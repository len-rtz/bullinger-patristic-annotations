<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De consensu Evangelistarum</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 34</title>
           <idno>AugHip.DeCoEv</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> </head>
<p>
          <pb n="1041"/>Dicto breviter de Evangelistarum auctoritate, numero, ordine ac varia scribendi ratione, Augustinus, priusquam de
eorumdem consensu agat, illis hoc libro occurrit qui vel moventur cur Christus ipse nihil scripserit, vel fingunt scriptos
ab ipso fuisse libros de magicis; quique adversus evangelicam doctrinam jactitant Christi discipulos non tantum magistro
suo amplius tribuisse quam re vera erat, dicendo illum Deum; sed etiam deorum cultum prohibendo, non hoc docuisse
quod ab ipso didicissent. Contra quos doctrinam Apostolorum ex Prophetarum eloquiis vindicat, ostendens Deum Israel
solum colendum esse, qui solus a Romanis quod deos alios coli secum vetaret, ante non receptus, jam demum Romanum
imperium suo nomini subjugavit, atque apud omnes gentes, uti per suos Prophetas futurum promiserat, idola comminuit
per Evangelii praedicationem.</p>


<div2>
          <head>CAPUT PRIMUM.-- <hi>Evangeliorum auctoritas.</hi> </head>
<div3>
            <head>1.</head>
            <p>
 Inter omnes divinas auctoritates, quae sanctis
<pb n="1041"/>
            <pb n="1042"/>
Litteris continentur, Evangelium merito excellit.
Quod enim Lex et Prophetae futurum praenuntiaverunt,
<pb n="1043"/>
hoc redditum atque completum in Evangelio
demonstratur. Cujus primi praedicatores Apostoli fuerunt,
qui Dominum ipsum et Salvatorem nostrum
Jesum Christum etiam praesentem in carne viderunt.
Qui non solum ea quae ex ore ejus audita vel ab illo
sub oculis suis operata, dicta et facta meminerant;
verum etiam quae priusquam illi per discipulatum adhaeserant,
in ejus nativitate, vel infantia, vel pueritia,
divinitus gesta et digna memoria, sive ab ipso, sive
a parentibus ejus, sive a quibuslibet aliis, certissimis
indiciis et fidelissimis testimoniis requirere et
cognoscere potuerunt, imposito sibi evangelizandi
munere, generi humano annuntiare curarunt. Quorum
quidam, hoc est Matthaeus et Joannes, etiam
scripta de illo, quae scribenda visa sunt, libris singulis
ediderunt.</p>
          </div3>
<div3>
            <head>2.</head>
            <p>
 Ac ne putaretur, quod attinet ad percipiendum
et praedicandum Evangelium, interesse aliquid utrum
illi annuntient, qui eumdem Dominum hic in carne
apparentem discipulatu famulante secuti sunt, an ii
qui ex illis fideliter comperta crediderunt; divina
providentia procuratum est per Spiritum sanctum,
ut quibusdam etiam ex illis qui primos Apostolos
sequebantur, non solum annuntiandi, verum etiam
scribendi Evangelium tribueretur auctoritas: hi sunt
Marcus et Lucas. Caeteri autem homines, qui de Domini
vel Apostolorum actibus aliqua scribere conati
vel ausi sunt, non tales suis temporibus exstiterunt,
ut eis fidem haberet Ecclesia, atque in auctoritatem
canonicam sanctorum Librorum eorum scripta reciperet:
nec solum quia illi non tales erant, quibus narrantibus
credi oporteret; sed etiam quia scriptis suis
quaedam fallaciter indiderunt, quae catholica atque
apostolica regula fidei et sana doctrina condemnat.
</p>
          </div3>
        </div2>

<div2>
          <head>CAPUT II.-- <hi>Ordo Evangelistarum, et scribendi ratio.</hi> </head>
<div3>
            <head>3.</head>
            <p>
 Isti igitur quatuor Evangelistae universo terrarum
orbe notissimi, et ob hoc fortasse quatuor,
quoniam quatuor sunt partes orbis terrae, per cujus
universitatem Christi Ecclesiam dilatari, ipso sui
numeri sacramento quodammodo declararunt, hoc
ordine scripsisse perhibentur. Primum Matthaeus,
deinde Marcus, tertio Lucas, ultimo Joannes. Unde
alius eis fuit ordo cognoscendi atque praedicandi, alius
autem scribendi. Ad cognoscendum quippe atque
praedicandum, primi utique fuerunt qui secuti Dominum
in carne praesentem, dicentem audierunt, facientemque
viderunt; atque ex ejus ore ad evangelizandum
missi sunt. Sed in conscribendo Evangelio,
quod divinitus ordinatum esse credendum est, ex
numero eorum quos ante passionem Dominus elegit,
primum atque ultimum locum duo tenuerunt; primum
Matthaeus, ultimum Joannes: ut reliqui duo qui
ex illo numero non erant, sed tamen Christum in
illis loquentem secuti erant, tanquam filii amplectendi,
ac per hoc in loco medio constituti, utroque
ab eis latere munirentur.
<pb n="1044"/>
</p>
          </div3>
<div3>
            <head>4. </head>
            <p>
Horum sane quatuor solus Matthaeus hebraeo
scripsisse perhibetur eloquio, caeteri graeco. Et
quamvis singuli suum quemdam narrandi ordinem
tenuisse videantur, non tamen unusquisque eorum
velut alterius praecedentis ignarus voluisse scribere
reperitur, vel ignorata praetermisisse quae scripsisse
alius invenitur; sed sicut unicuique inspiratum est,
non superfluam cooperationem sui laboris adjunxit.
Nam Matthaeus suscepisse intelligitur incarnationem
Domini secundum stirpem regiam, et pleraque secundum
hominum praesentem vitam facta et dicta ejus.
Marcus eum subsecutus, tanquam pedissequus et breviator
ejus videtur. Cum solo quippe Joanne, nihil
dixit; solus ipse, perpauca; cum solo Luca, pauciora;
cum Matthaeo vero, plurima; et multa pene totidem
atque ipsis verbis, sive cum solo, sive cum caeteris
consonante. Lucas autem circa sacerdotalem Domini
stirpem atque personam magis occupatus apparet.
Nam et ad ipsum David non regium stemma secutus
ascendit, sed per eos qui reges non fuerunt, exiit ad
Nathan filium David <note>(Luc. III, 31)</note>, qui nec ipse rex
fuit. Non sicut Matthaeus, qui per Salomonem regem
descendens <note>(Matth. I, 6)</note>, caeteros etiam reges ex
ordine persecutus est, servans in eis, de quo postea
loquemur, mysticum numerum.
</p>
          </div3>
        </div2>

<div2>
          <head>CAPUT III.-- <hi>Matthaeus cum Marco ad regiam, Lucas ad sacerdotalem Christi personam intentionem retulit.</hi> </head>
<div3>
            <head>5.</head>
            <p>
 Dominus enim Jesus Christus unus verus rex et
unus verus sacerdos, illud ad regendos nos, istud ad
expiandos, has duas personas apud Patres singillatim
commendatas suam figuram egisse declaravit,
sive titulo illo qui cruci ejus superfixus erat, <hi>Rex Judaeorum;</hi> 
unde arcano instinctu Pilatus respondit, <hi>Quod scripsi scripsi 
 <note>(Joan. XIX, 19-22)</note>
            </hi>: praedictum
quippe erat in Psalmis, <hi>Ne corrumpas tituli inscriptionem <note>(Psal. LXXIV, 1)</note>
            </hi>:
sive quod ad personam sacerdotis
attinet, in eo quod nos offerre atque accipere
docuit; unde prophetiam de se praemisit dicentem, <hi>Tu es sacerdos in aeternum secundum ordinem Melchisedech <note>(Psal. CIX, 4)</note>
            </hi>.
Multisque aliis documentis divinarum
Scripturarum rex et sacerdos Christus apparet.
Hinc et ipse David, cujus non frustra crebrius filius
dictus est, quam filius Abrahae, et quem communiter
tenuerunt Matthaeus et Lucas, ille a quo per Salomonem
descenderet, iste ad quem per Nathan ascenderet,
quanquam aperte rex fuit, figuravit tamen et
sacerdotis personam, quando panes propositionis
manducavit, quos non licebat manducare nisi solis
sacerdotibus <note>(I Reg. XXI, 6; Matth. XII, 3)</note>. Huc accedit
quod solus etiam Lucas Mariam commemorat ab
Angelo manifestatam cognatam fuisse Elisabeth, quae
uxor erat Zachariae sacerdotis. De quo idem scripsit,
quod eam de filiabus Aaron, hoc est de tribu sacerdotum
habebat uxorem <note>(Luc. I, 36, 5)</note>.</p>
          </div3>
<div3>
            <head>6.</head>
            <p>
 Cum ergo Matthaeus circa regis, Lucas circa
<pb n="1045"/>
sacerdotis personam gereret intentionem, utrique humanitatem
Christi maxime commendarunt. Secundum
hominem quippe Christus et rex et sacerdos effectus
est, cui dedit Deus sedem David patris sui, ut regni
ejus non esset finis <note>(Luc. I, 32, 33)</note>, et esset ad interpellandum
pro nobis mediator Dei et hominum homo
Christus Jesus <note>(I Tim. II, 5)</note>. Non autem habuit tanquam
breviatorem conjunctum Lucas, sicut Marcum Matthaeus.
Et hoc fortasse non sine aliquo sacramento,
quia regum est non esse sine comitum obsequio:
unde ille qui regiam personam Christi narrandam
susceperat, habuit sibi tanquam comitem adjunctum,
qui sua vestigia quodammodo sequeretur. Sacerdos
autem quoniam in sancta sanctorum solus intrabat,
propterea Lucas, cujus circa sacerdotium Christi erat
intentio, non habuit tanquam socium subsequentem,
qui suam narrationem quodammodo breviaret.
</p>
          </div3>
        </div2>

<div2>
          <head>CAPUT IV.-- <hi>Joannes ipsius divinitatem exprimendam curavit.</hi> </head>
<div3>
            <head>7.</head>
            <p>
 Tres tamen isti Evangelistae in his rebus maxime
diversati sunt, quas Christus per humanam carnem
temporaliter gessit: porro autem Joannes ipsam
maxime divinitatem Domini, qua Patri est aequalis, intendit,
eamque praecipue suo Evangelio, quantum
inter homines sufficere credidit, commendare curavit.
Itaque longe a tribus istis superius fertur, ita ut hos
videas quodammodo in terra cum Christo homine conversari;
illum autem transcendisse nebulam, qua
tegitur omnis terra, et pervenisse ad liquidum coelum,
unde acie mentis acutissima atque firmissima videret,
in principio Verbum Deum apud Deum, per quem
facta sunt omnia; et ipsum agnosceret carnem factum,
ut habitaret in nobis <note>(Joan. I, 1, 3, 14)</note>: quod acceperit
carnem, non quod fuerit mutatus in carnem. Nisi
enim carnis assumptio servata incommutabili divinitate
facta esset, non diceretur, <hi>Ego et Pater unum
sumus <note>(Id. X, 30)</note>
            </hi>: neque enim Pater et caro unum
sunt. Et hoc de seipso Domini testimonium solus idem
Joannes commemoravit; et, <hi>Qui me vidit, vidit et Patrem</hi>;
et, <hi>Ego in Patre, et Pater in me est <note>(Id. XIV,
9, 10)</note>
            </hi>; et, <hi>Ut sint unum, sicut et nos unum sumus <note>(Id. XVII, 22)</note>
            </hi>;
et, <hi>Quaecumque Pater facit, haec eadem
et Filius facit similiter <note>(Id. V, 19)</note>
            </hi>; et si qua alia sunt,
quae Christi divinitatem, in qua aequalis est Patri, recte
intelligentibus intiment, pene solus Joannes in Evangelio
suo posuit: tanquam qui de pectore ipsius Domini,
super quod discumbere in ejus convivio solitus
erat <note>(Id. XIII, 23)</note>, secretum divinitatis ejus uberius et
quodammodo familiarius biberit.
</p>
          </div3>
        </div2>

<div2>
          <head>CAPUT V.-- <hi>Virtutes duae; circa contemplativam Joannes, circa activam Evangelistae alii versantur.</hi> </head>
<div3>
            <head>8.</head>
            <p>
 Proinde cum duae virtutes propositae sint animae
humanae, una activa, altera contemplativa; illa qua
itur, ista qua pervenitur; illa qua laboratur, ut cor
mundetur ad videndum Deum; ista qua vacatur et
videtur Deus: illa est in praeceptis exercendae vitae
<pb n="1046"/>
hujus temporalis, ista in doctrina vitae illius sempiternae.
Ac per hoc illa operatur, ista requiescit; quia
illa est in purgatione peccatorum, ista in lumine purgatorum.
Ac per hoc in hac vita mortali, illa est in
opere bonae conversationis; ista vero magis in fide, et
apud perpaucos per speculum in aenigmate, et ex parte
in aliqua visione incommutabilis veritatis <note>(I Cor.
XIII, 12)</note>. Hae duae virtutes in duabus uxoribus Jacob
figuratae intelliguntur. De quibus adversus Faustum
Manichaeum pro modulo meo, quantum illi operi sufficere
videbatur, disserui <note>(Lib. 22, cap. 52)</note>. Lia
quippe interpretatur, Laborans; Rachel autem, Visum
principium. Ex quo intelligi datur, si diligenter advertas,
tres Evangelistas temporalia facta Domini et
dicta quae ad informandos mores vitae praesentis maxime
valerent, copiosius persecutos, circa illam activam
virtutem fuisse versatos; Joannem vero facta Domini
multo pauciora narrantem, dicta vero ejus, ea praesertim
quae Trinitatis unitatem et vitae aeternae felicitatem
insinuarent, diligentius et uberius conscribentem,
in virtute contemplativa commendanda, suam
intentionem praedicationemque tenuisse.
</p>
          </div3>
        </div2>

<div2>
          <head>CAPUT VI.-- <hi>Quatuor animalia ex Apocalypsi de quatuor Evangelistis alii aliis aptius intellexerunt.</hi> </head>
<div3>
            <head>9.</head>
            <p>
 Unde mihi videntur, qui ex Apocalypsi illa quatuor
animalia ad intelligendos quatuor Evangelistas
interpretati sunt, probabilius aliquid attendisse illi qui
leonem in Matthaeo, hominem in Marco, vitulum in
Luca, aquilam in Joanne intellexerunt, quam illi qui
hominem Matthaeo, aquilam Marco, leonem Joanni
tribuerunt. De principiis enim librorum quamdam
conjecturam capere voluerunt, non de tota intentione
Evangelistarum, quae magis fuerat perscrutanda.
Multo enim congruentius ille qui regiam Christi personam
maxime commendavit, per leonem significatus
accipitur: unde et in Apocalypsi cum ipsa tribu regia
leo commemoratus est, ubi dictum est, <hi>Vicit leo de tribu
Juda <note>(Apoc. V, 5)</note>
            </hi>. Secundum Matthaeum enim et Magi
narrantur venisse ab Oriente ad regem quaerendum
et adorandum, qui eis per stellam natus apparuit: et
ipse rex Herodes regem formidat infantem, atque ut
eum possit occidere, tot parvulos necat <note>(Matth.
II, 1-18)</note>. Quod autem per vitulum Lucas significatus
sit, propter maximam victimam sacerdotis, neutri
dubitaverunt. Ibi enim a sacerdote Zacharia incipit
sermo narrantis; ibi cognatio Mariae et Elisabeth
commemoratur <note>(Luc. I, 5, 36)</note>; ibi sacramenta primi
sacerdotii in infante Christo impleta narrantur <note>(Id.
II, 22-24)</note>: et quaecumque alia possunt diligenter adverti,
quibus appareat Lucas intentionem circa sacerdotis
personam habuisse. Marcus ergo, qui neque
stirpem regiam, neque sacerdotalem vel cognationem,
vel consecrationem narrare voluit, et tamen in eis
versatus ostenditur quae homo Christus operatus est,
tantum hominis figura in illis quatuor animalibus
<pb n="1047"/>
significatus videtur. Haec autem animalia tria sive leo,
sive homo, sive vitulus, in terra gradiuntur: unde
isti tres Evangelistae in his maxime occupati sunt,
quae Christus in carne operatus est, et quae praecepta
mortalis vitae exercendae carnem portantibus tradidit.
At vero Joannes super nubila infirmitatis humanae
velut aquila volat, et lucem incommutabilis veritatis
acutissimis atque firmissimis oculis cordis intuetur
.
</p>
          </div3>
        </div2>

<div2>
          <head>CAPUT VII.-- <hi>Causa suscepti operis de Evangelistarum consensu. Occurritur iis qui dicunt Christum nihil scripsisse, discipulos vero ejus Deum illum praedicando, mentitos fuisse.</hi> </head>
<div3>
            <head>10.</head>
            <p>
 Has Domini sanctas quadrigas, quibus per orbem
vectus subigit populos leni suo jugo et sarcinae
levi, quidam vel impia vanitate vel imperita temeritate
calumniis appetunt, ut eis veracis narrationis derogent
fidem, per quos christiana religio disseminata
per mundum, tanta fertilitate provenit, ut homines
infideles jam inter seipsos calumnias suas mussitare
vix audeant, compressi fide Gentium et omnium devotione
populorum. Verumtamen, quia nonnullos
adhuc calumniosis disputationibus suis, vel retardant
a fide ne credant, vel jam credentes, quantum potuerint,
agitando perturbant; nonnulli autem fratres
salva fide nosse desiderant quid talibus respondeant
quaestionibus, vel ad profectum scientiae suae, vel ad
illorum vaniloquia refellenda; inspirante atque adjuvante
Domino Deo nostro (quod utinam et ipsorum
saluti prosit), hoc opere demonstrare suscepimus errorem
vel temeritatem eorum qui contra Evangelii
quatuor libros, quos Evangelistae quatuor singulos
conscripserunt, satis argutas criminationes se proferre
arbitrantur: quod ut fiat, quam non sibi adversentur
iidem scriptores quatuor, ostendendum est. Hoc enim
solent quasi palmare suae vanitatis objicere, quod
ipsi Evangelistae inter seipsos dissentiant.</p>
          </div3>
<div3>
            <head>11.</head>
            <p>
 Sed illud prius discutiendum est, quod solet
nonnullos movere, cur ipse Dominus nihil scripserit,
ut aliis de illo scribentibus necesse sit credere. Hoc
enim dicunt illi vel maxime pagani, qui Dominum
ipsum Jesum Christum culpare aut blasphemare non
audent, eique tribuunt excellentissimam sapientiam,
sed tamen tanquam homini: discipulos vero ejus dicunt
magistro suo amplius tribuisse quam erat, ut
eum Filium Dei dicerent, et Verbum Dei per quod
facta sunt omnia, et ipsum ac Deum Patrem unum
esse; ac si qua similia sunt in apostolicis Litteris,
quibus eum cum Patre unum Deum colendum esse
didicimus. Honorandum enim tanquam sapientissimum
virum putant; colendum autem tanquam Deum negant.</p>
          </div3>
<div3>
            <head>12.</head>
            <p>
 Cum ergo quaerunt quare ipse non scripserit,
videntur parati fuisse hoc de illo credere, quod de se
ipse scripsisset, non quod alii de illo pro suo arbitrio
praedicassent. A quibus quaero, cur de quibusdam nobilissimis
philosophis suis hoc crediderint, quod de
illis eorum discipuli scriptum memoriae reliquerunt,
<pb n="1048"/>
cum de se ipsi nihil scripsissent? Nam Pythagoras,
quo in illa contemplativa virtute nihil tunc habuit
Graecia clarius, non tantum de se, sed nec de ulla re
aliquid scripsisse perhibetur. Socrates autem, quem
rursus in activa, qua mores informantur, omnibus
praetulerunt, ita ut testimonio quoque Dei sui Apollinis
omnium sapientissimum pronuntiatum esse non taceant,
Aesopi fabulas pauculis versibus persecutus
est, verba et numeros suos adhibens rebus alterius,
usque adeo nihil scribere voluit, ut hoc se coactum
imperio sui daemonis fecisse dixerit, sicut nobilissimus
discipulorum ejus Plato commemorat: in quo
tamen opere maluit alienas quam suas exornare sententias.
Quid igitur causae est cur de istis hoc credant,
quod de illis discipuli eorum litteris commendarunt,
et de Christo nolint credere quod ejus de illo discipuli
conscripserunt; praesertim cum ab eo caeteros
homines sapientia superatos esse fateantur, quamvis
eum fateri Deum nolint? An vero illi, quos isto multo
inferiores fuisse non dubitant, veraces de se discipulos
facere potuerunt, et iste non potuit? Quod si absurdissime
dicitur, credant de illo quem sapientem
fatentur, non quod ipsi volunt, sed quod apud eos legunt,
qui ea quae scripserunt, ab illo sapiente didicerunt.
</p>
          </div3>
        </div2>

<div2>
          <head>CAPUT VIII.-- <hi>Si fama narrante Christus creditur sapientissimus, cur majori fama praedicante non credatur Deus.</hi> </head>
<div3>
            <head>13.</head>
            <p>
 Deinde dicant, unde saltem quod sapientissimus
fuerit, nosse vel audire potuerunt. Si fama disseminante,
certiorne de illo nuntia fama est, quam
discipuli ejus, quibus eum praedicantibus ipsa per totum
mundum fama fragravit? Postremo famam praeferant
famae, et ei famae de illo credant quae major
est. Ea quippe fama, quae de catholica Ecclesia, quam
stupent toto orbe diffusam, mirabili claritate dispergitur,
tenues istorum rumores incomparabiliter vincit:
ea porro fama tam magna, tam celebris, ut eam
timendo isti trepidas et tepidas contradictiunculas in
sinu suo rodant, jam plus metuentes audiri, quam
volentes credi, Filium Dei Unigenitum et Deum praedicat
Christum, per quem facta sunt omnia: si ergo
famam eligunt testem, cur non hanc eligunt, quae
tanta claritate praefulget? Si scripturam, cur non
evangelicam, quae tanta auctoritate praepollet? Nos
certe haec de diis eorum credimus, quae habet et scriptura
eorum antiquior, et fama celebrior. Quae si
adoranda sunt, cur ea rident in theatris? Si autem
ridenda sunt, plus ridendum est cum adorantur in
templis. Restat ut ipsi velint testes esse de Christo,
qui sibi auferunt meritum sciendi quid loquantur, loquendo
quod nesciunt. Aut si aliquos libros se habere
dicunt, quos eum scripsisse asserant, prodant eos
nobis. Profecto enim utilissimi et saluberrimi sunt,
<pb n="1049"/>
quos, ut ipsi fatentur, vir sapientissimus scripsit. Si
autem timent eos proferre, utique mali sunt; porro
si mali sunt, non eos sapientissimus scripsit: sapientissimum
autem Christum fatentur; non ergo Christus
tale aliquid scripsit.
</p>
          </div3>
        </div2>

<div2>
          <head>CAPUT IX.-- <hi>Quidam fingunt Christum scripsisse libros de magicis.</hi> </head>
<div3>
            <head>14.</head>
            <p>
 Ita vero isti desipiunt, ut illis libris quos eum
scripsisse existimant, dicant contineri eas artes quibus
eum putant illa fecisse miracula, quorum fama
ubique percrebuit: quod existimando seipsos produnt
quid diligant, et quid affectent; quandoquidem Christum
propterea sapientissimum putant fuisse, quia
nescio quae illicita noverat, quae non solum disciplina
christiana, sed etiam ipsa terrenae reipublicae administratio
jure condemnat. Et certe qui tales Christi
libros se legisse affirmant, cur ipsi nulla talia faciunt,
qualia illum de libris talibus fecisse mirantur?
</p>
          </div3>
        </div2>

<div2>
          <head>CAPUT X.-- <hi>Eosdem libros Petro et Paulo inscriptos quidam delirant.</hi> </head>
<div3>
            <head>15.</head>
            <p>
 Quid quod etiam divino judicio sic errant quidam
eorum, qui talia Christum scripsisse vel credunt
vel credi volunt, ut eosdem libros ad Petrum et Paulum
dicant, tanquam epistolari titulo praenotatos. Et
fieri potest ut sive inimici nominis Christi, sive qui
ejusmodi exsecrabilibus artibus de tam glorioso nomine
pondus auctoritatis dare se posse putaverunt,
talia sub Christi et Apostolorum nomine scripserint:
in qua fallacissima audacia sic excaecati sunt, ut etiam
a pueris, qui adhuc pueriliter in gradu Lectorum christianas
Litteras norunt, merito rideantur.</p>
          </div3>
<div3>
            <head>16.</head>
            <p>
 Cum enim vellent tale aliquid fingere Christum
scripsisse ad discipulos suos, cogitaverunt ad quos
potissimum scribere potuisse facile crederetur, tanquam
ad illos qui ei familiarius adhaesissent, quibus
illud quasi secretum digne committeretur: et occurrit
eis Petrus et Paulus, credo quod pluribus locis simul
eos cum illo pictos viderent; quia merita Petri et
Pauli etiam propter eumdem passionis diem celebrius
solemniter Roma commendat. Sic omnino errare
meruerunt, qui Christum et Apostolos ejus non in
sanctis codicibus, sed in pictis parietibus quaesierunt:
nec mirum si a pingentibus fingentes decepti sunt.
Toto enim tempore quo Christus in carne mortali
cum suis discipulis vixit, nondum erat Paulus discipulus
ejus, quem post passionem suam, post resurrectionem,
post ascensionem, post missum de coelis
Spiritum sanctum, post multorum Judaeorum conversionem
et mirabilem fidem, post lapidationem Stephani
diaconi et martyris, cum adhuc Saulus appellaretur,
et eos qui in Christum crediderant, graviter persequeretur,
de coelo vocavit, et suum discipulum atque
apostolum fecit <note>(Act. IX, 1-30)</note>. Quomodo igitur potuit
libros, quos antequam moreretur eum scripsisse putari
volunt, ad discipulos, tanquam familiarissimos,
Petrum et Paulum scribere, cum Paulus nondum fuerit
discipulus ejus?
</p>
          </div3>
        </div2>

<div2>
          <head>CAPUT XI.-- <hi>In eos qui somniant Christum magico arte populos ad se convertisse.</hi> </head>
<div3>
            <head>17.</head>
            <p>
 Illud quoque attendant qui magicis artibus
<pb n="1050"/>tanta eum potuisse, et nomen suum ad populos in se
convertendos arte ipsa consecrasse delirant, utrum
potuerit magicis artibus tantos Prophetas divino Spiritu,
antequam in terra nasceretur, implere, qui de
illo talia futura praelocuti sunt, qualia jam praeterita
in Evangelio legimus, et qualia in orbe terrarum
praesentia nunc videmus. Neque enim, si magicis artibus
fecit ut coleretur et mortuus, magus erat antequam
natus: cui prophetando venturo gens una deputata
est, cujus reipublicae tota administratio prophetia
esset illius regis venturi, et civitatem coelestem ex
omnibus gentibus condituri.
</p>
          </div3>
        </div2>

<div2>
          <head>CAPUT XII.-- <hi>Judaeorum Deus, illis subjugatis, ideo non fuit a Romanis receptus, quod is juberet se solum coli simulacris deletis.</hi> </head>
<div3>
            <head>18.</head>
            <p>
 Proinde illius Hebraeae gentis ad prophetandum
Christum, sicut dixi, deputatae nullus alius deus erat,
nisi Deus unus, Deus verus, qui fecit coelum et terram
et omnia quae in eis sunt: quo offenso saepe suis
hostibus subdebantur; nunc etiam pro gravissimo
scelere occisi Christi, ex ipsa Jerosolyma, quod erat
regni eorum caput, penitus eradicati, et Romano
imperio subjugati sunt. Solebant autem Romani deos
gentium quas subjugabant, colendos propitiare, et
eorum sacra suscipere. Hoc de Deo gentis Hebraeae,
cum eam vel oppugnaverunt vel vicerunt, facere noluerunt.
Credo quod videbant, si ejus Dei sacra reciperent,
qui se solum, deletis etiam simulacris, coli
juberet, dimittenda esse omnia quae prius colenda
susceperant, quorum religionibus imperium suum
crevisse arbitrabantur. In quo eos plurimum fallacia
daemonum decipiebat: nam utique intelligere debebant,
occulta Dei veri voluntate, penes quem rerum
summa potestas est, sibi datum et auctum regnum,
non illorum deorum favore; qui si aliquid in hac re
potestatis habuissent, suos potius protexissent, ne a
Romanis superarentur, aut ipsos eis Romanos edomitos
subjugassent.</p>
          </div3>
<div3>
            <head>19.</head>
            <p>
 Neque enim possunt dicere pietatem ac mores
suos a diis gentium quas vicerunt, dilectos et electos.
Nunquam hoc dicent, si primordia sua recolant, facinorosorum
asylum et Romuli fratricidium. Neque
enim quando asylum constituerunt Remus et Romulus,
ut quisquis cujuslibet sceleris reus eo confugisset,
inultum haberet commissum, praecepta poenitentiae
dederunt ad sanandas animas miserorum; ac non
potius collectam timentium manum contra suas civitates,
quarum leges timebant, mercede impunitatis
armarunt: aut quando Romulus fratrem, qui nihil in
eum mali perpetrarat, occidit, justitiam vindicandi, ac
non principatum dominandi cogitavit. Itane istos mores
dilexerunt dii, hostes suarum civitatum favendo
hostibus earum? Quin potius nec illas deserendo presserunt,
nec ad istos transeundo eos aliquid adjuverunt;
quia non habent in potestate regnum dare et
<pb n="1051"/>
auferre: sed Deus unus et verus hoc agit occulto
judicio, non continuo beatos facturus, quibus terrenum
regnum dederit; nec continuo miseros, quibus
ademerit; sed beatos vel miseros propter aliud et
aliunde faciens, temporalia regna atque terrena quibus
voluerit, et quamdiu voluerit, secundum praedestinatum
ordinem saeculorum, vel sinendo vel donando
distribuit.
</p>
          </div3>
        </div2>

<div2>
          <head>CAPUT XIII.-- <hi>Judaeos cur Deus passus est subjugari.</hi> </head>
<div3>
            <head>20.</head>
            <p>
 Unde nec illud possunt dicere: Cur ergo Deus
Hebraeorum, quem summum et verum Deum dicitis,
non solum eis Romanos non subjugavit, sed nec
ipsos Hebraeos, ne a Romanis subjugarentur, adjuvit?
Praecesserunt enim manifesta peccata eorum,
propter quae illis hoc eventurum Prophetae tanto ante
praedixerunt; et maxime quia impio furore Christum
occiderunt, in quo peccato aliorum occultorum peccatorum
meritis excaecati sunt: et quod illius passio esset
Gentibus profutura, eadem prophetica contestatione
praedictum est. Nec alia re magis claruit, illius gentis
regnum, et templum, et sacerdotium, et sacrificium,
et unctionem illam mysticam, quod <foreign xml:lang="greek">χρῖσμα</foreign> graece dicitur,
unde Christi nomen elucet, et propter quam
reges suos christos ipsa gens appellabat, non fuisse
nisi praenuntiando Christo deputata, quam quod occisi
Christi resurrectio posteaquam coepit credentibus
Gentibus praedicari, illa omnia cessaverunt, nescientibus
Romanis per quorum victoriam, nescientibus
Judaeis per quorum subjugationem factum est ut illa
cessarent.
</p>
          </div3>
        </div2>

<div2>
          <head>CAPUT XIV.-- <hi>Deus Hebraeorum victis illis se victum non esse ostendit idolorum eversione, et Gentium omnium ad ipsius cultum conversione.</hi> </head>
<div3>
            <head>21.</head>
            <p>
 Rem sane mirabilem non advertunt pauci Pagani
qui remanserunt, Deum Hebraeorum offensum a
victis, nec receptum a victoribus, nunc praedicari et
coli ab omnibus gentibus. Ipse est enim Deus Israel,
de quo tanto ante Propheta plebem Dei sic allocutus
est: <hi>Et qui eruit te, Deus Israel universae terrae vocabitur <note>(Isai. LIV, 5)</note>
            </hi>.
Hoc factum est per nomen Christi
venientis ad homines ex semine ipsius Israel, qui
nepos fuit Abrahae, a quo gens coepit Hebraeorum:
nam et ipsi Israel dictum est, <hi>In semine tuo benedicentur
omnes tribus terrae <note>(Gen. XXVIII, 14)</note>
            </hi>. Hinc
ostenditur Deus Israel, Deus unus qui fecit coelum et
terram, et res humanas juste ac misericorditer curat,
ita ut nec praecludat justitia misericordiam, nec impediat
misericordia justitiam, quod non ipse sit victus
in Hebraeo populo suo, quia regnum sacerdotiumque
ejus Romanis expugnandum delendumque
permisit: quandoquidem per Christi Evangelium, veri
regis et sacerdotis, quod illo regno et sacerdotio futurum
praefiguravit, nunc ipse Deus Israel ubique
delet idola gentium; quae utique ne delerentur, recipere
sacra ejus Romani noluerunt, sicut receperunt
deorum aliarum gentium quas vicerunt. Ita et regnum
sacerdotiumque propheticae gentis abstulit, quia jam
<pb n="1052"/>
qui per eam promittebatur, advenerat; et Romanum
imperium, a quo gens illa victa est, per Christum
regem suo nomini subjugavit, atque ad evertenda
idola, propter quorum honorem sacra ejus recepta non
erant, christianae fidei robore ac devotione convertit.</p>
          </div3>
<div3>
            <head>22.</head>
            <p>
 Puto quia haec de se futura, ut per tot Prophetas,
et per cujusdam etiam gentis regnum ac sacerdotium
praenuntiarentur, non magicis artibus fecit
Christus, antequam esset in hominibus natus. Nam et
illius jam deleti regni populus ubique dispersus mirabili
Dei providentia, quamvis sine ulla unctione
regis sacerdotisque remanserit, in quo chrismate
Christi nomen apparet, tenet tamen reliquias quarumdam
observationum suarum: Romana autem sacra
illa de idolorum cultu nec victus ac subjugatus accepit,
ut Libros propheticos ad testimonium gerat Christi,
ac sic de inimicorum codicibus probetur veritas
prophetati Christi. Quid ergo miseri adhuc Christum
male laudando seipsos indicant? Si aliqua magica
sub ejus nomine scripta sunt, cum vehementer his
artibus Christi doctrina inimica sit; hinc potius intelligant
quantum sit illud nomen, quo addito etiam illi
qui contra ejus praecepta vivunt, suas nefarias artes
honorare conantur. Sicut enim diversis hominum
erroribus multi etiam varias haereses adversus veritatem
sub ejus nomine condiderunt; ita sentiunt etiam
inimici Christi, ad suadendum quod proferunt contra
doctrinam Christi, nullum sibi esse pondus auctoritatis,
si non habeat nomen Christi.
</p>
          </div3>
        </div2>

<div2>
          <head>CAPUT XV.-- <hi>Pagani Christum laudare compulsi, in ejus discipulos contumeliosi.</hi> </head>
<div3>
            <head>23.</head>
            <p>
 Quid quod isti vani Christi laudatores et christianae
religionis obliqui obtrectatores propterea non
audent blasphemare Christum, quia quidam philosophi
eorum, sicut in libris suis Porphyrius Siculus
prodidit, consuluerunt deos suos quid de Christo
responderent, illi autem oraculis suis Christum laudare
compulsi sunt? Nec mirum, cum et in Evangelio
legamus eum daemones fuisse confessos <note>(Luc. IV, 41)</note>:
scriptum est autem in Prophetis nostris, <hi>Quoniam dii
Gentium daemonia <note>(Psal. XCV, 5)</note>
            </hi>. Ac per hoc isti ne
contra deorum suorum responsa conentur, continent
blasphemias a Christo, et eas in discipulos ejus effundunt:
mihi autem videtur, quod illi dii Gentium,
quos philosophi Paganorum consulere potuerunt,
etiam si de discipulis Christi interrogarentur, ipsos
quoque laudare cogerentur.
</p>
          </div3>
        </div2>

<div2>
          <head>CAPUT XVI.-- <hi>Apostoli de subvertendis idolis nihil a Christo vel a Prophetis diversum docuerunt.</hi> </head>
<div3>
            <head>24.</head>
            <p>
 Verumtamen isti ita disputant, quod haec eversio
templorum, et damnatio sacrificiorum, et confractio
simulacrorum non per doctrinam Christi fiat,
sed per discipulorum ejus, quos aliud quam ab illo
didicerunt, docuisse contendunt; ita volentes christianam
fidem, Christum honorantes laudantesque,
convellere: quia utique per discipulos Christi et facta
et dicta Christi annuntiata sunt, quibus constat religio
<pb n="1053"/>
christiana, adhuc istis jam paucissimis, nec jam
oppugnantibus, sed tamen adhuc mussitantibus inimica.
Sed si nolunt credere Christum talia docuisse,
Prophetas legant, qui non solum superstitiones idolorum
everti praeceperunt, verum etiam christianis
temporibus hanc eversionem futuram praedixerunt.
Qui si fefellerunt, cur tanta manifestatione completur?
si verum dixerunt, cur tantae divinitati resistitur?
</p>
          </div3>
        </div2>

<div2>
          <head>CAPUT XVII.-- <hi>In Romanos qui Deum Israel solum rejecerunt.</hi> </head>
<div3>
            <head>25.</head>
            <p>
 Verumtamen diligentius ab istis quaerendum
est, quemnam putent esse Deum Israel; cur eum colendum
non receperint, sicut aliarum gentium deos,
quas Romanum subegit imperium; praesertim cum
eorum sententia sit, omnes deos colendos esse sapienti.
Cur ergo a numero caeterorum iste rejectus
est? Si plurimum valet, cur ab eis solus non colitur?
si parum aut nihil valet, cur contritis eorum simulacris
ab omnibus gentibus solus pene jam colitur?
Nunquam hujus quaestionis vinculo eximi poterunt,
qui cum majores et minores deos colant, quos deos
putant, hunc Deum non colunt, qui praevaluit omnibus
quos colunt. Si enim magnae virtutis est, cur existimatus
est improbandus? si parvae nulliusve virtutis
est, cur tantum potuit improbatus? Si bonus est, cur
a caeteris bonis solus separatur? si malus est, cur a
tot bonis unus non superatur? Si verax est, cur ejus
praecepta respuuntur? si mendax est, cur ejus praedicta
complentur?
</p>
          </div3>
        </div2>

<div2>
          <head>CAPUT XVIII.-- <hi>Hebraeorum Deus a Romanis non receptus, quia se solum coli voluerit.</hi> </head>
<div3>
            <head>26.</head>
            <p>
 Postremo, quod volunt de illo sentiant. Numquid
Romani etiam malos deos colendos non putant,
qui Pallori et Febri fana fecerunt? qui et <foreign xml:lang="greek">ἀγαθοὺς</foreign> daemonas
invitandos, et <foreign xml:lang="greek">κακοὺς</foreign> daemonas placandos
monent? Quodlibet ergo de illo existiment, cur eum
solum sibi nec advocandum nec propitiandum esse
duxerunt? Quis est Deus iste vel ita ignotus, ut in tam
multis diis solus adhuc non inveniatur; aut ita notus,
ut a tam multis hominibus jam solus colatur? Nihil
ergo restat ut dicant cur hujus Dei sacra recipere
noluerint; nisi quia solum se coli voluerit, illos autem
deos Gentium, quos isti jam colebant, coli prohibuerit.
Sed hoc ipsum magis ab eis requirendum est,
quemnam vel qualem putent esse istum Deum, qui
noluerit coli deos alios, quibus isti templa et simulacra
fecerunt; tantumque potuerit, ut plus valeret
ejus voluntas ad eorum simulacra evertenda, quam
illorum ad ejus sacra non recipienda. Certe sententia
illius eorum philosophi proditur, quem sapientissimum
omnium hominum etiam oraculo fuisse firmarunt.
Socratis enim sententia est, unumquemque
deum sic coli oportere, quomodo se ipse colendum
esse praeceperit. Proinde istis summa necessitas facta
est non colendi Deum Hebraeorum; quia si alio modo
eum colere vellent, quam se colendum ipse dixisset,
<pb n="1054"/>
non utique illum colerent, sed quod ipsi finxissent:
si autem illo modo vellent quo ipse diceret, alios sibi
colendos non esse cernebant, quos ille coli prohibebat.
Ac per hoc respuerunt unius veri Dei cultum, ne
multos falsos offenderent; magis arbitrantes sibi obfuturam
fuisse istorum iracundiam, quam illius benevolentiam
profuturam.
</p>
          </div3>
        </div2>

<div2>
          <head>CAPUT XIX.-- <hi>Hunc esse verum Deum.</hi> </head>
<div3>
            <head>27.</head>
            <p>
 Sed fuerit ista vana necessitas, et ridenda timiditas:
nunc quaerimus quid de isto Deo sentiant
homines, quibus placet omnes deos colendos esse. Si
enim iste colendus non est, quomodo coluntur omnes,
cum iste non colitur? si autem colendus est, non
omnes colendi sunt; quia nisi solus colatur, iste non
colitur. An forte dicturi sunt istum non esse Deum,
cum illos deos dicant, qui, sicut nos credimus, nihil
possunt, nisi quod illius judicio permittuntur; non
ut alicui prosint, sed ut nec laedere valeant, nisi eos
quos ita laedendos esse ille judicat, qui omnia potest?
Sicut autem ipsi coguntur fateri, minora certe quam
ille potuerunt. Si enim dii sunt, quorum vates consulti
ab hominibus, ut non dicam fefellerunt, proxima
tamen privatis negotiis responderunt; quomodo non
est Deus, cujus vates non solum ea quae ad tempus
consulebantur congrue responderunt, verum etiam
unde non consulebantur de universo genere humano,
atque omnibus gentibus ea tanto ante praedixerunt,
quae nunc et legimus et videmus? Si Deum dicunt, quo
impleta Sibylla fata cecinit Romanorum; quomodo
non est Deus, qui et Romanos et omnes nationes in
se unum Deum per Christi Evangelium credituras, et
omnia patrum suorum simulacra eversuras, sicut
praenuntiavit, exhibuit? Postremo, si illos deos dicunt,
qui nunquam ausi sunt per vates suos contra
istum Deum aliquid dicere; quomodo non est Deus
qui per vates suos istorum simulacra non solum
everti jussit, verum etiam in omnibus Gentibus eversum
iri praedixit ab eis qui illis desertis se unum
colere juberentur, et jussi famularentur?
</p>
          </div3>
        </div2>

<div2>
          <head>CAPUT XX.-- <hi>Contra Deum Hebraeorum nihil a Paganorum vatibus praedictum reperitur.</hi> </head>
<div3>
            <head>28.</head>
            <p>
 Aut legant, si possunt, vel aliquam Sibyllarum,
vel quemlibet aliorum vatum suorum praedixisse hoc
futurum, ut Deus Hebraeorum Deus Israel ab omnibus
gentibus coleretur, et quod eum cultores aliorum
deorum recte antea respuissent; futuras etiam litteras
Prophetarum ejus in auctoritate ita sublimi, ut his
obtemperans etiam imperium Romanorum juberet deleri
simulacra; monuisse etiam ne talibus praeceptis
obtemperaretur: legant ista, si possunt, ex aliquibus
libris vatum suorum. Omitto enim dicere quod ea
quae in illorum libris leguntur, pro nostra, hoc est,
christiana religione testimonium dicunt, quod a sanctis
Angelis, et ab ipsis nostris Prophetis audire potuerunt:
sicut et praesentem in carne Christum etiam
daemonia coacta sunt confiteri. Sed haec omitto, quae
cum proferimus, a nostris ficta esse contendunt:
<pb n="1055"/>
ipsi omnino, ipsi urgendi sunt, ut proferant a vatibus
deorum suorum contra Deum Hebraeorum aliquid
prophetatum; sicut nos tot et tanta de libris Prophetarum
nostrorum contra deos eorum et jussa observamus,
et praedicta recitamus, et facta monstramus.
Quae illi jam perpauci qui remanserunt, malunt dolere
completa, quam illum Deum agnoscere, qui potuit
praenuntiare complenda: cum in suis diis falsis, quae
sunt vera daemonia, nihil aliud pro magno appetant,
quam cum aliquid eorum responsis sibi futurum esse
didicerint.
</p>
          </div3>
        </div2>

<div2>
          <head>CAPUT XXI.-- <hi>Hic solus Deus colendus, qui cum alios coli prohibeat, coli non prohibetur ab aliis.</hi> </head>
<div3>
            <head>29.</head>
            <p>
 Quae cum ita sint, cur non potius miseri intelligunt
illum esse Deum verum, quem sic vident a suorum
deorum societate sejunctum, ut quem Deum fateri
coguntur, qui omnes deos colendos esse profitentur,
cum caeteris colere non sinantur? Cum ergo simul
coli non possint, cur non ille eligitur, qui istos coli
vetat, relictis istis qui illum coli non vetant? Aut si
vetant, legatur. Quid enim magis populis eorum in
templis eorum debuit recitari, ubi nihil unquam tale
personuit? Et utique prohibitio tam multorum contra
unum, quam unius contra tam multos, notior et potentior
 esse deberet. Nam si hujus Dei cultus est impius,
inutiles sunt dii, qui homines ab impietate non
prohibent: si vero pius est hujus cultus, quoniam in
illo praecipitur ne isti colantur, impius est cultus eorum.
Si autem tam diffidenter istum coli prohibent,
ut plus audiri timeant, quam prohibere audeant; hoc
ipso quis non sapiat, quis non sentiat, illum esse potius
eligendum, qui istos coli tam publice prohibet,
qui eorum simulacra everti jussit, praedixit, evertit,
quam istos, quos ut ille non colatur, jussisse nescimus,
praedixisse non legimus, valuisse aliquid non
videmus? Rogo, respondeant; quis est Deus iste, qui
omnes Deos Gentium sic persequitur, qui omnia eorum
sacra sic prodit, sic exstinguit?
</p>
          </div3>
        </div2>

<div2>
          <head>CAPUT XXII.-- <hi>Opinio Gentium de Deo nostro.</hi> </head>
<div3>
            <head>30.</head>
            <p>
 Quid interrogem homines qui evanuerunt cogitando
quis iste sit? Alii dicunt, Saturnus est: credo
propter sabbati sanctificationem, quia isti eum diem
Saturno tribuerunt. Varro autem ipsorum, quo doctiorem
apud se neminem inveniunt, Deum Judaeorum
Jovem putavit, nihil interesse censens quo nomine
nuncupetur, dum eadem res intelligatur: credo illius
summitate deterritus. Nam quia nihil superius solent
colere Romani quam Jovem, quod Capitolium eorum
satis aperteque testatur, eumque regem omnium deorum
arbitrantur; cum animadverteret Judaeos summum
Deum colere, nihil aliud potuit suspicari quam
Jovem. Sed sive qui Saturnum, sive qui Jovem Deum
Judaeorum putant, dicant quando Saturnus prohibere
ausus est coli alterum Deum; nec ipsum Jovem, qui
eum regno expulisse perhibetur, patrem filius. Qui
<pb n="1056"/>
si tanquam potentior et victor placuit cultoribus suis,
Saturnum victum expulsumque non colant. Sed neque
istum coli Jovis prohibuit; et quem vincere potuit,
deum tamen esse permisit.
</p>
          </div3>
        </div2>

<div2>
          <head>CAPUT XXIII.-- <hi>De Jove et Saturno quid nugati sint Pagani.</hi> </head>
<div3>
            <head>31.</head>
            <p>
 Istae, inquiunt, fabulae sunt aut interpretandae
a sapientibus, aut ridendae: nos autem Jovem colimus,
de quo ait Maro,
</p>
            <l>Jovis omnia plena;</l>
            <p> <note>(Eclog. 3, v. 60.)</note> 
id est, omnia vivificantem spiritum. Merito ergo et
Varro Jovem opinatus est coli a Judaeis, quia dicit
per prophetam, <hi>Coelum et terram ego impleo <note>(Jerem.
XXIII, 24)</note>
            </hi>. Quid illud quod idem poeta dicit aethera?
quomodo accipiunt? Sic enim ait:
</p>
            <l>Tum Pater omnipotens fecundis imbribus Aether,</l>
<l>Conjugis in gremium laetae descendit.</l>
            <p>  <note>(Georg. lib. 2, vv. 324, 325.)</note> 
Aetherem quippe non spiritum, sed corpus esse dicunt
sublime, quo coelum super aerem distenditur.
An poetae conceditur nunc secundum Platonicos, ut
non corpus, sed spiritus, nunc secundum Stoicos loqui,
ut corpus sit Deus? Quid igitur in Capitolio colunt?
Si spiritum, si denique ipsum coelum corporeum,
quid illic facit scutum illud Jovis, quod appellant
Aegida? Nempe origo nominis hujus ita redditur,
quia Jovem a matre occultatum capra nutrivit: an et
hoc poetae mentiuntur? Numquid et Capitolia Romanorum,
opera sunt poetarum? Quid sibi autem vult
ista non poetica, sed plane mimica varietas, deos
secundum philosophos in libris quaerere, secundum
poetas in templis adorare?</p>
          </div3>
<div3>
            <head>32.</head>
            <p>
 Sed numquid etiam ille Euhemerus poeta fuit,
qui et ipsum Jovem et Saturnum patrem ejus, et
Plutonem atque Neptunum fratres ejus, ita planissime
homines fuisse prodit, ut eorum cultores gratias magis
poetis agere debeant, quia non ad eos dehonestandos,
sed potius ad exornandos multa finxerunt? quamvis
et ipsum Euhemerum ab Ennio poeta in latinam linguam
esse conversum Cicero commemoret <note>(Lib. 1 de
Nat. Deor.)</note>. Numquid et ipse Cicero poeta fuit, qui
eum, cum quo in Tusculanis disputat, tanquam secretorum
conscium admonet dicens: <hi>Si vero scrutari
vetera, et ex eis quae Scriptores Graeciae prodiderunt,
eruere coner, ipsi illi majorum gentium dii qui habentur,
hinc a nobis profecti in coelum reperientur. Quaere quorum
demonstrentur sepulcra in Graecia; reminiscere,
quoniam es initiatus, quae tradantur mysteriis: tum denique
quam hoc late pateat intelliges <note>(Tuscul. 1)</note>
            </hi>. Hic
certe istorum deos homines fuisse satis confitetur,
in coelum autem pervenisse benevole suspicatur: quanquam
et hunc honorem opinionis ab hominibus eis
esse delatum, non dubitavit publice dicere, cum de
Romulo loqueretur: <hi>Qui hanc urbem,</hi> inquit, <hi>condidit,
Romulum ad deos immortales benevolentia famaque sustulimus <note>(In Catilin. orat. 3)</note>
            </hi>.
Quid igitur mirum est,
si hoc fecerunt antiquiores homines de Jove et Saturno
et caeteris, quod Romani de Romulo, quod denique
<pb n="1057"/>
jam recentioribus temporibus etiam de Caesare
facere voluerunt? Quibus et Virgilius adulationem
carminis addidit, dicens:
</p>
            <l>Ecce Dionaei processit Caesaris astrum.</l>
            <p>  <note>(Eclog. 9, v. 47.)</note> 
Videant ergo ne forte historica veritas sepulcra falsorum
deorum ostendat in terra; vanitas autem poetica
stellas eorum non figat, sed fingat in coelo. Neque
enim revera stella illa Jovis est, aut illa Saturni; sed
post eorum mortem sideribus ab initio mundi conditis
haec nomina imposuerunt homines, qui illos mortuos,
quasi deos habere voluerunt. De quibus quid tantum
mali castitas, aut quid tantum boni voluptas commeruit,
ut inter astra, quae cum sole et luna circumeunt,
Venus habeat stellam, et Minerva non habeat?</p>
          </div3>
<div3>
            <head>33.</head>
            <p>
 Sed fuerit et Cicero academicus incertior quam
poetae, qui sepulcra deorum commemorare ausus est,
litterisque mandare: quamvis hoc non ex opinione
propria praesumpserit, sed ex ipsorum sacrorum traditione
commemoraverit. Numquid et Varro vel tanquam
poeta fingit, vel tanquam Academicus dubie
ponit, quod dicit talium deorum sacra ex cujusque
eorum vita vel morte, qua inter homines vixerunt
vel obierunt, esse composita? Numquid et Leon ille
sacerdos Aegyptius, poeta vel academicus fuit, qui
Macedoni Alexandro, diversam quidem a Graecorum
opinione istorum deorum originem, verumtamen ita
prodit, ut eos homines fuisse declaret?</p>
          </div3>
<div3>
            <head>34.</head>
            <p>
 Sed quid ad nos? Dicant se Jovem, non hominem
mortuum colere, nec homini mortuo Capitolium
dedicasse, sed spiritui vivificanti omnia, quo
mundus impletur, et scutum ejus in honorem nutricis
ejus factum de pelle caprina, interpretentur ut volunt.
Quid dicunt de Saturno? quem Saturnum colunt?
Nonne ille est qui primus ab Olympo venit,
</p>
            <l>Arma Jovis fugiens, et regnis exsul ademptis.</l> 
<l>Qui genus indocile et dispersum montibus altis</l>
<l>Composuit legesque dedit, Latiumque vocari</l>
<l>Maluit, his quoniam latuisset tutus in oris?</l>
            <p>  <note>(Aeneid. lib. 8, v. 320-324.)</note> 
Nonne ipsum ejus simulacrum, quod cooperto capite
fingitur, quasi latentem indicat? nonne ipse Italis
ostendit agriculturam, quod falce demonstrat? Non,
inquiunt: nam videris si fuit ille homo et rex quidam,
de quo ista narrantur; nos tamen Saturnum
interpretamur Universum tempus, quod graecum etiam
vocabulum ejus ostendit: vocatur enim <foreign xml:lang="greek">χρόνος,</foreign> quod
aspiratione addita, etiam temporis nomen est; unde
et latine Saturnus appellatur, quasi saturetur annis.
Quid jam cum istis agendum sit, nescio, qui conantes
in melius interpretari nomina et simulacra deorum
suorum, fatentur majorem deum suum et patrem caeterorum
tempus esse. Quid enim aliud indicant,
quam omnes deos suos temporales esse, quorum patrem
ipsum tempus constituunt?</p>
          </div3>
<div3>
            <head>35.</head>
            <p>
 Erubuerunt hinc philosophi eorum recentiores
<pb n="1058"/>
Platonici, qui jam christianis temporibus fuerunt;
et Saturnum aliter interpretari conati sunt, dicentes
appellatum <foreign xml:lang="greek">χρόνον,</foreign> velut a satietate intellectus, eo
quod graece satietas <foreign xml:lang="greek">χόρος,</foreign> intellectus autem sive mens <foreign xml:lang="greek">νοῦς</foreign>
 dicitur: cui videtur suffragari et latinum nomen,
quasi ex prima latina parte et graeca posteriore compositum,
ut diceretur Saturnus, tanquam satur esset, <foreign xml:lang="greek">νοῦς.</foreign>
 Viderunt enim quam esset absurdum, si filius
temporis Jupiter haberetur, quem deum aeternum vel
putabant vel putari volebant. At vero secundum istam
novellam interpretationem, quam veteres eorum si
habuissent, mirum si Ciceronem Varronemque latuisset,
Saturni filium Jovem dicunt, tanquam ab illa
summa mente profluentem spiritum, quem volunt
esse velut animam mundi hujus, omnia coelestia et
terrena corpora implentem. Unde illud Maronis est,
quod paulo ante commemoravi, <hi>Jovis omnia plena.</hi> 
Numquid non, si possent isti, sicut ipsam interpretationem,
ita etiam superstitionem hominum commutarent,
et aut nulla simulacra, aut certe Saturno potius
quam Jovi Capitolia constituerent? Neque enim ullam
animam rationalem sapientem fieri disputant, nisi
participatione summae illius incommutabilisque sapientiae;
non solum cujusquam hominis animam, sed
ipsius etiam mundi, quam dicunt Jovem. Nos vero,
esse quamdam summam Dei sapientiam, cujus participatione
fit sapiens quaecumque anima fit vere sapiens,
non tantum concedimus, verum etiam maxime
praedicamus. Utrum autem universa ista corporalis
moles, quae mundus appellatur, habeat quamdam
animam, vel quasi animam suam, id est rationalem
vitam, qua ita regatur sicut unumquodque animal,
magna atque abdita quaestio est: nec affirmari debet
ista opinio, nisi comperta quod vera sit; nec refelli,
nisi comperta quod falsa sit. Quid autem hoc ad hominem,
etiamsi semper eum lateat; quandoquidem nulla
anima fit sapiens vel beata ex alia quacumque anima,
sed ex illa sola summa atque incommutabili Dei sapientia?</p>
          </div3>
<div3>
            <head>36.</head>
            <p>
 Romani tamen, qui non Saturno, sed Jovi Capitolium
condiderunt; vel aliae nationes, quae Jovem
praecipue supra caeteros deos colendum esse putaverunt,
non hoc quod isti senserunt: qui secundum
istam suam novam opinionem, et summas arces, si
quidquam in his rebus potestatis habuissent, Saturno
potius dedicarent; et Mathematicos vel Genethliacos
maxime delerent, qui Saturnum, quem sapientum
effectorem isti dicerent, maleficum deum inter
alia sidera constituerunt. Quae opinio tantum contra
illos in animis humanis praevaluit, ut nec nominare
illum velint, senem potius quam Saturnum appellantes:
tam timida superstitione, ut jam Carthaginenses
pene vico suo nomen mutaverint, Vicum senis crebrius,
quam Vicum Saturni appellantes.
</p>
          </div3>
        </div2>

<div2>
          <head>CAPUT XXIV.-- <hi>Non omnes Deos colunt, qui Deum Israel rejiciunt; nec eum colunt, qui alios colunt.</hi> </head>
<div3>
            <head>37.</head>
            <p>
 Notum est ergo, quid colere convincantur, et
<pb n="1059"/>
quid colorare conentur adoratores simulacrorum. Verum
et ab istis novitiis Saturni interpretatoribus requirendum
est, quid de Deo sentiant Hebraeorum.
Etiam ipsis enim placuit omnes deos cum gentibus
colere, cum eos superbos puderet pro peccatorum suorum
remissione humiliari sub Christo. Quid ergo
sentiunt de Deo Israel? Quem si non colunt, non
omnes deos colunt: si autem colunt, non colunt sicut
se coli jussit, quia et alios colunt, quos coli ille prohibuit.
Per eos enim vates ista prohibuit, per quos
haec ipsa quae nunc a Christianis eorum simulacra patiuntur,
futura praedixit. Sive enim Angeli ad illos
Prophetas missi sint, qui eis Deum omnium creatorem
unum verum Deum, cui universa subjecta sunt, et
per sensibilium rerum congruam speciem figurate
ostenderent, et quemadmodum se coli praeciperet, indicarent;
sive aliquorum in eis mentes per Spiritum
sanctum ita sublimatae sint, ut eo visu ea viderent, quo
et ipsi Angeli vident: constat tamen eos illi Deo servisse,
qui alios deos coli prohibuit; servisse autem
fide pietatis in regno et sacerdotio reipublicae suae, et
Christum venturum verum regem ac sacerdotem significantibus
sacris.
</p>
          </div3>
        </div2>

<div2>
          <head>CAPUT XXV.-- <hi>Dii falsi alios coli secum non prohibent. Deum Israel esse Deum verum convincitur ex operibus ejus et praedictis et impletis.</hi> </head>
<div3>
            <head>38.</head>
            <p>
 Porro autem in diis Gentium (quos isti dum colere
volunt, illum qui cum istis coli non potest, colere
nolunt), dicant quid causae est ut nullus eorum inveniatur
qui alterum coli prohibeat, cum eos in diversis
officiis muneribusque constituant, et rebus ad quemque
proprie pertinentibus praesides esse velint. Si
enim Jupiter non prohibet Saturnum coli, quia non
est ille homo, qui illum hominem patrem de regno
expulit, sed aut coeli corpus, aut spiritus implens coelum
et terram; et ideo non potest prohibere coli mentem
supernam, ex qua dicitur emanasse: si ea ratione
nec Saturnus Jovem coli prohibet, quia non ab eo
rebellante superatus est, sicut ille a Jove nescio quo,
cujus arma fugiens venit in Italiam; sed favet prima
mens animae a se genitae: saltem Vulcanus prohiberet
coli Martem uxoris adulterum, Hercules Junonem
persecutricem suam. Quae ista inter eos est tam foeda
consensio, ut nec Diana virgo casta coli prohibeat,
non dicam Venerem, sed Priapum? Nam si unus homo
et venator et agricola esse voluerit, servus erit amborum:
quibus tamen vel vicina templa fabricare erubescit.
Sed interpretentur Dianam virtutem quam volunt,
interpretentur et Priapum fecunditatis deum,
ita sane ut in fetandis feminis pudeat Junonem talem
habere adjutorem. Dicant quod placet, interpretentur
quod sapiunt; dum tamen omnia eorum argumenta
perturbet Deus Israel. Qui cum illos omnes coli prohibuerit,
et a nullo corum coli prohibitus sit, eorumque
simulacris et sacris eversionem praeceperit, praedixerit,
fecerit; satis ostendit illos falsos atque fallaces,
<pb n="1060"/>
et se esse verum ac veracem Deum.</p>
          </div3>
<div3>
            <head>39.</head>
            <p>
 Istos autem jam paucos deorum multorum falsorumque
cultores, quis non miretur nolle obtemperare
illi, de quo cum ab eis quaeritur quisnam sit Deus,
quodlibet opinando respondent, Deum tamen esse negare
non audent? quia si negent, operibus ejus et
praedictis atque completis facillime convincuntur. Neque
enim ea dico, quae liberum sibi putant esse non
credere, quia ipse in principio fecit coelum et terram,
et omnia quae in eis sunt <note>(Gen. I)</note>. Neque illa nimis
antiqua, quod Enoch transtulit <note>(Id. V, 24)</note>, quod impios
diluvio delevit, quod Noe justum domumque
ejus per lignum inde liberavit <note>(Id. VII)</note>. Ab Abraham
in hominibus facta ejus exordior. Huic enim facta est
per angelicum oraculum manifesta promissio, quam
nunc videmus impleri. Huic quippe dictum est, <hi>In semine
tuo benedicentur omnes Gentes <note>(Id. XXII, 18)</note>
            </hi>:
ex cujus semine populus Israel, unde virgo Maria quae
peperit Christum, in quo benedici omnes Gentes audeant
jam negare si possunt. Haec promissio facta est
etiam ad Isaac filium Abrahae <note>(Id. XXVI, 4)</note>. Haec et
ad Jacob nepotem Abrahae <note>(Id. XXVIII, 14)</note>, qui
etiam Israel appellatus est, ex quo universus ille populus
et propagatus et nominatus est, ut hujus populi
Deus appellaretur Deus Israel: non quod ipse non sit
Deus omnium Gentium, sive nescientium, sive jam
scientium; sed quia in isto populo voluit manifestius
apparere virtutem promissorum suorum. Ille enim populus
primo in Aegypto multiplicatus, et de illa servitute
per Moysen in multis signis portentisque liberatus,
debellatis plurimis Gentibus terram etiam promissionis
accepit, in qua regnavit per reges suos de
tribu Juda exortos. Qui Judas unus fuit ex duodecim
filiis Israel nepotis Abrahae; atque inde Judaei cognominati,
multa ipso Deo adjuvante fecerunt, multa pro
peccatis suis ipso flagellante perpessi sunt, donec veniret
semen cui promissum est, in quo benedicerentur
omnes gentes, et patrum suorum simulacra sponte
confringerent.
</p>
          </div3>
        </div2>

<div2>
          <head>CAPUT XXVI.-- <hi>Idololatria per Christi nomen et Christianorum fidem juxta prophetias eversa.</hi> </head>
<div3>
            <head>40.</head>
            <p>
 Neque enim temporibus christianis, sed tanto
ante praedictum est quod per Christianos impletur.
Ipsi Judaei qui remanserunt inimici nominis Christi,
de quorum etiam futura perfidia in illis propheticis
Litteris tacitum non est, ipsi habent et legunt prophetam
dicentem: <hi>Domine Deus meus, et refugium meum
in die malorum, ad te gentes venient ab extremo terrae,
et dicent, Vere mendacia coluerunt patres nostri simulacra
et non est in illis utilitas <note>(Jerem. XVI, 19)</note>
            </hi>. Ecce
nunc fit, ecce nunc gentes ab extremo terrae veniunt
ad Christum ista dicentes, et simulacra frangentes.
Et hoc enim magnum est, quod Deus preastitit Ecclesiae
suae ubique diffusae, ut gens Judaea merito debellata
et dispersa per terras, ne a nobis haec composita
putarentur, codices prophetiarum nostrarum ubique
portaret; et inimica fidei nostrae, testis fieret
<pb n="1061"/>
veritatis nostrae. Quomodo ergo discipuli Christi docuerunt
quod a Christo non didicerunt, sicut stulti
desipiendo jactitant, ut deorum gentilium et simulacrorum
superstitio deleretur? Numquid et illas prophetias
quae nunc leguntur in codicibus inimicorum
Christi, possunt dici finxisse discipuli Christi?</p>
          </div3>
<div3>
            <head>41.</head>
            <p>
 Quis enim haec evertit, nisi Deus Israel? Ipsi
enim populo dictum est per divinas voces factas ad
Moysen: <hi>Audi Israel, Dominus Deus tuus Deus unus
est <note>(Deut. VI, 4)</note>
            </hi>. <hi>Non facies tibi idolum, neque cujusquam
similitudinem, neque in coelo sursum, neque in
terra deorsum <note>(Exod. XX, 4)</note>
            </hi>. Ut autem etiam evertat
ista, ubi potestatem acceperit, sic ei praecipitur: <hi>Non adorabis deos illorum, sed neque servies eis; non
facies secundum opera ipsorum, sed deponendo depones,
et confringendo confringes simulacra eorum 
 <note>(Id. XXIII,
24)</note>
            </hi>. Quis autem dicat Christum atque Christianos non
pertinere ad Israel, cum Israel nepos fuerit Abrahae,
cui primo, et deinde Isaac filio ejus, et deinde ipsi
Israel nepoti ejus dictum est, quod jam commemoravi, <hi>In semine tuo benedicentur omnes Gentes?</hi> 
 Quod fieri jam
videmus in Christo, cum inde exorta sit illa virgo, de
qua propheta populi Israel et Dei Israel cecinit, dicens: <hi>Ecce virgo concipiet et pariet filium, et vocabunt
nomen ejus Emmanuel.</hi> 
 Interpretatur autem Emmanuel, <hi>Nobiscum Deus 
 <note>(Isai. VII, 14; Matth. I, 23)</note>
            </hi>. Deus
ergo Israel qui prohibuit alios deos coli, qui prohibuit
idola fabricari, qui praecepit everti, qui per prophetam
praedixit gentes ab extremo terrae dicturas, <hi>Vere mendacia coluerunt patres nostri simulacra, in
quibus non est utilitas;</hi> 
 ipse per Christi nomen et Christianorum
fidem istarum omnium superstitionum eversionem
jussit, promisit, exhibuit. Frustra ergo miseri,
quia blasphemare Christum etiam a diis suis, hoc
est, a daemonibus nomen Christi metuentibus prohibiti
sunt, volunt ab eo doctrinam istam facere alienam,
qua Christiani contra idola disputant, easque
omnes falsas religiones ubi potuerint eradicant.
</p>
          </div3>
        </div2>

<div2>
          <head>CAPUT XXVII.-- <hi>Urget idololatrarum reliquias, ut demum serviant vero Deo idola ubique subvertenti.</hi> </head>
<div3>
            <head>42.</head>
            <p>
 De Deo Israel respondeant, quem docere ista
et jubere, non tantum Christianorum, sed et Judaeorum
Libri testantur: de ipso consulant deos suos,
qui Christum blasphemari prohibuerunt; de Deo
Israel, si audent, aliqua contumeliosa respondeant.
Sed quos consulant? aut ubi jam consulant? Libros
suorum legant. Si Deum Israel Jovem putant, sicut
Varro scripsit (ut interim secundum eorum opinionem
loquar), cur ergo Jovi non credunt idola esse delenda?
Si Saturnum putant, cur eum non colunt?
Aut cur non sic colunt, quemadmodum se coli per
eos vates praecepit, per quos ea quae praedixit, implevit?
Cur ei non credunt simulacra evertenda esse,
et alios deos colendos non esse? Si nec Jovis, nec
Saturnus est (quia si unus eorum esset, contra sacra
Jovis et Saturni eorum tanta non diceret); quis ergo
<pb n="1062"/>
est, qui propter deos alios solus ab istis non colitur,
et eversis diis aliis, tam evidenter efficit ut solus colatur,
humiliata omni superba altitudine, quae se adversus
Christum erexerat pro idolis, persequens interficiensque
Christianos? Nunc certe quaerunt, ubi se
abscondant, cum sacrificare volunt; vel ubi deos
ipsos suos retrudant, ne a Christianis inveniantur
atque frangantur. Unde hoc, nisi a timore legum atque
regum, per quos Deus Israel suam exserit potestatem,
jam subditos Christi nomini? sicut longe ante
promisit, dicens per Prophetam: <hi>Et adorabunt eum
omnes reges terrae; omnes gentes servient illi <note>(Psal. LXXI,
11)</note>
            </hi>.
</p>
          </div3>
        </div2>

<div2>
          <head>CAPUT XXVIII.-- <hi>Praedicta idolorum rejectio.</hi> </head>
<div3>
            <head>43.</head>
            <p>
 Nempe jam completur quod per prophetam
identidem canitur, quod remissurus esset impiam plebem
suam (non quidem totam, quia multi et ex
Israelitis crediderunt in Christum; nam inde erant et
Apostoli ejus), et humiliaturus omnem superbum atque
injuriosum, ut ipse solus exaltaretur, id est, solus
altus et potens hominibus manifestaretur: donec
projicerentur a credentibus idola, et a non credentibus
absconderentur; cum ejus timore terra confringitur,
id est, terreni homines timore franguntur,
timendo legem vel ipsius, vel eorum qui credentes in
eum, gentibusque regnantes, talia sacrilegia prohiberent.</p>
          </div3>
<div3>
            <head>44.</head>
            <p>
 Haec enim, quae ut facilius intelligerentur, breviter
praelocutus sum, propheta sic dicit: <hi>Et nunc
tu, domus Jacob, venite, et ambulemus in luce Domini.
Remisit enim plebem suam domum Israel; quoniam
repleta est, sicut ab initio, regio eorum auguriis, sicut
alienigenarum; et filii multi alienigenae nati sunt illis.
Repleta est enim regio eorum argento et auro, nec erat
numerus thesaurorum illorum. Et repleta est terra equis,
nec erat numerus curruum illorum. Et repleta est terra
abominationibus operum manuum ipsorum, et adoraverunt
ea quae fecerunt digiti eorum. Et inclinavit se homo,
et humiliavit se vir, et non remittam illis. Et nunc intrate
in petras, et abscondite vos in terra a facie timoris
Domini, et a majestate Virtutis ejus, cum surrexerit
confringere terram. Oculi enim Domini excelsi, homo
autem humilis; et humiliabitur altitudo hominum, et
exaltabitur Dominus solus in illa die. Dies enim Domini
sabaoth supra omnem injuriosum et superbum, et supra
omnem altum et humiliatum</hi>, <hi>qui humiliabuntur; et
supra omnem cedrum Libani excelsorum et elatorum, et
supra omnem arborem Libani Basan, et super omnem
montem, et super omnem collem altum, et super
omnem navem maris, et super omne spectaculum navium
decoris. Et humiliabitur, et cadet contumelia hominum
<pb n="1063"/>
et exaltabitur Dominus solus in illa die. Et manibus
fabricata omnia abscondent in speluncis, et in scissuris
petrarum, et in cavernis terrae a facie timoris Domini,
et a majestate Virtutis ejus, cum exsurrexerit confringere
terram. Illa enim die projiciet homo abominationes aureas
et argenteas, quae fecerunt ut adorarent supervacanea
et noxia; ut intrent in foramina solidae petrae,
et in scissuras petrarum, a facie timoris Domini, et
a majestate Virtutis ejus, cum exsurrexerit comminuere
terram <note>(Isai. II, 5-21)</note>
            </hi>.
</p>
          </div3>
        </div2>

<div2>
          <head>CAPUT XXIX.-- <hi>Deum Israel quidni colant pagani, si eum vel praepositum elementorum esse opinantur.</hi> </head>
<div3>
            <head>45.</head>
            <p>
 Quid dicunt de isto Deo sabaoth, quod interpretatur
Deus virtutum vel exercituum; quia illi serviunt
virtutes et exercitus Angelorum? quid dicunt
de isto Deo Israel, quia Deus est illius populi, de quo
venit semen, in quo benedicerentur omnes Gentes?
Cur solum non colunt, qui omnes deos colendos esse
contendunt? cur ei non credunt, qui alios deos falsos
et ostendit, et evertit? Audivi quemdam eorum dicere,
se regisse apud nescio quem philosophum, quod ex
iis quae Judaei in suis sacramentis agerent, intellexisset
quem Deum colerent:  « Praepositum, inquit, istorum
elementorum, quibus iste visibilis et corporeus
mundus exstructus est: »  cum in Scripturis
sanctis Prophetarum ejus aperte ostendatur, illum
Deum colendum praeceptum esse populo Israel, qui
fecit coelum et terram, et a quo est omnis vera sapientia.
Sed quid opus est hinc diutius disputare, cum
ad id quod ago sufficiat, quod illi qualibet praesumptione
opinantur de illo Deo, quem Deum esse negare
non possunt? Si enim praepositus est elementorum
quibus mundus iste consistit, cur non ipse potius colitur,
quam Neptunus, qui solius maris praepositus
est? quam denique Silvanus, qui solorum agrorum
atque silvarum? quam Sol, qui solius diei, vel etiam
universi coelestis caloris? quam Luna, quae solius
noctis, vel etiam humoris potestate praefulget? quam
Juno, quae solum aerem tenere perhibetur? Certe
enim isti partium praepositi, quicumque sunt, necesse
est ut sub illo sint, qui omnium elementorum et universae
hujus molis praeposituram gerit. At iste illos
omnes coli prohibet: cur ergo isti contra praeceptum
majoris illorum, non solum eos colere volunt, sed
propter istos illum nolunt? Adhuc non inveniunt quid
de isto Deo Israel constanter liquidoque pronuntient;
nec unquam invenient, donec eum inveniant Deum
solum verum, a quo creata sunt omnia.
</p>
          </div3>
        </div2>

<div2>
          <head>CAPUT XXX.-- <hi>Deus Israel impletis prophetiis jam ubique innotuit.</hi> </head>
<div3>
            <head>46.</head>
            <p>
 Proinde quidam Lucanus magnus eorum in
carmine declamator, credo et ipse diu quaerens, sive
per suas cogitationes, sive per suorum libros, quisnam
esset Judaeorum Deus; et quia non pie quaerebat,
non inveniens; maluit tamen incertum Deum
quem non inveniebat, quam nullum Deum dicere,
cujus tam magna documenta sentiebat. Ait enim:
</p>
            <l rend="indent">
<pb n="1064"/>Et dedita sacris</l>
<l>Incerti Judaea Dei.</l>
            <p>  <note>(Lucanus, lib. 2, sub finem.)</note> 
Et nondum Deus iste sanctus et verus Deus Israel,
nondum per Christi nomen tanta in omnibus gentibus
fecerat, quanta usque in hodiernum diem post Lucani
tempora consecuta sunt. Nunc vero quis tam durus
non flectatur? quis tam torpidus non ignescat, cum
impletur quod scriptum est, <hi>quia non est qui se abscondat
a calore ejus?</hi> quando jam clarissima luce manifestantur
quae in eodem psalmo, unde versiculum
istum commemoravi, tanto ante praedicta sunt? Coelorum
enim nomine Apostoli Christi significati sunt,
quod in eis Deus praesideret, ut Evangelium annuntiarent.
Jam ergo coeli enarraverunt gloriam Dei, et
opera manuum ejus annuntiavit firmamentum. Dies
diei eructavit verbum, et nox nocti annuntiavit scientiam.
Jam non sunt loquelae neque sermones, quorum
non audiantur voces eorum. Jam in omnem terram
exivit sonus eorum, et in fines orbis terrae verba
eorum. Jam in sole, hoc est in manifestatione, posuit
tabernaculum suum, quod est Ecclesia ipsius. Quia,
ut hoc faceret, ipse, sicut ibi sequitur, tanquam
sponsus processit de thalamo suo, id est, conjugatum
Verbum carni humanae processit de utero virginali.
Jam exsultavit ut gigas, et cucurrit viam. Jam a
summo coeli facta est egressio ejus, et recursus ejus
usque ad summum coeli. Et ideo rectissime sequitur
versus, quem paulo ante commemoravi, <hi>Et non est
qui se abscondat a calore ejus <note>(Psal. XVIII, 1-7)</note>
            </hi>. Et adhuc
isti fragiles contradictiunculas garrientes eligunt
isto igne, sicut stipula in cinerem verti, quam sicut
aurum a sorde purgari: cum et deorum falsorum jam
fallacia monumenta frustrata sint, et illius incerti Dei
veracia promissa certa jam facta sint.
</p>
          </div3>
        </div2>

<div2>
          <head>CAPUT XXXI.-- <hi>Prophetia de Christo impleta.</hi> </head>
<div3>
            <head>47.</head>
            <p>
 Desinant ergo dicere mali laudatores Christi,
qui nolunt esse christiani, quod Christus non docuerit
deos eorum deseri, et simulacra confringi.
Deus enim Israel, de quo praedictum est quod Deus
universae terrae vocabitur, et Deus universae terrae jam
vocatur; hoc per Prophetas futurum praedixit, hoc per
Christum congruo tempore implevit. Certe enim si
jam Deus Israel, Deus universae terrae vocatur, necesse
est ut fiat quod jussit, quando qui jussit, innotuit.
Quia vero per Christum et in Christo innotuit, ut
Ecclesia ejus per orbem diffunderetur, et per ipsam
Deus Israel universae terrae vocaretur, paulo superius
apud eumdem prophetam legant qui volunt: imo et
a me commemoretur. Neque enim ita longum est, ut
oporteat praetermitti. Dicuntur enim multa de praesentia
et humilitate et passione Christi, et corpore
ejus, cui caput est, id est de Ecclesia ejus, cum appellatur
tanquam sterilis quae non pariebat. Per multos
enim annos Ecclesia, quae futura erat in omnibus
Gentibus in filiis suis, hoc est in sanctis suis, non
apparuit, nondum Christo annuntiato per Evangelistas,
eis quibus non est annuntiatus per Prophetas: et
dicitur plures filios desertae futuros, quam ejus quae
<pb n="1065"/>
habet virum; cujus viri nomine significata est Lex, vel
Rex quem accepit primus populus Israel: nec acceperant
gentes Legem eo tempore, quo propheta loquebatur;
neque Rex Christianorum apparuerat adhuc
Gentibus, ex quibus tamen Gentibus longe fertilior et
numerosior sanctorum multitudo provenit. Ita ergo
dicit Isaias, incipiens ab humilitate Christi, et se
postea convertens ad alloquendam Ecclesiam usque
ad eum versum quem commemoravimus, ubi ait, <hi>Et
qui eruit te, ipse Deus Israel, universae terrae vocabitur:
Ecce,</hi> inquit, <hi>in intellectu erit puer meus, et exaltabitur,
et honorificabitur vehementer. Quomodo multi mirabuntur
super te, sic tamen et inhonesta videbitur ab
omnibus species tua, et honor tuus ab hominibus. Ita
enim mirabuntur gentes multae super eum, et continebunt
reges os suum. Quoniam quibus non est nuntiatum de
illo, videbunt; et qui non audierunt, intelligent. Domine,
quis credidit auditui nostro? et brachium Domini cui
revelatum est? Nuntiavimus coram illo, ut puer, ut
radix in terra sitienti: non est species illi, neque honor.
Et vidimus illum, et non habuit speciem neque decorem:
sed vultus ejus abjectus et deformis, positio ejus ab
omnibus hominibus; homo in plaga, et qui sciat ferre
infirmitates, propter quod et avertit se facies ejus, injuriata
est, nec magni aestimata est. Hic infirmitates nostras
portat, et pro nobis in doloribus est. Et nos existimavimus
illum in doloribus esse, et in plaga et in poena.
Ipse autem vulneratus est propter peccata nostra, et infirmatus
est propter iniquitates nostras. Eruditio pacis
nostrae in eum, livore ejus sanati sumus. Omnes ut oves
erravimus, et Dominus tradidit illum pro peccatis nostris.
Et ipse quoniam male tractatus est, non aperuit os:
ut ovis ad immolandum ductus est, et ut agnus ante eum
qui se tonderet fuit sine voce, sic non aperuit os suum.
In humilitate sublatum est judicium ejus. Generationem
ejus quis enarrabit? Quoniam tolletur de terra vita ejus:
ab iniquitatibus populi mei ductus est ad mortem. Dabo
ergo malos propter sepulturam ejus, et divites propter
mortem ejus; ob hoc quod iniquitatem non fecerit, nec dolum
in ore suo. Dominus vult purgare illum de plaga. Si
dederitis vos ob delicta vestra animam vestram, videbitis
semen longissimae vitae. Et vult Dominus auferre a doloribus
animam ejus, ostendere illi lucem, et figurare per
sensum, justificare justum bene servientem pluribus; et
peccata illorum ipse sustinebit. Propterea ipse haereditabit
complures, et fortium partietur spolia. Propter
quod tradita est ad mortem anima ejus, et inter iniquos
aestimata est: et ipse peccata multorum sustinuit, et propter
iniquitates eorum traditus est. Delectare, sterilis
quae non paris; exsulta et clama, quae non parturis; quia
multi filii desertae, magis quam ejus quae habet virum.
Dixit enim Dominus, Dilata locum tabernaculi tui, et
aulas tuas confige; non est quod parcas: porrige longius
funiculos, et palos validos constitue. Etiam atque
<pb n="1066"/>
etiam in dexteram atque sinistram partem extende. Semen
enim tuum haereditabit gentes, et civitates quae desertae
erant, inhabitabis, non est quod metuas. Praevalebis
enim, nec erubescas quod detestabilis fueris. Confusionem
enim in perpetuum oblivisceris, ignominiae viduitatis
tuae non eris memor: quoniam ego Dominus qui
facio te, Dominus nomen ei; et qui eruit te, ipse Deus
Israel, universae terrae vocabitur <note>(Isai. LII, 13- LIV, 5)</note>
            </hi>.</p>
          </div3>
<div3>
            <head>48.</head>
            <p>
 Quid contra hanc evidentiam expressionemque
rerum et praedictarum et impletarum dici potest? Si
de Christi divinitate discipulos ejus putant esse mentitos,
numquid de Christi passione dubitabunt? Resurrexisse
non solent credere: at illa omnia ab hominibus
humana perpessum etiam libenter credunt, quia
hominem tantummodo credi volunt. Ille itaque sicut
ovis ad immolandum ductus, ille inter iniquos deputatus,
ille vulneratus propter peccata nostra; cujus
livore sanati sumus, cujus facies injuriata est, nec
magni aestimata, palmis caesa, et sputis illita, cujus
deformis in cruce positio: ille ab iniquitatibus populi
Israel ductus ad mortem; ille qui non habebat speciem
neque decorem, quando colaphis percutiebatur,
quando spinis coronabatur, quando pendens irridebatur;
ille qui, sicut agnus coram tondente non habet
vocem, sic non aperuit os suum, cum ei diceretur ab
insultantibus, <hi>Prophetiza nobis, Christe <note>(Matth. XXVI,
XXVII; Marc. XIV, XV; Luc. XXII, XXIII, et Joan. XVIII,
XIX)</note>
            </hi>: nempe jam exaltatus est, jam honorificatus est
vehementer. Nempe jam mirantur gentes multae super
eum. Jam continuerunt reges os suum, quo adversus
Christianos leges saevissimas promulgabant. Nempe
quibus non est nuntiatum de illo, jam vident, et qui
non audierunt jam intelligunt <note>(Rom. XV, 16-21)</note>. Quoniam
gentes quibus non annuntiaverunt Prophetae,
magis ipsae vident quam vera nuntiata sint per Prophetas.
Et qui non audierunt ipsum Isaiam loquentem,
jam in Litteris ejus de quo ista sit locutus, intelligunt.
Nam et in ipsa gente Judaeorum quis credidit
auditui Prophetarum, aut brachium Domini, quod est
Christus ipse, qui per eos annuntiabatur, cui revelatum
est <note>(Joan. XII, 37, 38, et Rom. X, 16)</note>; quando
manibus suis ea scelera in Christo admittebant, quae
futura praedixerant Prophetae quos habebant? Nempe
jam haereditate possidet multos, et fortium partitur
spolia, cum ea quae diabolus et daemones possidebant,
per ecclesiarum suarum fabricas, et quoslibet necessarios
usus, illis expulsis proditisque distribuit.
</p>
          </div3>
        </div2>

<div2>
          <head>CAPUT XXXII.-- <hi>Apostolorum contra idololatriam doctrina vindicatur ex prophetiis.</hi> </head>
<div3>
            <head>49.</head>
            <p>
 Quid ergo ad haec dicunt perversi laudatores
Christi, et Christianorum obtrectatores? Numquid ut
ista per Prophetas tanto ante praedicerentur, Christus
magicis artibus fecit, aut discipuli ejus ista finxerunt.
Numquid ut delectetur Ecclesia diffusa per gentes
quondam sterilis, nunc in pluribus filiis, quam illa
Synagoga quae Legem sive Regem tanquam virum acceperat:
<pb n="1067"/>
numquid ut sic dilatet locum tabernaculi sui
omnes nationes et linguas occupans, ut longius quam
Romani imperii jura tenduntur, usque in Persas et
Indos aliasque barbaras gentes funiculos porrigat; ut
in dexteram per veros christianos, et in sinistram per
fictos christianos in tam multis populis nomen ejus
extendatur; ut semen ejus haereditet gentes, ut civitates
quae a vero Dei cultu et a vera religione desertae
fuerant, jam nunc inhabitet; ut non timuerit hominum
minas et furias, quando in sanguine martyrum tanquam
honore purpureo vestiebatur, ut praevaleret tam
multis tamque vehementibus et potentibus persecutoribus
suis; ut non erubesceret quod detestabilis fuerit,
quando magnum erat crimen fieri vel esse christianum;
ut confusionem in perpetuum obliviscatur, quia ubi
abundaverat peccatum, superabundavit gratia <note>(Rom.
V, 20)</note>; ut ignominiae viduitatis suae memor non sit,
quia paululum derelicta et opprobrio subjecta, tam
eminenti gloria reflorescit: numquid postremo ut Dominus
qui fecit eam, et a dominatu diaboli et daemonum
eruit eam, ipse Deus Israel universae terrae jam
vocetur, discipuli Christi finxerunt, quod Prophetae,
quorum Libri nunc in manibus inimicorum Christi
habentur, tam longe antequam Christus filius hominis
fieret, praedixerunt?</p>
          </div3>
<div3>
            <head>50.</head>
            <p>
 Hinc ergo intelligant, quod ne tardissimis quidem
atque obtusissimis obscurum dubium ve relinquitur:
hinc, inquam, intelligant Christi perversi
laudatores et christianae religionis exsecratores, etiam
Christi discipulos contra deos eorum ea didicisse atque
docuisse quae doctrina continet Christi; quia
Deus Israel, qui haec omnia quae isti colere volunt,
abominanda atque evertenda in Libris Prophetarum
praecepisse invenitur, ipse Deus universae terrae, sicut
tanto ante promisit, per Christum et Christi Ecclesiam
jam vocatur. Si enim Christum mira dementia suspicantur
deos eorum coluisse, ac per hos eum tanta
potuisse; numquid et Deus Israel deos eorum coluit,
qui de se per omnes gentes colendo et de illis abominandis
atque evertendis <note>(Deut. VII, 5)</note>, per Christum
quod promisit implevit? Ubi sunt dii eorum? ubi vaticinia
fanaticorum, et divinationes pythonum? ubi
auguria, vel auspicia, vel aruspicia, vel oracula daemonum?
Cur non profertur ex istiusmodi antiquis libris
admonitum aliquid et praedictum contra christianam
fidem, et contra Prophetarum nostrorum expressam
jam in omnibus gentibus tam perspicuam veritatem?
Offendimus, inquiunt, deos nostros, et
deseruerunt nos: ideo adversus nos Christiani praevaluerunt,
et humanarum rerum felicitas defessa ac
deminuta dilabitur. Hoc sibi certe per Christianos
fuisse eventurum, legant ex libris vatum suorum: sed
ea legant, ubi si non Christus, quia eum deorum suorum
<pb n="1068"/>
volunt fuisse cultorem, saltem Deus Israel improbatus
et detestatus sit, quem constat istorum
eversorem. Sed nunquam hoc proferent, nisi quod
modo forte confinxerint. Quod cum protulerint apparebit,
eo ipse certe, quod tanta res tam ignota profertur,
quae utique debuit antequam hoc quod praedictum
est, accidisset, in deorum templis omnium gentium
recitari, ut praestruerentur et praemonerentur qui
nunc volunt esse christiani.
</p>
          </div3>
        </div2>

<div2>
          <head>CAPUT XXXIII.-- <hi>In eos qui rerum humanarum felicitatem per christiana tempora deminutam esse conqueruntur.</hi> </head>
<div3>
            <head>51.</head>
            <p>
 Deinde quod de felicitatis rerum humanarum
deminutione per christiana tempora conqueruntur, si
libros philosophorum suorum legant, ea reprehendentium,
quae nunc eis etiam recusantibus et murmurantibus
subtrahuntur, tum vero magnam laudem reperient
temporum christianorum. Quid enim eis minuitur
felicitatis, nisi quod pessime luxurioseque abutebantur
in magnam Creatoris injuriam? Nisi forte hinc
sunt tempora mala, quia per omnes pene civitates cadunt
theatra, caveae turpitudinum et publicae professiones
flagitiorum; cadunt et fora vel moenia, in
quibus daemonia colebantur. Unde enim cadunt, nisi
inopia rerum, quarum lascivo et sacrilego usu constructa
sunt? Nonne Cicero eorum cum Roscium
quemdam laudaret histrionem, ita peritum dixit, ut
solus esset dignus qui in scenam deberet intrare; ita
virum bonum, ut solus esset dignus qui eo non deberet
accedere <note>( <hi>Cic. Orat. pro Roscio</hi> )</note>? quid aliud apertissime
ostendens, nisi illam scenam esse tam turpem,
ut tanto minus ibi esse homo debeat, quanto fuerit
magis vir bonus? et tamen dii eorum tali dedecore
placabantur, quale a viris bonis removendum esse
censebat. Est etiam hinc ejusdem ipsius Ciceronis
aperta confessio, ubi ait, sibi Floram matrem ludorum
celebritate placandam <note>(Cic. in Verrem, act. 5)</note>. In quibus
ludis tanta exhiberi turpitudo consuevit, ut in
eorum comparatione caeteri honesti sint, a quibus tamen
etiam ipsis agendis viri boni prohibentur. Quae
ista est Flora mater, qualis dea est, quam celebrior
et habenis effusioribus laxata conciliat et propitiat
turpitudo? Quanto jam honestius in scenam Roscius
intrabat, quam Cicero deam talem colebat? Si deminuta
rerum copia, quae in haec celebranda funduntur,
dii Gentium offenduntur, apparet quales sint qui talibus
delectantur. Si autem ipsi irati ista minuunt, utilius
irascuntur quam placantur. Quapropter, aut philosophos
suos arguant, qui talia in luxuriosis hominibus
reprehenderunt; aut deos suos frangant, qui talia
de suis cultoribus exegerunt: si tamen jam inveniunt
vel quos frangant, vel quos abscondant: Christianorum
vero temporibus defectum rerum secundarum
quibus in turpia et noxia defluebant, blasphemando
imputare desistant, ne magis nos unde amplius Christi
potestas laudetur, admoneant.
</p>
          </div3>
        </div2>

<div2>
          <head>CAPUT XXXIV.-- <hi>Epilogus superiorum.</hi> </head>
<div3>
            <head>52.</head>
            <p>
 Multa hinc dicerem, nisi me jam librum istum
<pb n="1069"/>concludere, atque ad propositam intentionem redire,
suscepti operis necessitas cogeret. Cum enim evangelicas
quaestiones, ubi videntur quibusdam quatuor
Evangelistae non inter se constare, solvere aggrederer,
ut potui expositis intentionibus singulorum,
primo mihi discutiendum occurrit, quod nonnulli
quaerere solent, cur ipsius Christi nulla scripta proferamus.
Ita enim volunt et ipsum credi nescio quid
aliud scripsisse quod diligunt, nihilque sensisse contra
deos suos, sed eos potius magico ritu coluisse: et
discipulos ejus non solum de illo fuisse mentitos, dicendo
illum Deum per quem facta sunt omnia, cum
aliud nihil quam homo fuerit, quamvis excellentissimae
sapientiae; verum etiam de diis eorum non hoc docuisse
quod ab illo didicissent. Unde factum est ut
eos de Deo Israel potius urgeremus, qui per Ecclesiam
Christianorum ab omnibus gentibus colitur, et istorum
sacrilegas vanitates ubique jam evertit, sicut per Prophetas
suos tanto ante praedixit, et per Christi nomen,
in quo benedici omnes gentes promiserat, ea
quae praedixit, implevit. Ex quo intelligere debent
nec Christum aliud de diis eorum vel nosse vel docere
potuisse, quam Deus Israel per Prophetas suos
jussit atque praedixit, per quos ipsum Christum promisit
et misit; in cujus nomine secundum pollicitationem
quam Patribus fecit, cum benedicerentur omnes
gentes, factum est ut et ipse Deus Israel, universae
terrae vocaretur: nec discipulos ejus a sui magistri
doctrina deviasse, cum deos Gentium coli prohiberent,
ne vel insensatis simulacris supplicaremus, vel societatem
cum daemoniis haberemus, vel creaturae potius
quam Creatori religionis obsequio serviremus.
</p>
          </div3>
        </div2>

<div2>
          <head>CAPUT XXXV.-- <hi>Mediatoris mysterium antiquis per prophetiam, nobis per Evangelium praedicatur.</hi> </head>
<div3>
            <head>53.</head>
            <p>
 Quapropter, cum sit ipse Christus Sapientia
Dei, per quem creata sunt omnia, cumque nullae
mentes rationales sive Angelorum sive hominum, nisi
participatione ipsius sapientes fiant, cui per Spiritum
sanctum, per quem charitas in cordibus nostris diffunditur,
inhaeremus, quae Trinitas unus Deus est;
consultum est divina providentia mortalibus, quorum
temporalis vita in rebus orientibus et occidentibus
occupata tenebatur, ut eadem ipsa Dei Sapientia ad
unitatem personae suae homine assumpto, in quo
temporaliter nasceretur, viveret, moreretur, resurgeret,
congrua saluti nostrae dicendo et faciendo, patiendo
et sustinendo, fieret et deorsum hominibus
exemplum redeundi, et eis qui sursum sunt Angelis
exemplum manendi. Nisi enim et in animae rationalis
natura temporaliter aliquid oriretur, id est, inciperet
esse quod non erat, nunquam ex vita pessima et stulta
ad sapientem atque optimam perveniret. Ac per hoc,
<pb n="1070"/>
cum rebus aeternis contemplantium veritas perfruatur,
rebus autem ortis fides credentium debeatur, purgatur
homo per rerum temporalium fidem, ut aeternarum
percipiat veritatem. Nam et quidam eorum nobilissimus
philosophus Plato, in eo libro quem Timaeum
vocant, sic ait:  « Quantum ad id quod ortum est
aeternitas valet, tantum ad fidem veritas. »  Duo illa
sursum sunt, aeternitas et veritas: duo ista deorsum,
quod ortum est, et fides. Ut ergo ab imis ad summa
revocemur, atque id quod ortum est recipiat aeternitatem,
per fidem veniendum est ad veritatem. Et quia
omnia quae in contrarium pergunt, per aliquid medium
reducuntur, et ab aeterna justitia temporalis iniquitas
nos alienabat; opus ergo erat media justitia temporali,
quae medietas, temporalis esset de imis, justa de
summis, atque ita se nec abrumpens a summis, et
contemperans imis, ima redderet summis. Ideo Christus
mediator Dei et hominum dictus est, inter Deum
immortalem et hominem mortalem Deus et homo <note>(I Tim. II, 5)</note>,
reconcilians hominem Deo, manens id
quod erat, factus quod non erat. Ipse est nobis fides
in rebus ortis, qui est veritas in aeternis.</p>
          </div3>
<div3>
            <head>54.</head>
            <p>
 Hoc magnum et inenarrabile sacramentum,
hoc regnum et sacerdotium antiquis per prophetiam
revelabatur, posteris eorum per Evangelium praedicatur.
Oportebat enim ut aliquando in omnibus gentibus
redderetur, quod diu per unam gentem promittebatur.
Proinde qui Prophetas ante descensionem
suam praemisit, ipse et Apostolos post ascensionem
suam misit. Omnibus autem discipulis suis per hominem
quem assumpsit, tanquam membris sui corporis
caput est. Itaque cum illi scripserunt quae ille ostendit
et dixit, nequaquam dicendum est quod ipse non
scripserit; quandoquidem membra ejus id operata
sunt, quod dictante capite cognoverunt. Quidquid
enim ille de suis factis et dictis nos legere voluit, hoc
scribendum illis tanquam suis manibus imperavit.
Hoc unitatis consortium et in diversis officiis concordium
membrorum sub uno capite ministerium quisquis
intellexerit, non aliter accipiet quod narrantibus
discipulis Christi in Evangelio legerit, quam si ipsam
manum Domini, quam in proprio corpore gestabat, scribentem
conspexerit. Quamobrem illa potius jam videamus
qualia sint, quae putant Evangelistas sibimet
ipsis scripsisse contraria (quod parum intelligentibus
videri potest); ut his quaestionibus dissolutis, ex hoc
quoque appareat, illius capitis membra, non solum
idem sentiendo, verum etiam convenientia scribendo,
in corporis ipsius unitate germanam servasse concordiam.
</p>
          </div3>
        </div2>
      </div1>

<div1>
        <head> <hi>LIBER SECUNDUS.</hi> </head>

<pb n="1071"/>
<p>In quo Matthaei Evangelium usque ad coenae narrationem ex ordine pertractat Augustinus, cumque eo comparat
alia Marci, Lucae et Joannis Evangelia, demonstrans perpetuam inter quatuor Evangelistas reperiri consensionem.</p>
</div1>

<div2>
        <head>PROLOGUS.</head>
<div3>
          <head>1.</head>
          <p>
 Quoniam sermone non brevi et admodum
necessario, quem libro uno complexi sumus, refutavimus
eorum vanitatem, qui discipulos Christi
Evangelium conscribentes, ideo contemnendos putant,
quia ipsius Christi quem licet non ut Deum, tamen ut
hominem sapientia longe prae caeteris excellentem
honorandum esse non dubitant, nulla scripta proferuntur
a nobis; et eum talia scripsisse videri volunt,
qualia perversi diligunt, non qualibus lectis et creditis
a perversitate corrigi possunt: nunc jam videamus
ea quae quatuor Evangelistae de Christo scripserunt,
quemadmodum sibi atque inter se congruant; ne
quid ex hoc in fide christiana offendiculi patiantur,
qui curiosiores quam capaciores sunt, quod non utcumque
perlectis, sed quasi diligentius perscrutatis
evangelicis Libris, inconvenientia quaedam et repugnantia
se deprehendisse existimantes, magis ea contentiose
objectanda, quam prudenter consideranda
esse arbitrantur.
</p>
        </div3>
      </div2>

<div2>
        <head>CAPUT PRIMUM.-- <hi>Quare usque ad Joseph generatores Christi commemorentur, cum de illius semine Christus non sit natus, sed de Virgine Maria.</hi> </head>
<div3>
          <head>2.</head>
          <p>
 Matthaeus evangelista sic orsus est: <hi>Liber generationis
Jesu Christi, filii David, filii Abraham <note>(Matth. I,
1)</note>
          </hi>. Quo exordio suo satis ostendit, generationem
Christi secundum carnem se suscepisse narrandam.
Secundum hanc enim Christus filius hominis est,
quod etiam se ipse saepissime appellat <note>(Id. VIII, 20,
et IX, 6)</note>, commendans nobis quid misericorditer dignatus
sit esse pro nobis. Nam illa superna et aeterna
generatio, secundum quam Filius Dei unigenitus est
ante omnem creaturam, quia omnia per ipsum facta
sunt, ita ineffabilis est, ut de illa dictum a propheta
intelligatur, <hi>Generationem ejus quis enarrabit <note>(Isai.
LIII, 8)</note>
          </hi>? Exsequitur ergo humanam generationem
Christi Matthaeus, ab Abraham generatores commemorans,
quos perducit ad Joseph virum Mariae de
qua natus est Jesus. Neque enim fas erat ut ob hoc
eum a conjugio Mariae separandum putaret, quod non
ex ejus concubitu, sed virgo peperit Christum. Hoc
enim exemplo magnifice insinuatur fidelibus conjugatis,
etiam servata pari consensu continentia, posse
permanere vocarique conjugium, non permixto corporis
sexu, sed custodito mentis affectu: praesertim
quia nasci eis etiam filius potuit sine ullo complexu
carnali, qui propter solos gignendos filios adhibendus
est. Neque enim propterea non erat appellandus
Joseph pater Christi, quia non eum concumbendo
genuerat, quandoquidem recte pater esset etiam ejus
quem non ex sua conjuge procreatum, aliunde adoptasset.</p>
        </div3>
<div3>
          <head>3.</head>
          <p>
 Putabatur quidem Christus etiam aliter filius
Joseph, tanquam ex ejus omnino carne progenitus;
<pb n="1072"/>
sed ab eis hoc putabatur, quos Mariae latebat virginitas.
Nam Lucas ait: <hi>Et ipse Jesus erat incipiens quasi
annorum triginta, ut putabatur, filius Joseph <note>(Luc. III,
23)</note>
          </hi>. Qui tamen Lucas non ejus parentem solam Mariam,
sed ambos parentes ejus appellare minime dubitavit,
ubi ait: <hi>Puer autem crescebat et confortabatur
plenus sapientia, et gratia Dei erat in illo. Et ibant
parentes ejus per omnes annos in Jerusalem in die
solemni Paschae.</hi> Sed ne quisquam hic parentes consanguineos
potius Mariae cum ipsa matre ejus intelligendos
putet, quid ad illud respondebit, quod ipse
item Lucas superius dixit. <hi>Et erat pater ejus et mater
mirantes super iis quae dicebantur de illo <note>(Id. II, 40,
41, 33)</note>
          </hi>? Cum igitur ipse narret, non ex concubitu
Joseph, sed ex Maria virgine natum Christum; unde
eum patrem ejus appellat, nisi quia et virum Mariae
recte intelligimus sine commixtione carnis, ipsa copulatione
conjugii; et ob hoc etiam Christi patrem
multo conjunctius, qui ex ejus conjuge natus sit,
quam si esset aliunde adoptatus? Unde manifestum
est illud, quod ait, <hi>Ut putabatur, filius Joseph,</hi> propter
illos dixisse, qui eum ex Joseph, sicut alii homines
nascuntur, natum arbitrabantur
</p>
        </div3>
      </div2>

<div2>
        <head>CAPUT II.-- <hi>Quomodo sit Christus filius David, cum ex Joseph filii David concubitu non sit natus.</hi> </head>
<div3>
          <head>4.</head>
          <p>
 Ac per hoc, etiam si demonstrare aliquis posset,
Mariam ex David nullam consanguinitatis originem
ducere, sat erat secundum istam rationem accipere
Christum filium David, qua ratione etiam Joseph
pater ejus recte appellatus est: quanto magis, cum
evidenter dicat apostolus Paulus, ex semine David
secundum carnem Christum <note>(Rom. I, 3)</note>, ipsam quoque
Mariam de stirpe David aliquam consanguinitatem
duxisse, dubitare utique non debemus. Cujus
feminae quoniam nec sacerdotale genus tacetur, insinuante
Luca, quod cognata ejus esset Elisabeth,
quam dicit de filiabus Aaron <note>(Luc. I, 36, 5)</note>; firmissime
tenendum est carnem Christi ex utroque genere
propagatam, et regum scilicet et sacerdotum, in quibus
personis apud illum populum Hebraeorum etiam
mystica unctio figurabatur, id est, chrisma, unde
Christi nomen elucet, tanto ante etiam illa evidentissima
significatione praenuntiatum.
</p>
        </div3>
      </div2>

<div2>
        <head>CAPUT III.-- <hi>Quare alios progeneratores Christi Matthaeus enumerat, alios Lucas.</hi> </head>
<div3>
          <head>5.</head>
          <p>
 Quos autem movet, quod alios progeneratores
Matthaeus enumerat, descendens a David usque ad
Joseph <note>(Matth. I, 1-16)</note>, alios autem Lucas ascendens
a Joseph usque ad David <note>(Luc. III, 23-38)</note>, facile est,
ut advertant duos patres habere potuisse Joseph,
unum a quo genitus, alterum a quo fuerit adoptatus.
Antiqua est enim consuetudo adoptandi etiam
<pb n="1073"/>
in illo populo Dei, ut sibi filios facerent quos non
ipsi genuissent. Nam excepto quod filia Pharaonis
Moysen adoptaverat <note>(Exod. II, 10)</note> (illa quippe alienigena
fuit), ipse Jacob nepotes suos ex Joseph natos,
verbis manifestissimis adoptavit dicens: <hi>Nunc itaque
filii tui duo, qui facti sunt tibi priusquam ad te venirem,
mei sunt: Ephraem et Manasse, tanquam Ruben
et Simeon erunt mihi. Natos autem si genueris postea,
tibi erunt <note>(Gen. XLVIII, 5, 6)</note>
          </hi>. Unde etiam factum est
ut duodecim tribus essent Israel, excepta tribu Levi,
quae templo serviebat; cum ea quippe tredecim fuerunt,
cum duodecim fuissent filii Jacob. Unde intelligitur
Lucas patrem Joseph, non a quo genitus, sed
a quo fuerat adoptatus, suscepisse in Evangelio suo,
cujus progenitores sursum versus commemoraret,
donec exiret ad David. Cum enim necesse sit, utroque
evangelista vera narrante, et Matthaeo scilicet et
Luca, ut unus eorum ejus patris originem tenuerit
qui genuerat, alter ejus qui adoptaverat Joseph, quem
probabilius intelligimus adoptantis originem tenuisse,
quam eum qui noluit Joseph genitum dicere ab illo
cujus eum filium esse narrabat? Commodius enim filius
ejus dictus est, a quo fuerat adoptatus, quam
diceretur ab illo genitus cujus carne non erat natus.
Matthaeus autem dicens, <hi>Abraham genuit Isaac, Isaac
genuit Jacob,</hi> atque ita in hoc verbo quod est, <hi>genuit,</hi> 
perseverans donec in ultimo diceret, <hi>Jacob autem genuit
Joseph;</hi> satis expressit ad eum patrem se perduxisse
ordinem generantium, a quo Joseph non
adoptatus, sed genitus erat.</p>
        </div3>
<div3>
          <head>6.</head>
          <p>
 Quanquam si etiam Lucas genitum diceret Joseph
ab Heli, nec sic nos hoc verbum perturbare deberet,
ut aliud crederemus quam ab uno evangelista gignentem,
ab altero adoptantem patrem fuisse commemoratum.
Neque enim absurde quisque dicitur non
carne, sed charitate genuisse, quem filium sibi adoptaverit:
aut vero etiam nos quibus dedit Deus potestatem
filios ejus fieri, de natura atque substantia
sua nos genuit, sicut unicum Filium, sed utique dilectione
adoptavit. Quo verbo Apostolus saepe uti non
ob aliud intelligitur <note>(Rom. VIII, 15, et II, 4)</note>, nisi ad
discernendum Unigenitum ante omnem creaturam,
per quem facta sunt omnia, qui solus de substantia
Patris natus est, secundum aequalitatem divinitatis
hoc omnino quod Pater: quem missum dicit ad suscipiendam
carnem ex illo genere, quo et nos secundum
naturam nostram sumus, ut illo participante
mortalitatem nostram per dilectionem, nos efficeret
participes divinitatis suae per adoptionem. Ita enim
dicit: <hi>Cum autem venit plenitudo temporis, misit Deus
Filium suum factum ex muliere, factum sub Lege, ut
eos qui sub Lege erant redimeret, ut adoptionem filiorum
reciperemus <note>(Galat. IV, 4, 5)</note>
          </hi>. Et tamen dicimur etiam
nati ex Deo, id est, accepta potestate ut filii ejus
efficiamur, qui jam homines eramus: efficiamur autem
per gratiam, non per naturam. Nam si per naturam
filii essemus, nunquam aliud fuissemus. Cum
<pb n="1074"/>
enim dixisset Joannes, <hi>Dedit eis potestatem Filios Dei
fieri, iis qui credunt in nomine ejus;</hi> secutus ait, <hi>Qui
non ex sanguinibus, neque ex voluntate carnis, neque ex
voluntate viri, sed ex Deo nati sunt.</hi> Ita quos dixit accepta
potestate factos Dei filios, quod illa adoptio
significat quam Paulus commemorat, eosdem dixit
natos ex Deo. Atque ut apertius ostenderet qua gratia
factum sit, <hi>Et Verbum,</hi> inquit, <hi>caro factum est, et
habitavit in nobis <note>(Joan. I, 12-14)</note>
          </hi>: tanquam diceret,
Quid mirum si filii Dei facti sunt cum caro essent,
propter quos unicus caro factus est, cum Verbum
esset? Hac sane magna distantia, quia nos effecti filii
Dei mutamur in melius, ille autem Filius Dei cum
filius hominis factus esset, non est mutatus in deterius,
sed assumpsit quod erat inferius. Dicit et Jacobus: <hi>Voluntarie genuit nos verbo veritatis, ut simus
initium aliquod creaturae ejus 
 <note>(Jacobi I, 18)</note>
          </hi>. Ne scilicet
in eo quod ait, <hi>genuit,</hi> hoc nos fieri putaremus quod
ipse est, ideo principatum quemdam in creatura nobis
hac adoptione concessum satis ostendit.</p>
        </div3>
<div3>
          <head>7.</head>
          <p>
 Non ergo alienum esset a veritate, etiamsi Lucas
ab illo esse Joseph genitum diceret, a quo fuerat adoptatus.
Etiam sic quippe genuit eum, non ut homo
esset, sed ut filius esset: sicut nos genuit Deus, ut
filii ejus simus, quos fecerat ut homines essemus.
Unicum autem genuit, non solum ut Filius esset,
quod Pater non est; sed etiam ut Deus esset, quod et
Pater est. Sed plane si hoc verbo etiam Lucas uteretur,
omni modo esset ambiguum quis eorum adoptantem,
quis ex propria carne gignentem patrem
commemorasset: quomodo etsi neuter eorum diceret, <hi>genuit,</hi> 
 sed et iste eum filium illius, et ille illius
diceret, nihilominus esset ambiguum quis eorum illum
de quo natus, quis illum a quo adoptatus erat
commemorasset. Nunc vero cum alter dicit, <hi>Jacob genuit
Joseph;</hi> alter, <hi>Joseph qui fuit filius Heli:</hi> etiam
ipsa verborum differentia quid singuli suscepissent
eleganter intimaverunt. Sed hoc facile sane, ut dixi,
posset occurrere homini religioso, qui quodlibet
aliud quaerendum potius judicaret, quam evangelistam
crederet esse mentitum; facile, inquam, occurreret,
ut videret quibus causis unus homo duos patres
habere potuerit: hoc et illis calumniosis occurreret,
nisi litigare quam considerare maluissent.
</p>
        </div3>
      </div2>

<div2>
        <head>CAPUT IV.-- <hi>Quare quadraginta generationes, excepto ipso Christo, inveniuntur apud Matthaeum, cum quatuordecim triplicet.</hi> </head>
<div3>
          <head>8.</head>
          <p>
 Illud autem quod deinceps insinuandum est, revera
ut adverti et videri posset, lectorem attentissimum
et diligentissimum requirebat. Acute quippe
animadversum est, Matthaeum, qui regiam in Christo
instituerat insinuare personam, excepto ipso Christo,
quadraginta homines in generationum serie nominasse.
Numerus autem iste illud tempus significat,
quo in hoc saeculo et in hac terra regi nos oportet a
Christo secundum disciplinam laboriosam, qua <hi>flagellat
Deus,</hi> ut scriptum est, <hi>omnem filium quem recipit <note>(Hebr. XII, 6)</note>
          </hi>:
de qua dicit Apostolus, per tribulationem
oportere nos intrare in regnum Dei <hi>(Act. XIV,
<pb n="1075"/>
21)</hi>. Quam significat etiam illa virga ferrea, de qua
in Psalmo legitur, <hi>Reges eos in virga ferrea;</hi> cum superius
dixisset, <hi>Ego autem constitutus sum rex ab eo
super Sion montem sanctum ejus.</hi> Reguntur enim etiam
boni in virga ferrea, de quibus dicitur, <hi>Tempus est ut
judicium incipiat a domo Domini; et si initium a nobis,
qualis finis erit eis qui non credunt Dei Evangelio? et si
justus vix salvus erit: peccator et impius ubi parebunt <note>(I Petr. IV, 17, 18)</note>
          </hi>?
Ad quos pertinet quod sequitur: <hi>Tanquam vas figuli conteres eos 
 <note>(Psal. II, 9)</note>
          </hi>. Reguntur
enim boni per hanc disciplinam; mali vero comminuuntur:
qui tanquam iidem ipsi commemorantur
propter una atque eadem sacramenta, quae habent
communia mali cum bonis.</p>
        </div3>
<div3>
          <head>9.</head>
          <p>
 Quia ergo numerus iste laboriosi hujus temporis
sacramentum est, quo sub disciplina regis Christi
adversus diabolum dimicamus, etiam illud declarat,
quod quadraginta dierum jejunium, hoc est humiliationem
animae, consecravit et Lex et Prophetae per
Moysen et Eliam, qui quadragenis diebus jejunaveverunt <note>(Exod. XXXIV, 28, et III Reg. XIX, 8)</note>;
et Evangelium
per ipsius Domini jejunium, quibus diebus
quadraginta etiam tentabatur a diabolo <note>(Matth. IV, 1, 2)</note>,
quid aliud quam per omne hujus saeculi tempus tentationem
nostram in carne sua, quam de nostra mortalitate
assumere dignatus est, praefigurans? Post resurrectionem
quoque non amplius quam dies quadraginta
cum discipulis in hac terra esse voluit <note>(Act. I, 3)</note>,
huic eorum vitae adhuc humana conversatione commixtus,
et cum illis alimenta mortalium, quamvis jam
non moriturus, accipiens: ut per ipsos quadraginta
dies significaret, se occulta praesentia quod promiserat
impleturum, quando ait, <hi>Ecce ego vobiscum sum
usque in consummationem saeculi <note>(Matth. XXVIII, 20)</note>
          </hi>.
Cur autem iste numerus hanc temporalem vitam terrenamque
significet, illa interim causa de proximo
occurrit, quamvis sit alia fortasse secretior, quod et
tempora annorum quadripartitis vicibus currunt, et
mundus ipse quatuor partibus terminatur, quas aliquando
ventorum nomine Scriptura commemorat, ab
Oriente et Occidente, Aquilone et Meridie <note>(Zach. XIV, 4)</note>.
Quadraginta autem, quater habent decem. Porro ipsa
decem ab uno usque ad quatuor progrediente numero
consummantur.</p>
        </div3>
<div3>
          <head>10.</head>
          <p>
 Ad hunc igitur mundum, et ad istam terrenam
mortalemque vitam hominum, ad nos regendos in
tentatione laborantes, venientem regem Christum
Matthaeus suscipiens, exorsus est ab Abraham, et
enumeravit quadraginta homines. Ab ipsa enim gente
Hebraeorum, quae a caeteris gentibus ut distingueretur,
Deus de terra sua et de cognatione sua separavit
Abraham <note>(Gen. XII, 1, 2)</note>, Christus venit in carne;
ut et hoc ad eum distinctius prophetandum et praenuntiandum
maxime pertineret, quod promittebatur
ex qua esset gente venturus. Cum enim quaterdenas
generationes tribus distinxisset articulis, dicens ab
Abraham usque ad David generationes esse quatuordecim,
<pb n="1076"/>
et a David usque ad transmigrationem Babyloniae
alias quatuordecim, totidemque alias usque ad
nativitatem Christi <note>(Matth. I, 17)</note>; non tamen eas
duxit in summam ut diceret, Fiunt omnes quadraginta
duae. Unus quippe in illis progeneratoribus bis
numeratur, id est Jechonias, a quo facta est quaedam
in extraneas gentes deflexio, quando in Babyloniam
transmigratum est. Ubi autem ordo a rectitudine flectitur,
atque ut eat in diversum, tanquam angulum
facit; illud quod in angulo est, bis numeratur, in fine
scilicet prioris ordinis, et in capite ipsius deflexionis.
Et hoc ipsum jam praefigurabat Christum a circumcisione
ad praeputium, tanquam ab Jerusalem ad Babyloniam
quodammodo migraturum, et hinc atque
hinc utrisque in se credentibus tanquam lapidem angularem
futurum. Haec tunc in figura praeparabat
Deus rebus in veritate venturis. Nam et ipse Jechonias,
ubi angulus iste praefiguratus est, interpretatur
Praeparatio Dei. Sic ergo jam non quadraginta duae,
quod faciunt ter quatuordecim, sed propter unum bis
numeratum, quadraginta una generationes fiunt, si et
ipsum Christum annumeremus, qui huic regendae
vitae nostrae temporali atque terrenae, tanquam numero
quadragenario regaliter praesidet.</p>
        </div3>
<div3>
          <head>11.</head>
          <p>
 Quem ad istam mortalitatem nobiscum participandam
quia descendentem voluit significare Matthaeus,
ideo et ipsas generationes ab Abraham usque
ad Joseph et usque ad ipsius Christi nativitatem, descendendo
commemoravit ab initio Evangelii sui:
Lucas autem non ab initio Evangelii sui, sed a baptismo
Christi, generationes enarrat, nec descendendo,
sed ascendendo, tanquam sacerdotem in expiandis
peccatis magis assignans; ubi eum vox de coelo declaravit,
ubi testimonium Joannes ipsi perhibuit, dicens, <hi>Ecce qui tollit peccata mundi 
 <note>(Joan. I, 29)</note>
          </hi>.
Ascendendo autem transit et Abraham, et pervenit
ad Deum, cui mundati et expiati reconciliamur. Merito
et adoptionis originem ipse suscepit, quia per
adoptionem efficimur filii Dei, credendo in filium Dei.
Per carnalem vero generationem Filius Dei potius
propter nos filius hominis factus est. Satis autem demonstravit
non se ideo dixisse, Joseph filium Heli,
quod de illo genitus, sed quod ab illo fuerat adoptatus;
cum et ipsum Adam filium Dei dixit, cum sit factus a
Deo, sed per gratiam quam postea peccando amisit,
tanquam filius in paradiso constitutus sit.</p>
        </div3>
<div3>
          <head>12.</head>
          <p>
 Quapropter in generationibus Matthaei, significatur
nostrorum susceptio peccatorum a Domino
Christo: in generationibus autem Lucae, significatur
abolitio nostrorum peccatorum a Domino Christo.
Ideo eas ille descendens enarrat, iste ascendens.
Quod enim dicit Apostolus, <hi>Misit Deus Filium suum
in similitudinem carnis peccati;</hi> haec est susceptio peccatorum:
quod autem addit, <hi>Ut de peccato damnaret
peccatum in carne <note>(Rom. VIII, 3)</note>
          </hi>; haec est expiatio
peccatorum. Proinde Matthaeus ab ipso David per Salomonem
descendit, in cujus matre ille peccavit <note>(II
Reg. XI, 4)</note>: Lucas vero ad ipsum David per Nathan
ascendit; per quem prophetam Deus peccatum illius
<pb n="1077"/>
expiavit <note>(II Reg. XII, 1-14)</note>. Ipse quoque numerus
quem Lucas exsequitur, certissime prorsus abolitionem
indicat peccatorum. Quia enim Christi aliqua
iniquitas, qui nullam habuit, non est utique conjuncta
iniquitatibus hominum, quas in sua carne suscepit;
ideo numerus penes Matthaeum, excepto Christo,
est quadragenarius. Quia vero justitiae suae Patrisque
nos expiatos ab omni peccato purgatosque conjungit,
ut fiat quod ait Apostolus, <hi>Qui autem adhaeret Domino,
unus spiritus est <note>(I Cor. VI, 17)</note>
          </hi>; ideo in eo numero
qui est penes Lucam, et ipse Christus a quo incipit
enumeratio, et Deus ad quem pervenit, connumerantur,
et fit numerus septuaginta septem, quo significatur
omnium prorsus remissio et abolitio peccatorum.
Quam etiam ipse Dominus per hujus numeri
mysterium evidenter expressit, dicens remittendum
esse peccanti, non solum septies, sed etiam
septuagies septies <note>(Matth. XVIII, 22)</note>.</p>
        </div3>
<div3>
          <head>13.</head>
          <p>
 Nec frustra iste numerus ad peccatorum omnium
pertinet mundationem, si diligentius inquiratur. Denarius
quippe tanquam justitiae numerus in decem
praeceptis Legis ostenditur. Porro peccatum est Legis
transgressio; et utique transgressio denarii numeri
congruenter undenario figuratur: unde et vela cilicina
jubentur in tabernaculo undecim fieri <note>(Exod.
XXVI, 7)</note>; quis autem dubitet ad peccati significationem
cilicium pertinere? Ac per hoc quia universum
tempus septenario dierum numero volvitur, convenienter
undenario septies multiplicato ad numerum
septuagesimum et septimum cuncta peccata perveniunt.
In quo numero etiam fit plena remissio peccatorum,
expiante nos carne sacerdotis nostri, a quo nunc iste
numerus incipit; et reconciliante nos Deo, ad quem
nunc iste numerus pervenit per Spiritum sanctum,
qui in columbae specie in hoc baptismo, ubi numerus
iste commemoratur, apparuit <note>(Luc. III, 22)</note>.
</p>
        </div3>
      </div2>

<div2>
        <head>CAPUT V.-- <hi>Quomodo Matthaei ordini congruat ordo Lucae in his quae de conceptu et de infantia vel pueritia Christi alius praetermittit, alius commemorat.</hi> </head>
<div3>
          <head>14.</head>
          <p>
 Post enumeratas generationes Matthaeus ita
sequitur: <hi>Christi autem generatio sic erat. Cum esset
desponsata mater ejus Maria Joseph, antequam convenirent,
inventa est in utero habens de Spiritu sancto.</hi> 
Hoc quemadmodum factum sit, quod hic praetermisit,
Lucas exposuit post commemoratum conceptum Joannis,
ita narrans: <hi>In mense autem sexto missus est angelus
Gabriel a Deo in civitatem Galilaeae, cui nomen
Nazareth, ad virginem desponsatam viro cui nomen erat
Joseph, de domo David; et nomen virginis Maria. Et
ingressus angelus ad eam dixit: Ave, gratia plena; Dominus
tecum, benedicta tu in mulieribus. Quae cum vidisset</hi>, <hi>turbata est in sermone ejus, et cogitabat qualis
esset ista salutatio. Et ait angelus ei: Ne timeas, Maria;
invenisti enim gratiam apud Deum: ecce concipies
in utero, et paries filium, et vocabis nomen ejus Jesum:
<pb n="1078"/>
hic erit magnus, et filius Altissimi vocabitur; et dabit
illi Dominus Deus sedem David patris ejus, et regnabit
in domo Jacob in aeternum, et regni ejus non erit finis.
Dixit autem Maria ad angelum: Quomodo fiet istud,
quoniam virum non cognosco? Et respondens angelus,
dixit ei: Spiritus sanctus superveniet in te, et Virtus
Altissimi obumbrabit tibi; ideoque et quod nascetur
sanctum</hi>,
 <hi>vocabitur Filius Dei:</hi> et caetera, quae ad id
quod nunc agitur non pertinent. Hoc ergo Matthaeus
commemoravit dicens de Maria, <hi>Inventa est in utero
habens de Spiritu sancto:</hi> nec contrarium est quia
Lucas exposuit id quod Matthaeus praetermisit; cum
de Spiritu sancto Mariam concepisse uterque testetur:
sicut non est contrarium quia Matthaeus deinceps connectit
quod Lucas praetermittit. Sequitur enim, et
dicit Matthaeus: <hi>Joseph autem vir ejus cum esset justus,
et nollet eam traducere, voluit occulte dimittere eam.
Haec autem eo cogitante, ecce angelus Domini in somnis
apparuit ei, dicens: Joseph, fili David, noli timere accipere
Mariam conjugem tuam; quod enim in ea natum
est, de Spiritu sancto est. Pariet autem filium, et vocabis
nomen ejus Jesum: ipse enim salvum faciet populum
suum a peccatis eorum. Hoc autem totum factum est, ut
impleretur quod dictum est a Domino per prophetam
dicentem, Ecce virgo in utero habebit, et pariet filium,
et vocabitur nomen ejus Emmanuel, quod est interpretatum,
Nobiscum Deus. Exsurgens autem Joseph a
somno, fecit sicut praecepit ei angelus Domini; et accepit
conjugem suam: et non cognoscebat eam, donec peperit
filium suum primogenitum; et vocavit nomen ejus
Jesum. Cum ergo natus esset Jesus in Bethleem Judae in
diebus Herodis regis,</hi> et caetera.</p>
        </div3>
<div3>
          <head>15.</head>
          <p>
 De civitate Bethleem Matthaeus Lucasque consentiunt:
sed quomodo et qua causa ad eam venerint
Joseph et Maria, Lucas exponit, Matthaeus praetermittit.
Contra, de Magis ab Oriente venientibus Lucas
tacet, Matthaeus dicit, ita contexens: <hi>Ecce Magi
ab Oriente venerunt Jerosolymam, dicentes: Ubi est qui
natus est rex Judaeorum? vidimus enim stellam ejus in
Oriente, et venimus adorare eum. Audiens autem Herodes
rex turbatus est;</hi> et caetera, usque ad eum locum,
ubi scriptum est de ipsis Magis quod <hi>responso accepto
in somnis, ne redirent ad Herodem, per aliam viam reversi
sunt in regionem suam.</hi> Hoc totum Lucas praetermittit,
sicut Matthaeus non narravit quod Lucas narrat,
in praesepi positum Dominum; et quod pastoribus
eum natum angelus nuntiaverit; et quod multitudo
militiae coelestis facta est cum angelo laudantium
Deum; et quod venerunt pastores, et viderunt verum
esse quod eis angelus nuntiaverat; et quod die circumcisionis
suae nomen acceperit; et quae post impletos
dies purgationis Mariae idem Lucas narrat,
quod attulerint eum ad Jerusalem, et de Simeone vel
<pb n="1079"/>
Anna, quae dixerint de illo in templo, posteaquam
cognoverunt eum impleti Spiritu sancto: omnia haec
tacet Matthaeus.</p>
        </div3>
<div3>
          <head>16.</head>
          <p>
 Unde merito quaeritur quando facta sint, sive
quae Matthaeus praetermittit et Lucas dicit, sive quae
Lucas praetermittit et Matthaeus dicit. Quandoquidem
Matthaeus, regressis in regionem suam Magis qui venerant
ab Oriente, sequitur et narrat, Joseph ab angelo
admonitum ut cum infante in Aegyptum fugeret,
ne ab Herode necaretur; deinde Herodem illo non
invento, a bimatu et infra pueros occidisse: defuncto
autem Herode rediisse ab Aegypto, et audito quod
Archelaus in Judaea regnaret pro Herode patre suo,
habitasse cum puero in Galilaeae civitate Nazareth:
quae omnia Lucas tacet. Nec ideo contrarium videri
potest, quod vel hic dicit quae ille praetermittit, vel
ille commemorat quae iste non dicit. Sed quaeritur
quando fieri potuerint quae contexit Matthaeus de profectione
in Aegyptum atque inde regressione post
Herodis mortem, ut jam in civitate Nazareth habitarent,
quo eos Lucas, posteaquam perfecerunt in templo
circa puerum omnia secundum Legem Domini,
reversos esse commemorat. Hic proinde cognoscendum
est quod deinceps ad caetera talia valeat, ne similiter
moveant animumque conturbent, sic unumquemque
Evangelistam contexere narrationem suam,
ut tanquam nihil praetermittentis series digesta videatur:
tacitis enim quae non vult dicere, sic ea quae
vult dicere, illis quae dicebat adjungit, ut ipsa continuo
sequi videantur: sed cum alter ea dicit quae alter tacuit,
diligenter ordo consideratus indicat locum ubi
ea potuerit, a quo praetermissa sunt, transilire, ut ea
quae dicere intenderat ita superioribus copularet, tanquam
ipsa nullis interpositis sequerentur. Ac per hoc
intelligitur Matthaeus, ubi ait somnio admonitos Magos
ne redirent ad Herodem, et per aliam viam regressos
in regionem suam; illic praetermisisse quae Lucas
narravit gesta circa Dominum in templo, et dicta a
Simeone et Anna: ubi rursus Lucas praetermittens
profectionem in Aegyptum, quam narrat Matthaeus,
tanquam continuam contexuit regressionem ad civitatem
Nazareth.</p>
        </div3>
<div3>
          <head>17.</head>
          <p>
 Si quis autem velit unam narrationem ex omnibus,
quae de Christi nativitate et infantia vel pueritia
in utriusque narratione ab alterutro seu dicuntur seu
praetermittuntur, ordinare sic potest: <hi>Christi autem
generatio sic erat <note>(Matth. I, 18)</note>
          </hi>. <hi>Fuit in diebus Herodis
regis Judaeae sacerdos quidam nomine Zacharias, de
vice Abia: et uxor illi de filiabus Aaron, et nomen ejus
Elisabeth. Erant autem justi ambo ante Deum, incedentes
in omnibus mandatis et justificationibus Domini
sine querela. Et non erat illis filius, eo quod esset Elisabeth
sterilis, et ambo processissent in diebus suis.
Factum est autem cum sacerdotio fungeretur in ordine
vicis suae ante Deum, secundum consuetudinem sacerdotii,
sorte exiit ut incensum poneret ingressus in
templum Domini: et omnis multitudo populi erat orans
foris hora incensi. Apparuit autem illi angelus Domini,
stans a dextris altaris incensi: et Zacharias turbatus
<pb n="1080"/>
est videns, et timor irruit super eum. Ait autem ad illum
angelus: Ne timeas, Zacharia, quoniam exaudita est
deprecatio tua, et uxor tua Elisabeth pariet tibi filium,
et vocabis nomen ejus Joannem: et erit gaudium tibi,
et exsultatio, et multi in nativitate ejus gaudebunt: erit
enim magnus coram Domino: et vinum et siceram non
bibet; et Spiritu sancto replebitur adhuc ex utero matris
suae: et multos filiorum Israel convertet ad Dominum
Deum ipsorum: et ipse praecedet ante illum in
spiritu et virtute Eliae, ut convertat corda patrum in
filios, et incredulos ad prudentiam justorum, parare
Domino plebem perfectam. Et dixit Zacharias ad angelum:
Unde hoc sciam? ego enim sum senex, et uxor
mea processit in diebus suis. Et respondens angelus
dixit ei: Ego sum Gabriel qui adsto ante Deum, et
missus sum loqui ad te, et haec tibi evangelizare: et
ecce eris tacens, et non poteris loqui usque in diem quo
haec fiant, pro eo quod non credidisti verbis meis, quae
implebuntur in tempore suo. Et erat plebs exspectans
Zachariam, et mirabantur quod tardaret ipse in templo.
Egressus autem non poterat loqui ad illos, et cognoverunt
quod visionem vidisset in templo. Et ipse erat
innuens illis, et permansit mutus. Et factum est, ut
impleti sunt dies officii ejus, abiit in domum suam.
Post hos autem dies concepit Elisabeth uxor ejus, et
occultabat se mensibus quinque, dicens: Quia sic mihi
fecit Dominus in diebus, quibus respexit auferre opprobrium
meum inter homines. In mense autem sexto,
missus est angelus Gabriel a Deo in civitatem Galilaeae,
cui nomen Nazareth, ad virginem desponsatam viro cui
nomen erat Joseph, de domo David; et nomen virginis
Maria. Et ingressus angelus ad eam dixit: Ave, gratia
plena; Dominus tecum, benedicta tu in mulieribus.
Quae cum vidisset, turbata est in sermone ejus, et cogitabat
qualis esset ista salutatio. Et ait angelus ei: Ne
timeas, Maria, invenisti enim gratiam apud Deum:
ecce concipies in utero, et paries filium, et vocabis nomen
ejus Jesum: hic erit magnus, et filius Altissimi
vocabitur; et dabit illi Dominus Deus sedem David
patris ejus, et regnabit in domo Jacob in aeternum, et
regni ejus non erit finis. Dixit autem Maria ad angelum:
Quomodo fiet istud, quoniam virum non cognosco?
Et respondens angelus dixit ei: Spiritus sanctus
superveniet in te, et virtus Altissimi obumbrabit tibi;
ideoque et quod nascetur sanctum, vocabitur Filius
Dei: et ecce Elisabeth cognata tua, et ipsa concepit
filium in senectute sua; et hic mensis est sextus illi quae
vocatur sterilis: quia non erit impossibile apud Deum
omne verbum. Dixit autem Maria: Ecce ancilla Domini,
fiat mihi secundum verbum tuum. Et discessit ab
illa angelus. Exsurgens autem Maria in diebus illis,
abiit in montana cum festinatione in civitatem Juda: et
intravit in domum Zachariae, et salutavit Elisabeth. Et
factum est, ut audivit salutationem Mariae Elisabeth,
exsultavit infans in utero ejus; et repleta est Spiritu
sancto Elisabeth, et exclamavit voce magna, et dixit:
Benedicta tu inter mulieres, et benedictus fructus ventris
tui. Et unde hoc mihi, ut veniat mater Domini mei
ad me? Ecce enim ut facta est vox salutationis tuae in
<pb n="1081"/>
auribus meis, exsultavit in gaudio infans in utero meo:
et beata quae credidisti, quoniam perficientur ea quae
dicta sunt tibi a Domino. Et ait Maria: Magnificat
anima mea Dominum. Et exsultavit spiritus meus in
Deo salutari meo. Quia respexit humilitatem ancillae
suae; ecce enim ex hoc beatam me dicent omnes generationes.
Quia fecit mihi magna qui potens est, et sanctum
nomen ejus. Et misericordia ejus in progenies
et progenies timentibus eum. Fecit potentiam in brachio
suo, dispersit superbos mente cordis sui. Deposuit potentes
de sede, et exaltavit humiles. Esurientes implevit
bonis, et divites dimisit inanes. Suscepit Israel puerum
suum, memorari misericordiae suae. Sicut locutus est ad
patres nostros, Abraham et semini ejus in saecula.
Mansit autem Maria cum illa quasi mensibus tribus,
et reversa est in domum suam <note>(Luc. I, 5, 36)</note>
          </hi>; et <hi>inventa
est in utero habens de Spiritu sancto. Joseph
autem vir ejus, cum esset justus, et nollet eam traducere,
voluit occulte dimittere eam. Haec autem eo cogitante,
ecce angelus Domini in somnis apparuit ei dicens:
Joseph, fili David, noli timere accipere Mariam conjugem
tuam: quod enim in ea natum est, de Spiritu
sancto est. Pariet autem filium, et vocabis nomen ejus
Jesum: ipse enim salvum faciet populum suum a peccatis
eorum. Hoc autem totum factum est, ut adimpleretur
quod dictum est a Domino per prophetam dicentem:
Ecce Virgo in utero habebit et pariet filium, et
vocabitur nomen ejus Emmanuel, quod est interpretatum,
Nobiscum Deus. Exsurgens autem Joseph a somno,
fecit sicut praecepit ei angelus Domini, et accepit conjugem
suam: et non cognoscebat eam <note>(Matth. I, 18-25)</note>
          </hi>. <hi>Elisabeth autem impletum est tempus pariendi, et
peperit filium. Et audierunt vicini et cognati ejus, quia
magnificavit Dominus misericordiam suam cum illa, et
congratulabantur ei. Et factum est in die octavo, venerunt
circumcidere puerum, et vocabant eum nomine patris
ejus Zachariam. Et respondens mater ejus, dixit:
Nequaquam, sed vocabitur Joannes. Et dixerunt ad
illam: Quia nemo est in cognatione tua qui vocetur hoc
nomine. Innuebant autem patri ejus quem vellet vocari
eum. Et postulans pugillarem scripsit, dicens: Joannes
est nomen ejus. Et mirati sunt universi. Apertum
est autem illico os ejus et lingua ejus, et loquebatur
benedicens Deum. Et factus est timor super omnes
vicinos eorum; et super omnia montana Judaeae divulgabantur
omnia verba haec. Et posuerunt omnes qui
audierant in corde suo, dicentes: Quid 
 putas puer iste
erit? Etenim manus Domini erat cum illo. Et Zacharias
pater ejus impletus est Spiritu sancto, et prophetavit,
dicens: Benedictus Dominus, Deus Israel, quia
visitavit et fecit redemptionem plebis suae. Et erexit
cornu salutis nobis, in domo David pueri sui. Sicut
locutus est per os sanctorum, qui a saeculo sunt, Prophetarum
ejus. Salutem ex inimicis nostris, et de manu
omnium qui oderunt nos. Ad faciendam misericordiam
cum patribus nostris, et memorari testamenti sui sancti.
<pb n="1082"/>
Jusjurandum quod juravit ad Abraham patrem nostrum,
daturum se nobis. Ut sine timore de manu inimicorum
nostrorum liberati serviamus illi, in sanctitate
et justitia coram ipso, omnibus diebus nostris. Et tu,
puer, Propheta Altissimi vocaberis: praeibis enim ante
faciem Domini parare vias ejus, ad dandam scientiam
salutis plebi ejus in remissionem peccatorum eorum.
Per viscera misericordiae Dei nostri in quibus visitavit
nos Oriens ex alto. Illuminare iis qui in tenebris et in
umbra mortis sedent, ad dirigendos pedes nostros in
viam pacis. Puer autem crescebat, et confortabatur
spiritu; et erat in desertis usque in diem ostensionis
suae ad Israel. Factum est autem in diebus illis, exiit
edictum a Caesare Augusto, ut describeretur universus
orbis. Haec descriptio prima facta est praeside Syriae
Syrino. Et ibant omnes ut profiterentur singuli in suam
civitatem. Ascendit autem et Joseph a Galilaea de civitate
Nazareth in Judaeam civitatem David, quae vocatur
Bethleem, eo quod esset de domo et familia David, ut
profiteretur cum Maria desponsata sibi uxore praegnante.
Factum est autem cum essent ibi, impleti sunt
dies ut pareret: et peperit filium suum primogenitum,
et pannis eum involvit; et reclinavit eum in praesepio;
quia non erat eis locus in diversorio. Et pastores erant
in eadem regione vigilantes et custodientes vigilias noctis
supra gregem suum: et ecce angelus Domini stetit
juxta illos, et claritas Dei circumfulsit illos, et timuerunt
timore magno. Et dixit illis angelus: Nolite
timere: ecce enim evangelizo vobis gaudium magnum,
quod erit omni populo; quia natus est vobis hodie Salvator,
qui est Christus Dominus, in civitate David. Et
hoc vobis signum: invenietis infantem pannis involutum,
et positum in praesepio. Et subito facta est cum
angelo multitudo militiae caelestis, laudantium Deum
et dicentium: Gloria in altissimis Deo, et in terra pax
hominibus bonae voluntatis. Et factum est ut discesserunt
ab eis angeli in coelum, pastores loquebantur ad
invicem: Transeamus usque Bethleem, et videamus
hoc verbum quod factum est, quod Dominus ostendit
nobis. Et venerunt festinantes, et invenerunt Mariam
et Joseph, et infantem positum in praesepio. Videntes
autem cognoverunt de verbo quod dictum erat illis de
puero hoc. Et omnes qui audierunt mirati sunt, et de
iis quae dicta erant a pastoribus ad ipsos. Maria autem
conservabat omnia verba haec, conferens in corde
suo. Et reversi sunt pastores glorificantes et laudantes
Deum in omnibus quae audierant et viderant, sicut dictum
est ad illos. Et postquam consummati sunt dies
octo ut circumcideretur puer, vocatum est nomen ejus
Jesus, quod vocatum est ab angelo priusquam in utero
conciperetur <note>(Luc. I, 57, II, 21)</note>
          </hi>. Et <hi>ecce Magi ab
Oriente venerunt Jerosolymam, dicentes: Ubi est qui
natus est rex Judaeorum? vidimus enim stellam ejus in
Oriente, et venimus adorare eum. Audiens autem Herodes
rex turbatus est, et omnis Jerosolyma cum illo. Et congregans
omnes principes sacerdotum et Scribas populi,
<pb n="1083"/>
sciscitabatur ab eis ubi Christus nasceretur. At illi dixerunt
ei, In Bethleem Judae: sic enim scriptum est per
prophetam, Et tu Bethleem terra Juda, nequaquam minima
es in principibus Juda; ex te enim exiet dux qui
regat populum meum Israel. Tunc Herodes clam vocatis
Magis, diligenter didicit ab eis tempus stellae quae apparuit
eis. Et mittens eos in Bethleem dixit: Ite, et
interrogate diligenter de puero; et cum inveneritis renuntiate
mihi, ut et ego veniens adorem eum. Qui cum audissent
regem, abierunt: et ecce stella quam viderant in
Oriente, antecedebat eos, usque dum veniens staret supra
ubi erat puer. Videntes autem stellam, gavisi sunt gaudio
magno valde. Et intrantes domum, invenerunt puerum
cum Maria matre ejus: et procidentes adoraverunt
eum; et apertis thesauris suis obtulerunt ei munera, aurum,
thus et myrrham. Et responso accepto in somnis,
ne redirent ad Herodem, per aliam viam regressi sunt in
regionem suam <note>(Matth. II, 1-12)</note>
          </hi>. Qui cum recessissent, <hi>posteaquam impleti sunt dies purgationis</hi> 
 matris <hi>ejus,
secundum Legem Moysi, tulerunt illum in Jerusalem, ut
sisterent eum Domino: sicut scriptum est in Lege Domini,
Quia omne masculinum adaperiens vulvam, sanctum
Domino vocabitur. Et ut darent hostiam secundum
quod dictum est in Lege Domini, par turturum, aut duos
pullos columbarum. Et ecce homo erat in Jerusalem,
cui nomen Simeon, et homo iste justus et timoratus, exspectans
consolationem Israel, et Spiritus sanctus erat
in eo: et responsum acceperat a Spiritu sancto, non visurum
se mortem, nisi prius videret Christum Domini:
et venit in Spiritu in templum. Et cum inducerent puerum
Jesum parentes ejus, ut facerent secundum consuetudinem
Legis pro eo, et ipse accepit eum in amplexus
suos, et benedixit Deum, et dixit: Nunc dimittis servum
tuum, Domine, secundum verbum tuum in pace. Quia viderunt
oculi mei salutare tuum, quod parasti ante faciem
omnium populorum. Lumen ad revelationem Gentium,
et gloriam plebis tuae Israel. Et erant pater ejus et mater
mirantes super his quae dicebantur de illo. Et benedixit
illos Simeon, et dixit ad Mariam matrem ejus: Ecce positus
est hic in ruinam et resurrectionem multorum in
Israel, et in signum cui contradicetur; et tuam ipsius
animam pertransibit gladius, ut revelentur ex multis cordibus
cogitationes. Et erat Anna prophetissa filia Phanuel
de tribu Aser: haec processerat in diebus multis, et
vixerat cum viro suo annis septem a virginitate sua; et
haec vidua usque ad annos octoginta quatuor, quae non
discedebat de templo, jejuniis et obsecrationibus serviens
nocte ac die. Et haec, ipsa hora superveniens, confitebatur
Domino, et loquebatur de illo omnibus qui exspectabant
redemptionem Jerusalem</hi>. <hi>Et ut perfecerunt omnia secundum
Legem Domini <note>(Luc. II, 22-39)</note>
          </hi>, <hi>ecce angelus
Domini apparuit in somnis Joseph, dicens: Surge, et
accipe puerum et matrem ejus, et fuge in Aegyptum, et
esto ibi usque dum dicam tibi; futurum est enim ut Herodes
<pb n="1084"/>
quaerat puerum ad perdendum eum. Qui consurgens
accepit puerum et matrem ejus nocte, et secessit in
Aegyptum. Et erat ibi usque ad obitum Herodis: ut adimpleretur
quod dictum est a Domino per prophetam
dicentem, ex Aegypto vocavi filium meum. Tunc Herodes
videns quoniam illusus esset a Magis, iratus est
valde: et mittens occidit omnes pueros, qui erant in
Bethleem, et in omnibus finibus ejus, a bimatu et infra,
secundum tempus quod exquisierat a Magis. Tunc adimpletum
est quod dictum est per Jeremiam prophetam
dicentem: Vox in Rama audita est, ploratus et ululatus
multus, Rachel plorans filios suos, et noluit consolari
quia non sunt. Defuncto autem Herode, ecce
apparuit angelus Domini in somnis Joseph in Aegypto,
dicens: Surge et accipe puerum, et matrem ejus, et vade
in terram Israel; defuncti sunt enim qui quaerebant animam
pueri. Qui surgens accepit puerum et matrem ejus,
et venit in terram Israel. Audiens autem quod Archelaus
regnaret in Judaea pro Herode patre suo, timuit illo
ire. Et admonitus in somnis, secessit in partes Galilaeae:
et veniens habitavit in civitate quae vocatur Nazareth, ut
adimpleretur quod dictum est per Prophetas, Quoniam
Nazaraeus vocabitur <note>(Matth. II, 13-23)</note>
          </hi>. <hi>Puer autem
crescebat et confortabatur plenus sapientia, et gratia
Dei erat in illo. Et ibant parentes ejus per omnes annos
in Jerusalem in die solemni Paschae. Et cum factus esset
annorum duodecim, ascendentibus illis in Jerosolymam
secundum consuetudinem diei festi, consummatisque diebus
cum redirent, remansit puer Jesus in Jerusalem, et
non cognoverunt parentes ejus. Existimantes autem illum
esse in comitatu, venerunt iter diei, et requirebant
eum inter cognatos et notos. Et non invenientes, regressi
sunt in Jerusalem requirentes eum. Et factum
est post triduum invenerunt illum in templo sedentem in
medio doctorum, audientem illos et interrogantem eos. Stupebant
autem omnes qui audiebant eum, super prudentia
et responsis ejus. Et videntes admirati sunt. Et dixit
mater ejus ad illum: Fili, quid fecisti nobis sic? Ecce
pater tuus et ego dolentes quaerebamus te. Et ait ad illos:
Quid est quod me quaerebatis? Nesciebatis quia in
his quae Patris mei sunt, oportet me esse? Et ipsi non
intellexerunt verbum quod locutus est ad illos. Et descendit
cum eis, et venit Nazareth, et erat subditus illis.
Et mater ejus conservabat omnia verba haec in corde
suo</hi>. <hi>Et Jesus proficiebat sapientia, et aetate, et gratia
apud Deum et homines <note>(Luc. II, 40-52)</note>
          </hi>.
</p>
        </div3>
      </div2>

<div2>
        <head>CAPUT VI.-- <hi>De ordine praedicationis Joannis Baptistae inter omnes quatuor.</hi> </head>
<div3>
          <head>18.</head>
          <p>
 Jam hinc de praedicatione Joannis narrari incipit,
quam omnes quatuor commemorant. Nam et
Matthaeus post illa verba, quae ultima ejus posui, ubi
commemoravit ex propheta testimonium, <hi>Quoniam
Nazaraeus vocabitur,</hi> sequitur et adjungit: <hi>In diebus
autem illis venit Joannes Baptista praedicans in deserto
Judaeae,</hi> etc. <note>(Matth. III, 1)</note>. Et Marcus qui nihil de nativitate
vel infantia vel pueritia Domini narravit, hinc
Evangelii sumpsit initium, id est, a Joannis praedicatione.
Sic enim exorsus est: <hi>Initium Evangelii Jesu
<pb n="1085"/>
Christi filii Dei: sicut scriptum est in Isaia propheta,
Ecce mitto angelum meum ante faciem tuam, qui praeparabit
viam tuam ante te. Vox clamantis in deserto,
Parate viam Domini, rectas facite semitas ejus. Fuit
Joannes in deserto baptizans et praedicans baptismum poenitentiae
in remissionem peccatorum,</hi> etc. <note>(Marc. I, 1-4)</note>.
Et Lucas post verba ubi ait, <hi>Et Jesus proficiebat sapientia,
et aetate, et gratia apud Deum et homines,</hi> de
Joannis praedicatione jam sequitur dicens: <hi>Anno autem
quinto decimo imperii Tiberii Caesaris, procurante
Pontio Pilato Judaeam, tetrarcha autem Galilaeae Herode,
Philippo autem fratre ejus tetrarcha Ituraeae et Trachonitidis
regionis, et Lysania Abilinae tetrarcha, sub
principibus sacerdotum Anna et Caipha, factum est verbum
Domini super Joannem Zahariae filium in deserto,</hi> 
etc. <note>(Luc. III, 1, 2)</note>. Joannes quoque apostolus in Evangelistis
quatuor eminentissimus, posteaquam dixit de
Verbo Dei, qui est ipse Filius ante omnia saecula creaturae,
quia omnia per ipsum facta sunt, intulit continuo
de Joannis praedicatione ac testimonio dicens: <hi>Fuit homo missus a Deo, cui nomen erat Joannes 
 <note>(Joan.
I, 6)</note>
          </hi>. Unde jam videndum est, de ipso Joanne Baptista
quatuor Evangelistarum narrationes quemadmodum
inter se non discordent: non ut hoc a nobis per omnia
requiratur aut exigatur, quod modo fecimus de primordiis
pati ex Maria Christi, quemadmodum inter se
Matthaeus Lucasque consentiant, ut ex utriusque narratione
unam faceremus, demonstrantes tardioribus
quemlibet eorum commemorando quod alter tacet, vel
tacendo quod alter commemorat, non impedire intellectum
veracis narrationis alterius; ut hoc exemplo,
sive ut a me factum est, sive alio modo commodius
fieri possit, videat unusquisque et in caeteris talibus
locis fieri posse quod hic factum esse perspexerit.</p>
        </div3>
<div3>
          <head>19.</head>
          <p>
 Jam ergo, ut dixi, videamus quatuor Evangegelistarum
de Baptista Joanne consensum. Matthaeus
ita sequitur: <hi>In diebus autem illis venit Joannes Baptista
praedicans in deserto Judaeae.</hi> Marcus non dixit, <hi>In
diebus illis;</hi> quia nullam seriem rerum ante praemiserat,
in quarum rerum diebus intelligeretur dicere, si diceret, <hi>In illis diebus.</hi> 
 Lucas autem per potestates terrenas
signantius ipsa tempora expressit praedicationis
vel baptismi Joannis dicens: <hi>Anno autem quinto decimo
imperii Tiberii Caesaris, procurante Pontio Pilato
Judaeam, tetrarcha autem Galilaeae Herode, Philippo
autem fratre ejus tetrarcha Ituraeae et Trachonitidis regionis,
et Lysania Abilinae tetrarcha, sub principibus sacerdotum
Anna et Caipha, factum est verbum Domini
super Joannem Zachariae filium in deserto.</hi> Nec tamen
intelligere debemus hos dies, id est hoc tempus harum
potestatum, significasse Matthaeum cum diceret, <hi>In diebus illis;</hi> 
 sed in multo longioris temporis spatio
voluisse accipi, quod ait, <hi>In diebus illis.</hi> Mox enim ut
narravit reversum de Aegypto Christum mortuo Herode;
quod utique tempore infantiae vel pueritiae ejus
factum est, ut possit constare quod Lucas de illo,
cum duodecim annorum esset, gestum narravit in
templo Jerusalem <note>(Luc. II, 42-50)</note>: cum ergo infantem
vel puerum ex Aegypto revocatum commemorasset
<pb n="1086"/>
Matthaeus, continuo intulit, <hi>In diebus autem illis venit
Joannes Baptista,</hi> non utique tantummodo pueritiae illius
dies insinuans, sed omnes dies ab ejus nativitate
usque ad tempus quo praedicare ac baptizare coepit
Joannes, quo jam tempore Christi juvenilis aetas invenitur;
quia coaevi erant ipse et Joannes, et triginta
ferme annorum narratur fuisse cum ab illo baptizatus
esset.
</p>
        </div3>
      </div2>

<div2>
        <head>CAPUT VII.-- <hi>De duobus Herodibus.</hi> </head>
<div3>
          <head>20.</head>
          <p>
 Sed plane de Herode solet movere nonnullos
quod Lucas narravit, in diebus baptismi Joannis Herodem
fuisse tetrarcham Galilaeae, quando etiam Dominus
juvenis baptizatus est <note>(Luc. III, 1-21)</note>; Matthaeus
autem, mortuo Herode, dicit puerum Jesum ab Aegypto
remeasse: quod utrumque verum esse non potest,
nisi duo fuisse intelligantur Herodes. Quod cum fieri
potuisse nemo nesciat, qua caecitate insaniunt, qui
procliviores sunt ad calumniandum evangelicae veritati,
quam paululum consideratiores, ut duos homines
eodem vocabulo appellatos intelligant? cujus rei exemplis
plena sunt omnia. Nam iste posterior Herodes
prioris Herodis filius fuisse perhibetur; sicut Archelaus,
quem Matthaeus in Judaeae regnum patri mortuo successisse
commemorat <note>(Matth. II, 19-22)</note>; sicut Philippus,
quem fratrem tetrarchae Herodis et ipsum Ituraeae
tetrarcham Lucas insinuat. Rex enim fuit Herodes
ille qui quaerebat animam pueri Christi; Herodes
autem alius filius ejus, non rex, sed tetrarcha dictus
est, quod nomen raecum a parte regni quarta inditum
resonat.
</p>
        </div3>
      </div2>

<div2>
        <head>CAPUT VIII.-- <hi>Quomodo Matthaeus dicat timuisse Joseph ire cum infante Christo in Jerusalem, propter Archelaum; et non timuisse ire in Galilaeam, ubi erat tetrarcha Herodes frater ejus.</hi> </head>
<div3>
          <head>21.</head>
          <p>
 Nisi forte hinc rursus quispiam moveatur, cum
Matthaeus dixerit ideo timuisse Joseph cum puero redeunte
ire in Judaeam, quia pro patre suo Herode Archelaus
filius ejus ibi regnabat; quomodo potuerit ire
in Galilaeam, ubi alius filius ejus Herodes tetrarcha
erat, sicut Lucas testatur. Quasi vero ipsa sint tempora,
quibus tunc puero timebatur, quae nunc Lucas
commemoravit, quae usque adeo mutata erant, ut in
ipsa Judaea non jam rex esset Archelaus, sed Pontius
Pilatus, qui non rex Judaeorum, sed praeses erat: cujus
temporibus agentes sub Tiberio Caesare filii majoris
Herodis, non regnum habebant, sed tetrarchiam.
Quod utique nondum factum erat, quando Joseph timens
Archelaum in Judaea regnantem, se in Galilaeam
cum puero contulit, ubi et civitas ejus erat Nazareth.
</p>
        </div3>
      </div2>

<div2>
        <head>CAPUT IX.-- <hi>Quomodo dicat Matthaeus ideo isse in Galilaeam Joseph cum infante Christo quia timuit Archelaum pro suo patre regnantem in Jerusalem; cum Lucas dicat ideo isse in Galilaeam, quia ibi erat Nazareth civitas eorum.</hi> </head>
<div3>
          <head>22.</head>
          <p>
 An forte et hoc movet, quomodo dicat Matthaeus,
propterea cum puero Jesu parentes ejus isse in Galilaeam,
quia metu Archelai in Judaeam ire noluerunt;
cum propterea magis isse in Galilaeam videantur,
<pb n="1087"/>
quia civitas eorum erat Nazareth Galilaeae, sicut Lucas
non tacuit? Sed intelligendum est, ubi angelus in
somnis in Aegypto dixit ad Joseph, <hi>Surge, et accipe
puerum et matrem ejus, et vade in terram Israel,</hi> sic intellectum
esse primo a Joseph, ut putaret jussum se
esse pergere in Judaeam; ipsa enim primitus intelligi
potuit terra Israel: porro autem posteaquam comperit
illic regnare filium Herodis Archelaum, noluit objicere
se illi periculo, cum posset terra Israel etiam
sic intelligi, ut et Galilaea illic deputaretur, quia et
ipsam populus Israel incolebat. Quanquam et alio
modo solvi possit haec quaestio, quia potuit videri parentibus
Christi cum puero, de quo talia per angelica
responsa cognoverant, non esse habitandum nisi in
Jerusalem, ubi erat templum Domini; et propterea
redeuntes ex Aegypto, illuc eos ituros fuisse, et illic
habitaturos, nisi Archelai praesentia terrerentur. Neque
enim divinitus jubebantur ibi habitare, ut de Archelao
quod timebant deberent contemnere.
</p>
        </div3>
      </div2>

<div2>
        <head>CAPUT X.-- <hi>Quomodo Lucas dicit,</hi> Ibant parentes ejus per omnes annos in Jerusalem in die solemni Paschae <hi>cum illo puero; cum dicat Matthaeus quod metu Archelai timuerint illuc ire ab Aegypto redeuntes.</hi> </head>
<div3>
          <head>23.</head>
          <p>
 An et hoc aliquis dicit: Quomodo ergo, sicut
Lucas narrat, ibant parentes ejus per omnes annos
pueritiae Christi in Jerusalem, si Archelai timore illuc
prohibebantur accedere? Hoc mihi dissolvere non esset
difficile, nec si aliquis Evangelistarum expressisset,
quamdiu ibi regnaret Archelaus. Fieri enim poterat
ut per diem festum inter tam ingentem turbam
latenter ascenderent, mox reversuri, ubi tamen aliis
diebus habitare metuerent: ut nec solemnitate praetermissa
essent irreligiosi, nec continua mansione
conspicui. Cum vero etiam de regno Archelai quam
fuerit diuturnum, omnes tacuerint, iste quoque intellectus
patet, ut quod Lucas dicit per omnes annos eos
ascendere solitos in Jerusalem <note>(Luc. II, 41)</note>, tunc accipiamus
factitatum, cum jam non timeretur Archelaus.
Quod si Archelai regnum aliquanto diuturnius
ulla praeter Evangelium prodit historia, cui fides habenda
videatur; illud quod superius dixi suffecerit,
quod ita timebant parentes pueri habitationem in Jerusalem,
ut tamen propter Dei timorem festivitatem
solemnem non praetermitterent, in qua latere facillime
possent: neque enim incredibile est, captatis
temporibus opportunis vel dierum vel horarum, accedere
homines ad ea loca in quibus esse formidant.
</p>
        </div3>
      </div2>

<div2>
        <head>CAPUT XI.-- <hi>Quomodo potuerint, completis diebus purgationis matris Christi, sicut Lucas dicit, ascendere cum illo in templum ad peragenda solemnia, si secundum Matthaeum jam Herodi, per Magos notum erat eum natum, pro quo, cum eum quaereret, tot occidit infantes.</hi> </head>
<div3>
          <head>24.</head>
          <p>
 Hinc etiam illa solvitur quaestio, si aliquem
movet, cum jam sollicitus esset ille major Herodes
perculsus Magorum nuntio, quod rex Judaeorum natus
fuisset, quomodo potuerint completis diebus purgationis
matris ejus tuto cum illo ascendere in templum,
ut fierent circa eum secundum Legem Domini
<pb n="1088"/>
quae Lucas commemorat. Quis enim non videat, etiam
illum unum diem regem multis occupatum latere potuisse?
Si autem illud verisimile non videtur, quod
Herodes qui valde sollicitus exspectabat, quid sibi
Magi de puero renuntiarent, post tam multos dies se
sensit illusum, ut transacto tempore purgationis matris
ejus, et peracta circa infantem solemnitate primogenitorum
in templo Jerusalem, post etiam profectionem
eorum in Aegyptum, in mentem illi venerit
quaerere animam pueri, et necare tot parvulos: si
hoc ergo movet, omitto dicere quot et quantis occupationibus
regia cura distendi potuerit, et per plurimos
dies ab illa intentione vel averti omnino, vel impediri.
Neque enim enumerari possunt causae quibus
hoc potuerit accidere; quas tamen multas et magnas
esse potuisse nemo ita rerum humanarum inexpertus
est, ut aut neget, aut dubitet. Cujus enim cogitationi
non occurrat, quam multa alia terribiliora regi nuntiari
potuerint seu vera seu falsa, ut qui regem infantem
post aliquot annos sibi vel filiis suis adversaturum
timuerat, aliquorum magis propinquantium periculorum
terroribus agitatus, ab illa cura mentem
abreptam in aliis proxime cavendis potius occuparet?
Ut ergo haec omittam, illud dico, posteaquam nihil
Herodi Magi renuntiaverunt, eum credere potuisse,
illos fallaci stellae visione deceptos, posteaquam non
invenerunt quem natum putaverant, erubuisse ad se
redire, atque ita eum timore depulso ab inquirendo
ac persequendo puero quievisse. Cum ergo post purgationem
matris ejus in Jerusalem cum illo venissent,
et ea gesta essent in templo, quae a Luca narrantur <note>(Luc. II, 22-39)</note>,
quia verba Simeonis et Annae de illo
prophetantium, cum coepissent ab eis qui audierant
praedicari, ad pristinam intentionem revocatura erant
animum regis, admonitus per somnium Joseph cum
infante et matre ejus fugit in Aegyptum. Deinde vulgatis
rebus, quae in templo factae dictaeque fuerant,
Herodes se a Magis sensit illusum; ac deinde ad
Christi mortem cupiens pervenire, multos infantes,
sicut Matthaeus narrat, occidit <note>(Matth. II, 3-16)</note>.
</p>
        </div3>
      </div2>

<div2>
        <head>CAPUT XII.-- <hi>De verbis Joannis inter omnes quatuor.</hi> </head>
<div3>
          <head>25.</head>
          <p>
 Matthaeus vero de Joanne ita contexit: <hi>In diebus
autem illis venit Joannes Baptista praedicans in deserto
Judaeae, et dicens: Poenitentiam agite, appropinquavit
enim regnum coelorum. Hic est enim qui dictus
est per Isaiam prophetam dicentem: Vox clamantis in
deserto, Parate viam Domini, rectas facite semitas ejus <note>(Id. III, 1-3)</note>
          </hi>.
Marcus quoque et Lucas consentiunt
hoc Isaiae testimonium esse de Joanne <note>(Marc. I, 3, et
Luc. III, 4)</note>. Nam plura verba etiam consequentia ex
eodem propheta Lucas commemoravit, cum de Baptista
Joanne narraret. Joannes autem evangelista
ipsum Joannem Baptistam de seipso idem testimonium
Isaiae protulisse commemorat <note>(Joan. I, 23)</note>:
sicut nunc Matthaeus dixit quaedam Joannis verba, quae
alii non dixerunt. <hi>Praedicans,</hi> inquit, <hi>in deserto Judaeae,
et dicens: Poenitentiam agite, appropinquavit enim regnum
coelorum:</hi> haec verba Joannis alii praetermiserunt.
Jam vero quod sequitur Matthaeus et adjungit,
<pb n="1089"/> <hi>Hic est enim qui dictus est per prophetam Isaiam dicentem:
Vox clamantis in deserto, Parate viam Domini,
rectas facite semitas ejus,</hi> 
 ambigue positum est,
nec elucet utrum ex persona sua idem Matthaeus hoc
commemoraverit, an adhuc verba ejusdem Joannis secutus
adjunxerit, ut totum hoc Joannes dixisse intelligatur, <hi>Poenitentiam agite, appropinquavit enim regnum
coelorum: hic est enim qui dictus est per Isaiam prophetam,</hi> 
et caetera. Neque enim hoc movere debet quia
non ait, Ego sum enim, qui dictus sum per Isaiam
prophetam; sed ait, <hi>Hic est enim, qui dictus est.</hi> Solet
quippe esse talis locutio et ipsorum Evangelistarum
Matthaei et Joannis. Nam et Matthaeus dixit, <hi>Invenit
hominem sedentem in telonio <note>(Matth. IX, 9)</note>
          </hi>; nec dixit,
Invenit me: et Joannes, <hi>Hic est,</hi> inquit, <hi>discipulus
qui testimonium perhibet de his, et scripsit haec; et scimus
quia verum est testimonium ejus <note>(Joan. XXI, 24)</note>
          </hi>;
non dixit, Ego sum, aut, Verum est testimonium meum.
Dominus autem ipse saepissime dicit, Filius hominis <note>(Matth. IX, 6, et XVI, 27)</note>,
aut Filius Dei <note>(Joan. V, 25)</note>;
et non dicit, Ego: et, <hi>Oportebat,</hi> inquit, <hi>Christum
pati et resurgere a mortuis tertio die <note>(Luc. XXIV, 46)</note>
          </hi>;
non ait, Oportebat me pati. Potuit ergo et Joannes
Baptista, cum dixisset, <hi>Agite poenitentiam, appropinquavit
enim regnum coelorum,</hi> de seipso adjungere quae
sequuntur, <hi>Hic est enim qui dictus est per Isaiam prophetam,</hi> 
etc., ut post verba ejus Matthaeus ita narrationem
contexat, <hi>Ipse autem Joannes habebat vestimentum
de pilis camelorum,</hi> etc. Quod si ita est, non mirum si et
interrogatus quid diceret de seipso, sicut narrat Joannes
Evangelista, <hi>Ego,</hi> ait, <hi>vox clamantis in deserto <note>(Joan. I,
23)</note>
          </hi>; sicut jam dixerat, praecipiens ut agerent poenitentiam.
De vestitu ergo ejus et victu ita Matthaeus sequitur,
dicens: <hi>Ipse autem Joannes habebat vestimentum de pilis
camelorum, et zonam pelliceam circa lumbos ejus. Esca
autem ejus erat locustae et mel silvestre.</hi> Hoc et Marcus
dicit pene totidem verbis, caeteri autem duo tacent.</p>
        </div3>
<div3>
          <head>26.</head>
          <p>
 Sequitur ergo Matthaeus, et dicit: <hi>Tunc exibat
ad eum Jerosolyma, et omnis Judaea, et omnis regio circa
Jordanem, et baptizabantur in Jordane ab eo, confitentes
peccata sua. Videns autem multos Pharisaeorum et Saducaeorum
venientes ad baptismum suum, dixit eis: Progenies
viperarum, quis demonstravit vobis fugere a futura
ira? Facite ego fructum dignum poenitentiae: et ne
velitis dicere intra vos, Patrem habemus Abraham; dico
enim vobis, quoniam potest Deus ex lapidibus istis suscitare
filios Abrahae. Jam enim securis ad radicem arborum
posita est: omnis ergo arbor quae non facit fructum bonum,
excidetur, et in ignem mittetur. Ego quidem vos
baptizo in aqua in poenitentiam: qui autem post me
venturus est, fortior me est, cujus non sum dignus calceamenta
portare; ipse vos baptizabit in Spiritu sancto
et igni: cujus ventilabrum in manu sua, et permundabit
aream suam, et congregabit triticum suum in horreum,
paleas autem comburet igni inexstinguibili.</hi> Haec omnia
dicit et Lucas, eadem pene verba Joannis exprimens.
Et ubi aliquid varium est in verbis, ab eadem tamen
<pb n="1090"/>
sententia non receditur: velut cum dicit Matthaeus Joannem
dixisse, <hi>Et ne velitis dicere intra vos, Patrem habemus
Abraham;</hi> ille autem, <hi>Et ne coeperitis dicere, Patrem
habemus Abraham.</hi> Iste, <hi>Ego quidem vos baptizo in aqua
in poenitentiam;</hi> ille interponit interrogationem turbarum,
quid facerent, et eis respondentem Joannem de
bonis operibus, tanquam de fructibus poenitentiae, quod
Matthaeus omisit: deinde in cordibus suis cogitantibus
de illo utrum ipse esset Christus eum dicit respondisse, <hi>Ego quidem aqua baptizo vos;</hi> 
 non dixit, in poenitentiam.
Deinde Matthaeus, <hi>Qui autem,</hi> inquit, <hi>post
me venturus est, fortior me est:</hi> ille vero, <hi>Venit autem,</hi> 
inquit, <hi>fortior me.</hi> Item Matthaeus, <hi>Cujus non sum,</hi> inquit, <hi>dignus calceamenta portare:</hi> 
 ille autem, <hi>Cujus non
sum dignus solvere corrigiam calceamentorum ejus.</hi> Quod
et Marcus dicit, cum caetera taceat: nam post commemoratum
habitum et victum ejus, secutus ait, <hi>Et
praedicabat dicens: Venit fortior me post me, cujus non
sum dignus procumbens solvere corrigiam calceamentorum
ejus. Ego baptizavi vos aqua, ille vero baptizabit vos
Spiritu sancto.</hi> De calceamentis ergo hoc a Luca distat,
quod addidit, <hi>procumbens.</hi> De baptismo autem hoc
ab utroque, quia non dixit, <hi>et igni,</hi> sed tantum, <hi>in Spiritu
sancto.</hi> Sicut enim Matthaeus, ita et Lucas dixit,
et eodem ordine, <hi>Ipse vos baptizabit in Spiritu et igni:</hi> 
nisi quod Lucas non addidit, <hi>sancto,</hi>, sicut Matthaeus
dixit, <hi>in Spiritu sancto et igni <note>(Matth. III, 3-12,
Marc. I, 6-8, et Luc. III, 7-17)</note>
          </hi>. His tribus attestatur
Joannes evangelista, cum dicit: <hi>Joannes testimonium
perhibet de ipso, et clamat dicens, Hic erat quem dixi,
Qui post me venit, ante me factus est, quia prior me
erat <note>(Joan. I, 15)</note>
          </hi>. Sic enim ostendit, tunc eum hoc
dixisse, quando eum illi dixisse commemorant; repetisse
autem et commemorasse quod jam dixisset, cum
ait, <hi>Hic erat quem dixi, qui post me venit.</hi> </p>
        </div3>
<div3>
          <head>27.</head>
          <p>
 Si ergo quaeritur quae verba potius Joannes Baptista
dixerit, utrum quae Matthaeus, an quae Lucas
eum dixisse commemorat, an quae Marcus in ipsis
paucis quae illum dixisse posuit, tacens caetera; nullo
modo hinc laborandum esse judicat, qui prudenter
intelligit ipsas sententias esse necessarias cognoscendae
veritati, quibuslibet verbis fuerint explicatae. Quod
enim alius alium verborum ordinem tenet, non est
utique contrarium. Neque illud contrarium est, si
alius dicit quod alius praetermittit. Ut enim quisque
meminerat, et ut cuique cordi erat vel brevius vel prolixius,
eamdem tamen explicare sententiam, ita eos
explicasse manifestum est.</p>
        </div3>
<div3>
          <head>28.</head>
          <p>
 Et in hoc satis apparet quod ad rem maxime
pertinet, quoniam veritas Evangelii, verbo Dei, quod
supra omnem creaturam aeternum atque incommutabile
permanet, per creaturam temporalibus signis et
linguis hominum dispensato, summum culmen auctoritatis
obtinuit; non nos debere arbitrari mentiri
quemquam, si pluribus rem quam audierunt vel viderunt
reminiscentibus, non eodem modo atque eisdem
verbis, eadem tamen res fuerit indicata; aut sive mutetur
<pb n="1091"/>
ordo verborum, sive alia pro aliis quae tamen
idem valeant verba proferantur; sive aliquid vel quod
recordanti non occurrit, vel quod ex aliis quae dicuntur
possit intelligi, minus dicatur; sive aliorum quae
magis dicere statuit narrandorum gratia, ut congruus
temporis modus sufficiat, aliquid sibi non totum explicandum,
sed ex parte tangendum quisque suscipiat;
sive ad illuminandam declarandamque sententiam,
nihil quidem rerum, verborum tamen aliquid addat,
cui auctoritas narrandi concessa est; sive rem bene
tenens non assequatur, quamvis id conetur, memoriter
etiam verba quae audivit ad integrum enuntiare.
Quisquis autem dicit Evangelistis certe per Spiritus
sancti potentiam id debuisse concedi, ut nec in genere
verborum, nec in ordine, nec in numero discreparent;
non intelligit, quanto amplius Evangelistarum excellit
auctoritas, tanto magis per eos fuisse firmandam caeterorum
hominum vera loquentium securitatem: ut
pluribus eamdem rem forte narrantibus, nullo modo
quisquam eorum de mendacio recte arguatur, si ab
altero ita discrepaverit, ut possit etiam Evangelistarum
exemplo praecedente defendi. Cum enim fas non sit,
Evangelistarum aliquem mentitum fuisse, vel existimare
vel dicere; sic apparebit nec eum fuisse mentitum,
cui recordanti tale aliquid acciderit, quale illis
accidisse monstratur. Et quanto magis ad mores optimos
pertinet cavere mendacium, tanto magis tam
eminente auctoritate regi debebamus, ne putaremus
esse mendacia, cum sic inter se variari aliquorum
narrationes inveniremus, ut inter Evangelistas variatae
sunt. Simul etiam, quod ad doctrinam fidelem maxime
pertinet, intelligeremus non tam verborum quam
rerum quaerendam vel amplectendam esse veritatem,
quando eos qui non eadem locutione utuntur, cum
rebus sententiisque non discrepant, in eadem veritate
constitisse approbamus.</p>
        </div3>
<div3>
          <head>29.</head>
          <p>
 Quid ergo in his quae de narrationibus Evangelistarum
collata proposui, putandum est esse contrarium?
An quod alius dixit, <hi>cujus non sum dignus
calceamenta portare;</hi> alii vero, <hi>corrigiam calceamenti
solvere?</hi> Non enim verbis, aut verborum ordine, aut
aliquo genere locutionis, sed etiam re ipsa videtur
aliud esse calceamenta portare, aliud corrigiam calceamenti
solvere. Merito ergo quaeri potest quid Joannes
dixerit non se dignum esse; utrum calceamenta
portare, an corrigiam calceamenti solvere. Si enim
alterum horum dixit, ille verum videtur narrasse qui
hoc potuit narrare quod dixit; qui autem aliud, etsi non
est mentitus, certe vel oblitus, aliud pro alio dixisse
putabitur. Omnem autem falsitatem abesse ab Evangelistis
decet, non solum eam quae mentiendo promitur,
sed etiam eam quae obliviscendo. Itaque si ad rem pertinet,
aliquid aliud intelligere ex eo quod dictum est, <hi>calceamenta portare;</hi> 
 et aliquid aliud ex eo quod dictum
est, <hi>corrigiam calceamenti solvere:</hi> quid aliud
accipiendum recte existimaveris, nisi Joannem utrumque
dixisse, sive aliud alio tempore, sive contextim?
Potuit enim sic dicere, Cujus non sum dignus corrigiam
calceamenti solvere, nec calceamenta portare;
<pb n="1092"/>
ut unus Evangelistarum hinc aliud, alii vero aliud,
omnes tamen verum narraverint. Si autem nihil intendit
Joannes, cum de calceamentis Domini diceret,
nisi excellentiam ejus et humilitatem suam; quodlibet
horum dixerit, sive de solvenda corrigia calceamentorum,
sive de portandis calceamentis, eamdem tamen
sententiam tenuit, quisquis etiam verbis suis per calceamentorum
commemorationem eamdem significationem
humilitatis expressit, unde ab eadem voluntate
non aberravit. Utilis igitur modus et memoriae
maxime commendandus, cum de convenientia dicimus
Evangelistarum, non esse mendacium, cum quisque
etiam dicens aliquid aliud quod etiam ille non dixit de
quo aliquid narrat, voluntatem tamen ejus hanc explicat,
quam etiam ille qui ejus verba commemorat.
Ita enim salubriter discimus, nihil aliud esse quaerendum,
quam quid velit ille qui loquitur.
</p>
        </div3>
      </div2>

<div2>
        <head>CAPUT XIII.-- <hi>De baptizato Jesu.</hi> </head>
<div3>
          <head>30.</head>
          <p>
 Sequitur ergo Matthaeus, et dicit: <hi>Tunc venit
Jesus a Galilaea in Jordanem ad Joannem, ut baptizaretur
ab eo. Joannes autem prohibebat eum, dicens: Ego
a te debeo baptizari, et tu venis ad me? Respondens
autem Jesus, dixit ei: Sine modo; sic enim decet nos
implere omnem justitiam. Tunc dimisit eum.</hi> Attestantur
et caeteri venisse Jesum ad Joannem. Baptizatum autem
tres commemorant: sed tacent quod Matthaeus
ait, dixisse Domino Joannem, vel Joanni Dominum
respondisse <note>(Matth. III, 13-15, Marc. I, 9; Luc. III, 21,
et Joan. I, 32-34)</note>.
</p>
        </div3>
      </div2>

<div2>
        <head>CAPUT XIV.-- <hi>De verbis vocis factae de coelo super baptizatum.</hi> </head>
<div3>
          <head>31.</head>
          <p>
 Deinde sequitur Matthaeus: <hi>Baptizatus autem
confestim ascendit de aqua. Et ecce aperti sunt ei coeli,
et vidit Spiritum Dei descendentem sicut columbam, et
venientem super se. Et ecce vox de coelis dicens: Hic est
Filius meus dilectus, in quo mihi complacui.</hi> Hoc et
alii duo, Marcus et Lucas, similiter narrant: sed de
verbis vocis quae de coelo facta est, variant locutionem,
salva tamen sententia. Quod enim Matthaeus
ait dictum, <hi>Hic est Filius meus dilectus,</hi> et alii duo
dicunt, <hi>Tu es Filius meus dilectus,</hi> ad eamdem sententiam
explicandam valet, sicut superius tractatum
est. Vox enim coelestis unum horum dixit, sed Evangelista
ostendere voluit ad id valere quod dictum est, <hi>Hic est Filius meus,</hi> 
 ut illis potius qui audiebant indicaretur
quod ipse esset Filius Dei, atque ita dictum
referre voluit, <hi>Tu es Filius meus,</hi> ac si diceretur illis, <hi>Hic est Filius meus.</hi> 
 Non enim Christo indicabatur
quod sciebat: sed audiebant qui aderant, propter
quos etiam ipsa vox facta est. Jam vero quod alius
dicit, <hi>in quo mihi complacui;</hi> alius, <hi>in te complacui,</hi> 
alius, <hi>in te complacuit mihi <note>(Matth. III, 16, 17; Marc.
I, 10, 11, et Luc. III, 22)</note>
          </hi>: si quaeris quid horum in
illa voce sonuerit, quodlibet accipe, dummodo intelligas
eos qui non eamdem locutionem retulerunt,
eamdem retulisse sententiam. Quae diversitas locutionum
ad hoc etiam utilis est, ne uno modo dictum
minus intelligatur, et aliter quam res se habet, interpretetur.
Quod enim dictum est, <hi>in quo mihi complacui,</hi> 
<pb n="1093"/>
si velit quis ita intelligere, ut Deus in Filio sibi
placuisse videatur; admonetur ex eo quod dictum est, <hi>in te complacui.</hi> 
 Si rursus ex hoc uno intelligat quisque,
in Filio Patrem placuisse hominibus; admonetur
ex eo quod dictum est, <hi>in te complacuit mihi.</hi> Ex quo
satis apparet, quilibet Evangelistarum coelestis vocis
etiam verba tenuerit, alios ad eamdem sententiam
familiarius explicandam verba variasse: ut intelligatur
hoc dictum esse ab omnibus, tanquam diceretur,
In te placitum meum constitui, hoc est, per te gerere
quod mihi placet. Illud vero quod nonnulli codices habent
secundum Lucam, hoc illa voce sonuisse quod
in Psalmo scriptum est, <hi>Filius meus es tu, ego hodie
genui te <note>(Psal. II, 7)</note>
          </hi>; quanquam in antiquioribus codicibus
graecis non inveniri perhibeatur, tamen si aliquibus
fide dignis exemplaribus confirmari possit,
quid aliud quam utrumque intelligendum est quolibet
verborum ordine de coelo sonuisse?
</p>
        </div3>
      </div2>

<div2>
        <head>CAPUT XV.-- <hi>Quomodo secundum Joannem Evangelistam dicat Joannes Baptista, Ego non noveram eum; cum secundum alios inveniatur quod jam noverat eum.</hi> </head>
<div3>
          <head>32.</head>
          <p>
 Quod autem secundum Joannem de columba dicitur,
non quando factum est narratur, sed verba
Joannis Baptistae referuntur commemorantis quid viderit.
In quo quaeritur, quemadmodum dictum sit, <hi>Et
ego non noveram eum, sed qui misit me baptizare in
aqua, ille mihi dixit, Super quem videris Spiritum
descendentem et manentem super eum, hic est qui baptizat
in Spiritu sancto <note>(Joan I, 33)</note>
          </hi>. Si enim tunc eum
cognovit, cum columbam vidit descendentem super
eum, quaerendum est quomodo dixerit venienti ut
baptizaretur, <hi>Ego magis a te debeo baptizari <note>(Matth.
III, 14)</note>
          </hi>: hoc enim ei dixit antequam columba descenderet.
Ex quo apparet, quamvis eum jam nosset (nam
etiam in utero matris exsultavit, cum ad Elisabeth
Maria venisset <note>(Luc. I, 41)</note>, aliquid tamen in eo quod
nondum noverat, columbae descensione didicisse,
quod ipse scilicet baptizaret in Spiritu sancto propria
quadam et divina potestate: ut nullus homo qui accepisset
a Deo Baptismum, etiamsi aliquem baptizaret,
posset dicere suum esse quod traderet, vel a se dari
Spiritum sanctum.
</p>
        </div3>
      </div2>

<div2>
        <head>CAPUT XVI.-- <hi>De tentato Jesu.</hi> </head>
<div3>
          <head>33.</head>
          <p>
 Sequitur Matthaeus, et dicit: <hi>Tunc Jesus ductus
est in desertum a Spiritu, ut tentaretur a diabolo.
Et cum jejunasset quadraginta diebus et quadraginta noctibus,
postea esuriit. Et accedens tentator dixit ei:
Si filius Dei es, dic ut lapides isti panes fiant. Qui respondens
dixit: Scriptum est, Non in pane solo vivit
homo</hi>, <hi>sed in omni verbo quod procedit de ore Dei,</hi> 
etc. usque ad id quod dictum est, <hi>Tunc reliquit eum
diabolus; et ecce Angeli accesserunt et ministrabant ei.</hi> 
Totum hoc similiter Lucas narrat, etsi non eodem ordine.
Unde incertum est quid prius factum sit, utrum
regna terrae prius demonstrata sint ei, et postea in
<pb n="1094"/>
pinnam templi levatus sit; an hoc prius, et illud postea.
Nihil tamen ad rem, dum omnia facta esse manifestum
sit: et quod aliis verbis easdem sententias
Lucas explicat, non semper commendandum est quam
nihil depereat veritati. Marcus autem attestatur quidem
eum in deserto a diabolo esse tentatum quadraginta
diebus et noctibus; sed tacet quid ei dictum sit,
quidve responderit. Item quod Lucas praetermisit, iste
non tacuit, quod Angeli ministrabant illi <note>(Matth. IV,
1-11, Marc. I, 12, 13, et Luc. IV, 1-13)</note>: Joannes
vero totum istum locum praetermisit.
</p>
        </div3>
      </div2>

<div2>
        <head>CAPUT XVII.-- <hi>De vocatione apostolorum piscantium.</hi> </head>
<div3>
          <head>34.</head>
          <p>
 Sequitur narrans Matthaeus, <hi>Cum autem audisset
quod Joannes traditus esset, secessit in Galilaeam:</hi> 
hoc et Marcus dicit, et Lucas <note>(Matth. IV, 12; Marc. I,
14, et Luc. IV, 14)</note>; sed Lucas de Joanne tradito nihil
hoc loco dicit. Joannes autem Evangelista, priusquam
iret Jesus in Galilaeam, dicit Petrum et Andream
mansisse cum illo uno die, et tunc Petro nomen impositum,
cum antea Simon vocaretur. Sequenti item
die jam volentem exire in Galilaeam, invenisse Philippum,
et ei dixisse ut sequeretur eum: inde ventum
est ut etiam de Nathanaele narraret. Die autem
tertio in Galilaea constitutum, fecisse illud in Cana de
aquae in vinum conversione miraculum <note>(Joan. I, 39-II,
11)</note>. Quae omnia caeteri Evangelistae praetermiserunt,
id contexentes narrationibus suis, quod Jesus
reversus in Galilaeam sit: unde intelligitur fuisse interpositos
aliquot dies, quibus illa de discipulis gesta
sunt, quae interponuntur a Joanne. Non est autem
contrarium ei loco, ubi Matthaeus narrat Dominum
dixisse Petro, <hi>Tu es Petrus, et super hanc petram
aedificabo Ecclesiam meam <note>(Matth. XVI, 18)</note>
          </hi>. Neque
enim hoc nomen tunc accepisse intelligendus est, sed
tunc potius, quando ei Joannes dictum esse commemorat, <hi>Tu vocaberis Cephas, quod interpretatur Petrus <note>(Joan. I, 42)</note>
          </hi>:
ut eum hoc nomine appellaret postea
Dominus dicens, <hi>Tu es Petrus.</hi> Non enim ait, Tu vocaberis
Petrus, sed, <hi>Tu es Petrus;</hi> quod ei jam dictum
erat antea, <hi>Tu vocaberis.</hi> </p>
        </div3>
<div3>
          <head>35.</head>
          <p>
 Deinde contexit narrationem Matthaeus, et dicit: <hi>Et relicta civitate Nazareth, venit et habitavit in
Capharnaum maritima, in finibus Zabulon et Nephtalim,</hi> 
et caetera, quousque sermo terminetur, quem habuit
in monte. In quo contextu narrationis attestatur ei
Marcus de discipulorum vocatione, Petri et Andreae,
et paulo post Jacobi et Joannis. Sed cum Matthaeus
continuo conjungeret narrationem prolixi illius sermonis
quem in monte habuit, posteaquam multos curavit,
et eum multae turbae secutae sunt, Marcus interposuit
alia, quia docebat eos in synagoga, et stupebant
super doctrina ejus. Tunc ipse dixit, quod et
Matthaeus post illum prolixum sermonem, quia <hi>erat
docens eos quasi potestatem habens, et non sicut Scribae.</hi> 
Narravit etiam de homine a quo expulsus est immundus
spiritus; deinde de socru Petri. In his autem Lucas
ei consentit <note>(Matth. IV, 13, VII, 29, Marc. I, 16-31, et
Luc. IV, 31-39)</note>: Matthaeus vero de isto daemonio nihil
<pb n="1095"/>
narravit; de socru autem Petri non tacuit, sed postea <note>(Matth. VIII, 14, 15)</note>.</p>
        </div3>
<div3>
          <head>36.</head>
          <p>
 In hoc autem loco, quem nunc consideramus,
idem Matthaeus post vocationem discipulorum, quibus
piscantibus jussit ut eum sequerentur, narrat eum
circuisse Galilaeam, docentem in synagogis, et praedicantem
Evangelium, et sanantem omnem languorem;
et collectis ad eum turbis, ascendisse in montem, et
usum fuisse illo sermone prolixo. Dat ergo locum intelligendi,
tunc facta esse quae Marcus post electionem
eorumdem discipulorum narrat, cum circuiret Galilaeam,
et doceret in synagogis eorum: tunc etiam de
socru Petri: sed eum postea commemorasse quod
praetermiserat, quamvis non omnia praetermissa in
narrationem revocaverit.</p>
        </div3>
<div3>
          <head>37.</head>
          <p>
 Sane potest movere, quomodo Joannes dicat,
non in Galilaea, sed juxta Jordanem, primo Andream
secutum esse Dominum cum alio, cujus nomen tacetur,
deinde Petrum ab illo nomen accepisse, tertio
Philippum vocatum ut eum sequeretur: caeteri autem
tres Evangelistae de piscatione vocatos eos dicant satis
inter se convenienter, maxime Matthaeus et Marcus.
Nam Lucas Andream non nominat, qui tamen intelligitur
in ea navi fuisse secundum Matthaei et Marci
narrationem, qui breviter hoc perstringunt, quemadmodum
gestum sit: quod Lucas apertius explicavit,
commemorans ibi etiam miraculum super captura piscium,
et quod ex ipsa navi Dominus prius fuerit locutus
ad turbas. Hoc etiam videtur distare, quod tantum
Petro a Domino dictum commemorat, <hi>Ex hoc jam
homines eris capiens;</hi> quod illi ambobus fratribus dictum
esse narrarunt. Sed potuit utique prius hoc Petro
dici, cum de capta ingenti multitudine piscium miraretur,
quod Lucas insinuavit; et ambobus postea, quod
illi duo commemoraverunt. Illud ergo quod de Joanne
diximus, diligenter considerandum est: non enim
parva repugnantia putari potest, cum et locorum plurimum
intersit, et temporis, et ipsius vocationis. Nam
si juxta Jordanem, antequam Jesus isset in Galilaeam,
ad testimonium Joannis Baptistae secuti sunt eum duo,
quorum erat unus Andreas, qui fratrem suum Simonem
continuo adduxit ad Jesum, quando et nomen ut
Petrus vocaretur accepit; quomodo ab aliis Evangelistis
dicitur quod eos in Galilaea piscantes invenerit,
atque ad discipulatum vocaverit <note>(Matth. IV, 13-23;
Marc. I, 16-20; Luc. V, 1-11, et Joan. I, 35-44)</note>?
nisi quia intelligendum est, non sic eos vidisse tunc
Dominum juxta Jordanem, ut ei jam inseparabiliter
cohaererent, sed tantum cognovisse quis esset, eumque
miratos ad propria remeasse.</p>
        </div3>
<div3>
          <head>38.</head>
          <p>
 Nam et in Cana Galilaeae cum fecisset de aqua
vinum, dicit idem Joannes, quod crediderint in eum
discipuli ejus. Quod ita narrat: <hi>Et die tertio nuptiae
factae sunt in Cana Galilaeae, et erat mater Jesu ibi. Vocatus
est autem et Jesus et discipuli ejus ad nuptias <note>(Joan. II, 1, 2)</note>
          </hi>.
Qui utique si tunc in eum crediderunt,
sicut paulo post dicit, nondum erant discipuli cum ad
nuptias vocati sunt. Sed illo more locutionis hoc
dictum est, quo loquimur, cum dicimus apostolum
<pb n="1096"/>
Paulum in Tarso Ciliciae natum <note>(Act. XXII, 3)</note>: neque
enim tunc jam erat apostolus. Ita discipulos Christi
invitatos ad nuptias cum audimus, non jam discipulos,
sed qui futuri erant discipuli intelligere debemus.
Jam enim utique discipuli Christi erant, quando ista
narrata atque conscripta sunt; et ideo sic de illis locutus
est temporum praeteritorum narrator.</p>
        </div3>
<div3>
          <head>39.</head>
          <p>
 Quod autem dicit idem Joannes, <hi>Post hoc descendit
Capharnaum ipse, et mater ejus, et fratres ejus,
et discipuli ejus; et ibi manserunt non multis diebus <note>(Joan. II, 12)</note>
          </hi>;
incertum est utrum jam illi adhaeserant,
etiam Petrus et Andreas et filii Zebedaei. Matthaeus
enim primo narrat quod venerit, et habitaverit
in Capharnaum; et postea quod eos de navibus piscantes
vocaverit: iste autem, quod cum illo Capharnaum
venerint discipuli ejus. An forte Matthaeus quod
praetermiserat recapitulavit: quia non ait ipse, Post
hoc ambulans juxta mare Galilaeae, vidit duos fratres;
sed sine ulla consequentis temporis differentia, <hi>Ambulans
autem,</hi> inquit, <hi>juxta mare Galilaeae, vidit duos fratres,</hi> 
et caetera? Proinde fieri potest ut postea narraverit,
non quod postea factum erat, sed quod prius
praetermiserat, ut cum illo intelligantur venisse Capharnaum,
quo Joannes dicit et ipsum et matrem et
discipulos ejus venisse. An potius alii discipuli fuerunt;
sicut eum jam Philippus sequebatur, quem sic
vocaverat, ut diceret ei, <hi>Sequere me?</hi> Quo enim ordine
vocati sint omnes duodecim Apostoli, in Evangelistarum
narrationibus non apparet, quandoquidem
non tantum ordo vocationis, sed nec ipsa vocatio
commemorata est omnium, sed tantum Philippi, et
Petri, et Andreae, et filiorum Zebedaei, et Matthaei publicani,
qui etiam Levi vocabatur <note>(Matth. IV, 18-22,
et IX, 9; Marc. I, 16-20, et II, 14; Luc. V, 1-11, et Joan.
I, 35-44)</note> Singillatim tamen ab eo nomen et primus
et solus Petrus accepit <note>(Joan. I, 42)</note>. Nam filios Zebedaei
non singillatim, sed simul ambos appellavit filios
tonitrui <note>(Marc. III, 17)</note>.</p>
        </div3>
<div3>
          <head>40.</head>
          <p>
 Sane animadvertendum est quod Scriptura
evangelica et apostolica non solos illos duodecim appellat
discipulos ejus, sed omnes qui in eum credentes,
magisterio ejus ad regnum coelorum erudiebantur.
Ex quorum multitudine elegit duodecim, quos et
Apostolos nominavit, sicut Lucas commemorat. Ipse
quippe paulo post ait: <hi>Et descendens cum illis stetit in
loco campestri, et turba discipulorum ejus, et multitudo
copiosa plebis <note>(Luc. VI, 13-17)</note>
          </hi>. Non utique diceret
turbam discipulorum, homines duodecim. Aliis quoque
Scripturarum locis hoc evidenter apparet, discipulos
ejus omnes appellatos qui ab eo discerent quod ad
aeternam vitam pertineret.</p>
        </div3>
<div3>
          <head>41.</head>
          <p>
 Quaeri autem potest quomodo binos vocaverit
de naviculis piscatores, primo Petrum et Andream;
deinde progressus paululum, alios duos filios Zebedaei,
sicut narrant Matthaeus et Marcus: cum Lucas
dicat ambas eorum naviculas impletas magna illa captura
piscium, sociosque Petri commemoret Jacobum
et Joannem filios Zebedaei vocatos ad adjuvandum,
cum retia extrahere plena non possent, simulque miratos
<pb n="1097"/>
tantam multitudinem piscium, quae capta erat:
et cum Petro tantum dixisset, <hi>Noli timere, ex hoc jam
homines eris capiens;</hi> simul eum tamen subductis ad
terram navibus secutos fuisse. Unde intelligendum
est hoc primo esse factum quod Lucas insinuat; nec
tunc eos a Domino vocatos, sed tantum Petro fuisse
praedictum quod homines esset capturus. Quod non
ita dictum est, quasi jam pisces nunquam esset capturus:
nam et post resurrectionem Domini legimus eos
esse piscatos <note>(Joan. XXI, 3)</note>. Dictum est ergo quod
deinceps capturus esset homines; non dictum est
quod jam non esset capturus pisces. Unde datur locus
intelligere eos ad capturam piscium ex more remeasse,
ut postea fieret quod Matthaeus et Marcus narrant,
quando eos binos vocavit, et ipse jussit ut eum sequerentur,
primo duobus Petro et Andreae, deinde aliis
duobus filiis Zebedaei. Tunc enim non subductis ad
terram navibus tanquam cura redeundi, sed ita eum
secuti sunt, tanquam vocantem ac jubentem ut eum
sequerentur.
</p>
        </div3>
      </div2>

<div2>
        <head>CAPUT XVIII.-- <hi>De tempore secessionis ejus in Galilaeam.</hi> </head>
<div3>
          <head>42.</head>
          <p>
 Illud etiam requirendum est, quomodo Joannes
evangelista, antequam Joannes Baptista missus
esset in carcerem, dicit Jesum isse in Galilaeam <note>(Postea
enim quam commemoravit, quod in Cana Galilaeae
fecit de aqua vinum, et descendit Capharnaum cum
matre et discipulis, et ibi manserunt non multis diebus,
dicit eum deinde ascendisse Jerosolymam propter
Pascha; post haec venisse in Judaeam terram et discipulos
ejus, et illic demoratum cum eis et baptizantem:
ubi secutus ait, <hi>Erat autem et Joannes baptizans
in Aenon juxta Salim, quia aquae multae erant illic; et
adveniebant, et baptizabantur: nondum enim missus erat
in carcerem Joannes [Joan. II, 13, et III, 22-24]</hi> )</note>; Matthaeus
autem dicat, <hi>Cum autem audisset quod Joannes
traditus esset, secessit in Galilaeam <note>(Matth. IV, 12)</note>
          </hi>. Similiter
et Marcus: <hi>Posteaquam autem traditus est,</hi> inquit, <hi>Joannes, venit Jesus in Galilaeam 
 <note>(Marc. I, 14)</note>
          </hi>.
Lucas etiam nihil quidem dicit de tradito Joanne, sed
tamen et ipse post baptismum et tentationem Christi
dicit eum isse in Galilaeam, sicut illi duo. Nam ita
contexit narrationem suam: <hi>Et consummata omni tentatione,
diabolus recessit ab illo usque ad tempus. Et
regressus est Jesus in virtute Spiritus in Galilaeam, et
fama exiit per universam regionem de illo <note>(Luc. IV, 13,
14)</note>
          </hi>. Unde intelligitur hos tres evangelistas non Joanni
evangelistae contraria narrasse, sed praetermisisse
primum Domini adventum in Galilaeam posteaquam
baptizatus est, quando illic aquam convertit in vinum;
tunc enim nondum erat traditus Joannes: eum vero
adventum ejus in Galilaeam connexuisse narrationibus
suis, qui post Joannem traditum factus est; de quo
ejus reditu in Galilaeam ipse Joannes evangelista sic
loquitur: <hi>Ut ergo cognovit Jesus quia audierunt Pharisaei
quia Jesus plures discipulos facit et baptizat quam
Joannes (quanquam Jesus non baptizaret, sed discipuli
ejus), reliquit Judaeam, et abiit iterum in Galilaeam <note>(Joan. IV, 1-3)</note>
          </hi>.
Tunc ergo intelligimus jam fuisse
<pb n="1098"/>
traditum Joannem, Judaeos vero audisse quod plures
discipulos faceret et baptizaret, quam fecerat et baptizaverat
Joannes.
</p>
        </div3>
      </div2>

<div2>
        <head>CAPUT XIX.-- <hi>De illo sermone prolixo quem secundum Matthaeum habuit in monte.</hi> </head>
<div3>
          <head>43.</head>
          <p>
 Jam nunc de illo sermone prolixo, quem secundum
Matthaeum in monte habuit Dominus, videamus
utrum ei caeteri Evangelistae nihil adversari videantur.
Marcus quippe non eum commemoravit
omnino, nec aliquid ejus simile dixit, nisi quasdam
sententias, non contextim, sed sparsim, quas Dominus
locis aliis repetivit. Reliquit tamen locum in
textu narrationis suae, ubi intelligamus hunc dictum
esse sermonem, sed ab eo praetermissum: <hi>Et erat,</hi> 
inquit, <hi>praedicans in synagogis eorum, et omni Galilaea,
et daemonia ejiciens.</hi> In hac praedicatione quam dicit
eum habuisse in omni Galilaea, intelligitur etiam
sermo iste habitus in monte, cujus commemorationem
facit Matthaeus. Namque idem Marcus ita sequitur, <hi>Et
venit ad eum leprosus deprecans eum, et genuflexo dixit:
Si vis, potes me mundare <note>(Marc. I, 39, 40)</note>
          </hi>, et caetera
de hoc leproso mundato talia connectit, ut ipse intelligatur,
quem Matthaeus commemorat tunc esse mundatum,
quando post illum sermonem Dominus de
monte descendit. Sic enim ait Matthaeus: <hi>Cum autem
descendisset de monte, secutae sunt eum turbae multae.
Et ecce leprosus, veniens adorabat eum, dicens: Domine,
si vis, potes me mundare <note>(Matth. VIII, 1, 2)</note>
          </hi>, et caetera.</p>
        </div3>
<div3>
          <head>44.</head>
          <p>
 Hujus leprosi etiam Lucas meminit <note>(Luc. V,
12, 13)</note>, non sane hoc ordine, sed ut solent praetermissa
recordari, vel posterius facta praeoccupare, sicut
divinitus suggerebantur, quae antea cognita, postea
recordando conscriberent. Verumtamen idem Lucas
sermonem etiam ipse Domini prolixum narravit, ubi
etiam sic exorsus est, ut in isto Matthaeus. Hic enim
dixit, <hi>Beati pauperes spiritu, quoniam ipsorum est regnum
coelorum:</hi> et ille, <hi>Beati pauperes, quia vestrum
est regnum Dei.</hi> Deinde multa quae sequuntur etiam in
Lucae narratione similia sunt. Et ad extremum sermonis
ipsa conclusio prorsus eadem reperitur, de homine
prudente, qui aedificat super petram, et de stulto
qui aedificat super arenam: nisi quod ibi flumen tantum
dicit illisum domui, non et pluviam et ventos,
sicut Matthaeus. Posset ergo facillime credi eumdem
etiam ipse Domini interposuisse sermonem, aliquas
autem praetermisisse sententias, quas Matthaeus posuit:
item alias posuisse, quas iste non dixit; quasdam
etiam non iisdem verbis, custodita tamen veritatis integritate,
similiter explicasse.</p>
        </div3>
<div3>
          <head>45.</head>
          <p>
 Posset hoc, sicut dixi, facillime credi, nisi
moveret quod Matthaeus in monte dicit hunc habitum
esse sermonem a Domino sedente; Lucas autem in
loco campestri a Domino stante. Haec itaque diversitas
facit videri alium fuisse illum, alium istum. Quid
enim prohiberet Christum alibi quaedam repetere quae
jam antea dixerat, aut iterum quaedam facere quae
antea jam fecerat? Non sane istos duos sermones,
quorum unum Matthaeus, alterum Lucas inseruit,
longa temporis distantia separari, hinc probabiliter
<pb n="1099"/>
creditur, quod et ante et postea quaedam similia vel
eadem ambo narrarunt, ut non absurde sentiatur eorum
narrationes haec interponentium in eisdem locis
et diebus esse versatas. Nam Matthaeus hoc ita dicit: <hi>Et secutae sunt eum turbae multae de Galilaea, et Decapoli,
et Jerosolymis, et Judaea et de trans Jordanem.
Videns autem turbas ascendit in montem; et cum sedisset,
accesserunt ad eum discipuli ejus. Et aperiens os
suum docebat eos dicens: Beati pauperes spiritu, quoniam
ipsorum est regnum coelorum,</hi> 
 et caetera <note>(Matth.
IV, 25; VII, 29)</note>. Hic potest videri multas turbas vitare
voluisse, et ob hoc ascendisse in montem, tanquam
secedendo a turbis, ut solis suis discipulis loqueretur.
Cui rei videtur attestari etiam Lucas, ita narrans: <hi>Factum est autem in illis diebus, exiit in montem orare,
et erat pernoctans in oratione Dei. Et cum dies factus
esset, vocavit discipulos suos, et elegit duodecim ex
ipsis, quos et Apostolos nominavit: Simonem, quem cognominavit
Petrum, et Andream fratrem ejus, Jacobum
et Joannem, Philippum et Bartholomaeum, Matthaeum
et Thomam, Jacobum Alphaei et Simonem qui vocatur
Zelotes, Judam Jacobi et Judam Scarioth, qui fuit proditor.
Et descendens cum illis stetit in loco campestri, et
turba discipulorum ejus, et multitudo copiosa plebis, ab
omni Judaea, et Jerusalem, et maritima, et Tyri</hi>,
 <hi>et
Sidonis, qui venerant ut audirent eum et sanarentur a
languoribus suis. Et qui vexabantur a spiritibus immundis,
curabantur. Et omnis turba quaerebat eum tangere,
quia virtus de illo exibat, et sanabat omnes. Et ipse elevatis
oculis in discipulos suos dicebat: Beati pauperes,
quia vestrum est regnum Dei,</hi> etc. <note>(Luc. VI, 12-49)</note>. Hic
potest intelligi cum in monte duodecim discipulos
elegit ex pluribus, quos Apostolos nominavit, quod
Matthaeus praetermisit, tunc illum habuisse sermonem
quem Matthaeus interposuit, et Lucas tacuit,
hoc est in monte; ac deinde cum descendisset, in
loco campestri habuisse alterum similem, de quo
Matthaeus tacet, Lucas non tacet: et utrumque sermonem
eodem modo esse conclusum.</p>
        </div3>
<div3>
          <head>46.</head>
          <p>
 Quod autem Matthaeus isto sermone terminato
sequitur et dicit, <hi>Et factum est, cum consummasset Jesus
verba haec, admirabantur turbae super doctrina ejus,</hi> 
potest videri discipulorum turbas dixisse, ex quibus
illos duodecim elegerat. Quod vero mox ait, <hi>Cum autem
descendisset de monte, secutae sunt eum turbae multae:
et ecce leprosus veniens adorabat eum,</hi> potest intelligi
post utrumque sermonem factum fuisse, non
solum quem Matthaeus, verum etiam quem Lucas interponit.
Neque enim apparet post descensionem de
monte quantum temporis fuerit interpositum; sed
hoc solum voluit significare Matthaeus, post illam descensionem
multas turbas fuisse cum Domino, quando
leprosum mundavit, non quantum temporis interfuerit:
praesertim cum eumdem leprosum Lucas jam in civitate
posito Domino dicat esse mundatum, quod
Matthaeus dicere non curavit.</p>
        </div3>
<div3>
          <head>47.</head>
          <p>
 Quanquam etiam illud possit occurrere, in aliqua
<pb n="1100"/>
excelsiore parte montis primo cum solis discipulis
Dominum fuisse, quando ex eis illos duodecim elegit:
deinde cum eis descendisse, non de monte, sed
de ipsa montis celsitudine in campestrem locum, id
est, in aliquam aequalitatem, quae in latere montis
erat, et multas turbas capere poterat; atque ibi stetisse
donec ad eum turbae congregarentur: ac postea
cum sedisset, accessisse propinquius discipulos ejus,
atque ita illis caeterisque turbis praesentibus unum
habuisse sermonem, quem Matthaeus Lucasque narrarunt,
diverso narrandi modo, sed eadem veritate
rerum et sententiarum, quas ambo dixerunt.
Jam enim praemonuimus, quod et nullo praemonente
unicuique sponte videndum fuit, si quis praetermittat
aliquid quod alius dicat, non esse contrarium; nec si
alius alio modo aliquid dicat, dum eadem rerum sententiarumque
veritas explicetur: ut quod Matthaeus
ait, <hi>Cum autem descendisset de monte,</hi> simul etiam de
illo campestri loco qui in latere montis esse potuit,
intelligatur. Deinde Matthaeus de leproso mundato
narrat, quod etiam Marcus et Lucas similiter.
</p>
        </div3>
      </div2>

<div2>
        <head>CAPUT XX.-- <hi>Quomodo dicat Matthaeus Centurionem ad eum accessisse pro puero suo, cum Lucas dicat quod amicos ad eum miserit.</hi> </head>
<div3>
          <head>48.</head>
          <p>
 Post haec Matthaeus sequitur, et dicit: <hi>Cum autem
introisset Capharnaum, accessit ad illum Centurio,
rogans eum, et dicens: Domine, puer meus jacet in
domo paralyticus, et male torquetur,</hi> et caetera, usque
ad eum locum ubi ait, <hi>Et sanatus est puer ex illa hora <note>(Matth. VIII, 5-13)</note>
          </hi>.
Hoc de puero Centurionis etiam
Lucas commemorat: non, sicut iste, post leprosum
mundatum, quem ille postea recordatus commemoravit,
sed post finem illius prolixioris sermonis,
quod ita conjungit: <hi>Cum autem implesset omnia verba
sua in aures plebis, intravit Capharnaum: Centurionis
autem cujusdam servus male habens erat moriturus, qui
illi erat pretiosus,</hi> etc., usque in eum locum quo
sanatus est <note>(Luc. VII, 1-10)</note>. Hic intelligendum est,
cum implesset quidem omnia verba sua in aures
plebis, intrasse Christum Capharnaum, hoc est,
quia non antequam haec verba terminasset intravit:
sed non esse expressum post quantum temporis intervallum
cum istos sermones terminasset intraverit
Capharnaum. Ipso quippe intervallo leprosus ille
mundatus est, quem loco suo Matthaeus interponit,
iste autem postea recordatur.</p>
        </div3>
<div3>
          <head>49.</head>
          <p>
 Jam ergo videamus utrum sibi de hoc servo
Centurionis Matthaeus Lucasque consentiant. Matthaeus
enim dicit: <hi>Accessit ad eum Centurio, rogans
eum et dicens: Puer meus jacet in domo paralyticus.</hi> 
Cui videtur repugnare quod ait Lucas: <hi>Et cum audisset
de Jesu, misit ad eum seniores Judaeorum, rogans
eum ut veniret, et salvaret servum ejus. At illi cum venissent
ad Jesum rogabant eum sollicite, dicentes ei:
Quia dignus est, ut hoc illi praestes: diligit enim gentem
nostram, et synagogam ipse aedificavit nobis. Jesus autem
ibat cum illis: et cum jam non longe esset a domo,
misit ad eum Centurio amicos dicens: Domine, noli
vexari: non enim dignus sum ut sub tectum meum intres;
<pb n="1101"/>
propter quod et meipsum non sum dignum arbitratus
ut venirem ad te: sed dic verbo, et sanabitur puer
meus.</hi> Si enim hoc ita gestum est, quomodo erit verum
quod Matthaeus narrat, <hi>Accessit ad eum quidam
Centurio,</hi> cum ipse non accesserit, sed amicos miserit?
nisi diligenter advertentes intelligamus Matthaeum
non omni modo deseruisse usitatum morem loquendi.
Non solum enim dicere solemus accessisse aliquem,
etiam antequam perveniat illuc quo dicitur accessisse;
unde etiam dicimus, Parum accessit, vel multum accessit,
eo quo appetit pervenire: verum etiam ipsam
perventionem cujus adipiscendae causa acceditur, dicimus
plerumque factam, etsi eum ad quem pervenit,
non videat ille qui pervenit, cum per amicum pervenit
ad aliquem, cujus ei favor est necessarius. Quod ita tenuit
consuetudo, ut jam etiam vulgo perventores appellentur,
qui potentium quorumlibet tanquam inaccessibiles
animos, per convenientium personarum interpositionem,
ambitionis arte pertingunt. Si ergo ipsa perventio
usitate dicitur per alios fieri, quanto magis accessus
per alios fieri potest, qui plerumque infra perventionem
remanet, quando potuerit quisque plurimum quidem
accedere, sed tamen non potuerit pervenire? Non
ergo absurde Matthaeus, etiam quod vulgo possit intelligi,
per alios facto accessu Centurionis ad Dominum,
compendio dicere voluit, <hi>Accessit ad eum Centurio.</hi> </p>
        </div3>
<div3>
          <head>50.</head>
          <p>
 Verumtamen non negligenter intuenda est
etiam sancti Evangelistae altitudo mysticae locutionis,
secundum quam scriptum est in Psalmo, <hi>Accedite ad
eum, et illuminamini <note>(Psal. XXXIII, 6)</note>
          </hi>. Proinde quia
fidem Centurionis, qua vere acceditur ad Jesum,
ipse ita laudavit ut diceret, <hi>Non inveni tantam fidem
in Israel;</hi> ipsum potius accessisse ad Christum dicere
voluit prudens Evangelista, quam illos per quos verba
sua miserat. Porro autem Lucas ideo totum quemadmodum
gestum esset aperuit, ut ex hoc intelligere
cogeremur, quemadmodum eum accessisse dixerit
alius qui mentiri non potuit. Sic enim et illa mulier
quae fluxum sanguinis patiebatur, quamvis fimbriam
vestimenti ejus tenuerit, magis tamen tetigit Dominum,
quam illae turbae a quibus premebatur <note>(Luc.
VIII, 42-48)</note>. Ut enim haec quo magis credidit, eo magis
tetigit Dominum; ita et Centurio quo magis credidit,
eo magis accessit ad Dominum. Jam caetera in
hoc capitulo quae alter dicit, et alter praetermittit,
superfluo pertractantur; cum ex illa regula primitus
commendata nihil inveniantur habere contrarium.
</p>
        </div3>
      </div2>

<div2>
        <head>CAPUT XXI.-- <hi>De socru Petri quo ordine narratum sit.</hi> </head>
<div3>
          <head>51.</head>
          <p>
 Sequitur Matthaeus et dicit: <hi>Et cum venisset
Jesus in domum Petri, vidit socrum ejus jacentem et
febricitantem: et tetigit manum ejus, et dimisit eam febris;
et surrexit, et ministrabat eis <note>(Matth. VIII, 14, 15)</note>
          </hi>.
Hoc quando factum sit, id est, post quid vel ante
quid, non expressit Matthaeus. Non enim post quod narratur,
post hoc etiam factum necesse est intelligatur.
Nimirum tamen iste hoc recoluisse intelligitur, quod
prius omiserat. Nam id Marcus narrat <hi>(Marc. I, 29-31,</hi> 
antequam illud de leproso mundato commemoret,
<pb n="1102"/>
quod post sermonem in monte habitum, de quo ipse
tacuit, videtur interposuisse. Itaque et Lucas post
hoc factum narrat de socru Petri <note>(Luc. IV, 38, 39.)</note>,
post quod et Marcus, ante sermonem etiam ipse, quem
prolixum interposuit, qui potest idem videri quem
dicit habitum in monte Matthaeus. Quid autem interest
quis quo loco ponat, sive quod ex ordine inserit,
sive quod omissum recolit, sive quod postea factum
ante praeoccupat; dum tamen non adversetur eadem
vel alia narranti, nec sibi, nec alteri? Quia enim nullius
in potestate est, quamvis optime fideliterque res
cognitas, quo quisque ordine recordetur (quid enim
prius posteriusve homini veniat in mentem, non est
ut volumus, sed ut datur); satis probabile est quod
unusquisque Evangelistarum eo se ordine credidit debuisse
narrare, quo voluisset Deus ea ipsa quae narrabat
ejus recordationi suggerere, in eis duntaxat
rebus, quarum ordo, sive ille, sive ille sit, nihil minuit
auctoritati veritatique evangelicae.</p>
        </div3>
<div3>
          <head>52.</head>
          <p>
 Cur autem Spiritus sanctus dividens propria
unicuique prout vult <note>(I Cor. XII, 11)</note>, et ideo mentes
quoque sanctorum propter Libros in tanto auctoritatis
culmine collocandos, in recolendo quae scriberent
sine dubio gubernans et regens, alium sic, alium vero
sic narrationem suam ordinare permiserit, quisquis
pia diligentia quaesiverit, divinitus adjutus poterit invenire.
Hoc tamen non est hujus operis munus, quod
nunc suscepimus, tantum ut demonstremus Evangelistas
neque sibi neque inter se repugnare, quolibet
ordine, vel easdem res, vel alias factorum dictorumque
Christi unusquisque eorum potuerit volueritve
narrare. Quapropter ubi ordo temporum non apparet,
nihil nostra interesse debet, quem narrandi ordinem
quilibet eorum tenuerit: ubi autem apparet, si quid
moverit quod sibi aut alteri repugnare videatur, utique
considerandum et enodandum est.
</p>
        </div3>
      </div2>

<div2>
        <head>CAPUT XXII.-- <hi>De ordine rerum quas post hoc narrant utrum nil inter se dissentiant Matthaeus, Marcus et Lucas.</hi> </head>
<div3>
          <head>53.</head>
          <p>
 Sequitur ergo Matthaeus dicens: <hi>Vespere autem
facto, obtulerunt ei multos daemonia habentes.
et ejiciebat spiritus verbo, et omnes male habentes
curavit; ut adimpleretur quod dictum est per Isaiam
prophetam dicentem, Ipse infirmitates nostras accepit,
et aegrotationes portavit <note>(Matth. VIII, 16-18)</note>
          </hi>. Hoc ad
ejusdem diei tempus pertinere satis indicat, cum conjungit, <hi>Vespere autem facto.</hi> 
 Sic et Marcus cum de
ipsa socru Petri sanata dixisset, <hi>Et ministrabat eis;</hi> hoc
idem subjecit: <hi>Vespere autem facto cum occidisset sol,
afferebant ad eum omnes male habentes, et daemonia habentes;
et erat omnis civitas congregata ad januam: et
curavit multos qui vexabantur variis languoribus; et daemonia
multa ejiciebat; et non sinebat ea loqui, quoniam
sciebant eum. Et diluculo valde surgens egressus est et
abiit in desertum locum <note>(Marc. I, 31-35)</note>
          </hi>. Videtur hic
ordinem tenuisse Marcus, ut post illud quod dictum
est, <hi>Vespere autem facto,</hi> deinde diceret, <hi>Et diluculo
valde surgens.</hi> Quamvis nec illud necesse sit, ubi dicitur, <hi>Vespere autem facto,</hi> 
 ejusdem diei vesperum accipere;
<pb n="1103"/>
nec ubi dicitur, <hi>diluculo,</hi> ejusdem noctis diluculum:
tamen utcumque videri potest hic rerum gestarum
ordo servatus, propter digestum ordinem
temporum. Lucas quoque cum de socru Petri narrasset,
non ait ipse, <hi>Vespere autem facto;</hi> sed tamen
quod idem significaret adjunxit, dicens: <hi>Cum sol autem
occidisset, omnes qui habebant infirmos variis languoribus,
ducebant illos ad eum: at ille singulis manus
imponens curabat eos. Exibant etiam daemonia a multis
clamantia et dicentia, Quia tu es Filius Dei. Et
increpans, non sinebat ea loqui, quia sciebant ipsum esse
Christum. Facta autem die, egressus ibat in desertum
locum <note>(Luc IV, 40-42)</note>
          </hi>. Et hic videmus eumdem prorsus
ordinem temporum custoditum, quem comperimus
apud Marcum. Matthaeus autem qui videtur non
ordine quo gestum est, sed quo praetermissum recolit,
hoc de socru Petri commemorasse, posteaquam
narravit quid ipso die, facto etiam vespere, gestum
sit, jam non subjungit diluculum, sed ita narrat: <hi>Videns
autem Jesus turbas multas circum se, jussit ire
trans fretum.</hi> Jam hoc aliud est, non illud quod Marcus
et Lucas contexunt, qui post vesperum diluculum
ponunt. Quod ergo hic dictum est, <hi>Videns autem Jesus
turbas multas circum se, jussit ire trans fretum,</hi> aliud
eum recordatum interposuisse debemus accipere,
quod die quodam cum vidisset Jesus turbas multas
circum se, jussit ire trans fretum.
</p>
        </div3>
      </div2>

<div2>
        <head>CAPUT XXIII.-- <hi>De illo qui ait Domino,</hi> Sequar te quocumque ieris, <hi>et aliis quae juxta sunt, quo ordine narrentur a Matthaeo et Luca.</hi> </head>
<div3>
          <head>54.</head>
          <p>
 Deinde quod subjungit, <hi>Et accedens unus
Scriba ait illi: Magister, sequar te quocumque ieris,</hi> 
usque ad illud ubi ait, <hi>Dimitte mortuos sepelire mortuos
suos <note>(Matth. VIII, 19-22)</note>
          </hi>; hoc similiter narrat
et Lucas. Sed ille post plura, nec ipse sane expresso
ordine temporum, sed recordantis modo: utrum
quod prius omisit, an quod posterius etiam factum
quam sunt ea quae sequuntur, praeoccupavit, incertum
est. Ita enim dicit: <hi>Factum est autem ambulantibus
illis in via, dixit quidam ad illum, Sequar te
quocumque ieris.</hi> Et respondit ei prorsus eadem quae
Matthaeus commemorat. Quod autem Matthaeus dicit
tunc istud gestum esse, quando jussit ut irent trans
fretum, Lucas vero, ambulantibus illis in via, non est
contrarium; quia in via utique ambularunt, ut venirent
ad fretum. Et de illo qui petit primum sepelire
patrem suum, Matthaeus et Lucas omnino consentiunt.
Quod enim Matthaeus primo ejusdem verba posuit
hoc propter patrem suum petentis, et deinde Domini
dicentis, <hi>Sequere me,</hi> Lucas autem primo Domini
dicentis, <hi>Sequere me,</hi> et deinde illius hoc petentis, ad
sententiam nihil interest. Commemoravit Lucas et
alium dixisse, <hi>Sequar te, Domine, sed primum permitte
mihi renuntiare his qui domi sunt</hi>; de quo tacet Matthaeus.
Inde jam Lucas in aliud perrexit, non in illud
quod ordine temporis sequebatur. <hi>Post haec autem,</hi> inquit,
<pb n="1104"/> <hi>designavit Dominus et alios septuaginta duos 
 <note>(Luc.
IX, 57; X, 1)</note>
          </hi>. Post haec quidem, manifeste; sed quanto
temporis intervallo posthaec fecerit illud Dominus,
non apparet. In ipso tamen intervallo fit quod deinceps
Matthaeus subjungit: nam idem Matthaeus ordinem
temporum adhuc tenet, ita narrans:
</p>
        </div3>
      </div2>

<div2>
        <head>CAPUT XXIV.-- <hi>De transfretatione ejus, ubi dormivit in navicula, et de expulsis daemoniis, quos permisit in porcos, quomodo ea quae gesta vel dicta sunt, conveniant inter Matthaeum, Marcum et Lucam.</hi> </head>
<div3>
          <head>55.</head>
          <p>
 <hi>Et ascendente eo in naviculam, secuti sunt eum discipuli
ejus: et ecce motus magnus factus est in mari;</hi> usque
ad illud ubi ait: <hi>Et venit in civitatem suam.</hi> Ista duo
facta continuatim quae narrat Matthaeus de tranquillato
mari, posteaquam ventis imperavit Jesus a somno
excitatus, et de illis qui habebant saevum daemonium,
ruptisque vinculis agebantur in desertum, similiter
narrant Marcus et Lucas <note>(Matth. VIII, 23-34, Marc.
IV, 36; V, 17, et Luc. VIII, 22-37)</note>: verbis aliis dictae
sunt ab alio atque alio quaedam sententiae, non tamen
aliae, velut illud quod eum dicit dixisse Matthaeus, <hi>Quid timidi estis, modicae fidei?</hi> 
 Marcus ita dicit, <hi>Quid
timidi estis? necdum habetis fidem?</hi> id est, illam perfectam,
velut granum sinapis: hoc ergo et ille ait, <hi>modicae
fidei.</hi> Lucas autem, <hi>Ubi est fides vestra?</hi> Et totum
quidem dici potuit, <hi>Quid timidi estis? Ubi est fides vestra?
Modicae fidei.</hi> Unde aliud hic, aliud ille commemorat.
Et illud quod excitantes eum dixerunt, Matthaeus
sic, <hi>Domine, salva nos, perimus;</hi> Marcus, <hi>Magister,
non ad te pertinet quia perimus?</hi> Lucas, <hi>Praeceptor,
perimus:</hi> una eademque sententia est excitantium
Dominum, volentiumque salvari; nec opus est
quaerere quid horum potius Christo dictum sit. Sive
enim aliquid horum trium dixerint, sive alia verba
quae nullus Evangelistarum commemoravit, tantumdem
tamen valentia ad eamdem sententiae veritatem,
quid ad rem interest? Quanquam et hoc fieri potuit,
ut pluribus eum simul excitantibus, omnia haec, aliud
ab alio dicerentur. Item quod sedata tempestate dixerunt
secundum Matthaeum, <hi>Qualis est hic, quia venti
et mare obediunt ei?</hi> Secundum Marcum, <hi>Quis putas
est iste, quia et ventus et mare obediunt ei?</hi> Secundum
Lucam, <hi>quis putas hic est, quia et ventis imperat et mari,
et obediunt ei?</hi> quis non videat unam esse sententiam?
Tantumdem enim prorsus valet, <hi>Quis putas est iste?</hi> et, <hi>Qualis est hic?</hi> 
 et ubi non est dictum, <hi>imperat,</hi> utique
consequenter intelligitur, quia imperanti obeditur.</p>
        </div3>
<div3>
          <head>56.</head>
          <p>
 Quod vero Matthaeus duos dicit fuisse, qui legionem
illam daemonum patiebantur, quae in porcos
ire permissa est, Marcus autem et Lucas unum commemorant:
intelligas unum eorum fuisse personae
alicujus clarioris et famosioris, quem regio illa maxime
dolebat, et pro cujus salute plurimum satagebat.
Hoc volentes significare duo Evangelistae, solum
commemorandum judicaverunt, de quo facti hujus
fama latius praeclariusque fragraverat. Nec quod verba
daemonum diverse ab Evangelistis dicta sunt, habet
aliquid scrupuli; cum vel ad unam redigi sententiam,
vel omnia dicta possint intelligi. Nec quia pluraliter
<pb n="1105"/>
apud Matthaeum, apud illos autem singulariter loquitur;
cum et ipsi narrent quod interrogatus quid vocaretur,
legionem se esse respondit, eo quod multa
essent daemonia. Nec quod Marcus dixit circa montem
fuisse gregem porcorum, Lucas autem in monte,
quidquam repugnat. Grex enim porcorum tam magnus
fuit, ut aliquid ejus esset in monte, aliquid circa
montem. Erant enim duo millia porcorum, sicut Marcus
expressit.
</p>
        </div3>
      </div2>

<div2>
        <head>CAPUT XXV.-- <hi>De paralytico cui dixit,</hi> Dimittuntur tibi peccata, <hi>et,</hi> Tolle grabatum tuum, <hi>maxime utrum locus ubi hoc factum est, conveniat inter Matthaeum et Marcum; quia Matthaeus dicit in civitate sua, Marcus autem in Capharnaum.</hi> </head>
<div3>
          <head>57.</head>
          <p>
 Hinc ergo sequitur Matthaeus, adhuc temporum
ordinem servans, atque ita narrationem contexit: <hi>Et ascendens in naviculam transfretavit, et venit in
civitatem suam. Et ecce offerebant ei paralyticum
jacentem in lecto,</hi> 
 etc., usque ad illud quod ait, <hi>Videntes
autem turbae, timuerunt et glorificaverunt Deum,
qui dedit postestatem talem hominibus <note>(Matth. IX, 1-8)</note>
          </hi>.
De hoc paralytico dixerunt etiam Marcus et Lucas.
Quod ergo Matthaeus dicit Dominum dixisse, <hi>Confide,
fili, dimittuntur tibi peccata tua;</hi> Lucas autem non
dixit, <hi>Fili,</hi> sed, <hi>homo,</hi> ad sententiam Domini expressius
insinuandam valet: quia homini dimittebantur
peccata, qui hoc ipso quod homo erat, non posset
dicere, Non peccavi; simul etiam ut ille qui homini
dimittebat, intelligeretur Deus. Marcus autem hoc
dixit quod et Matthaeus; sed non dixit, <hi>Confide.</hi> Potuit
quidem et ita dici: Confide, homo; dimittuntur
tibi peccata, fili: aut, Confide, fili; dimittuntur tibi peccata,
homo; aut quolibet verborum ordine congruenti.</p>
        </div3>
<div3>
          <head>58.</head>
          <p>
 Illud sane potest movere, quod de isto paralytico
Matthaeus ita narrat: <hi>Et ascendens in naviculam
transfretavit, et venit in civitatem suam. Et ecce offerebant
ei paralyticum jacentem in lecto:</hi> Marcus autem non
hoc in ejus civitate factum dicit, quae utique Nazareth
vocatur, sed in Capharnaum; quod ita narrat: <hi>Et
iterum intravit in Capharnaum post dies: et auditum
est quod in domo esset; et convenerunt multi, ita ut non
caperet neque ad januam: et loquebatur eis verbum.
Et venerunt ferentes ad eum paralyticum, qui a quatuor
portabatur. Et cum non possent offerre eum illi prae
turba, nudaverunt tectum ubi erat, et patefacientes submiserunt
grabatum in quo paralyticus jacebat. Cum vidisset
autem Jesus fidem illorum,</hi> etc. <note>(Marc. II, 1-12)</note> 
Lucas autem non commemorat quo in loco factum
sit, sed ita dicit: <hi>Et factum est in una dierum, et ipse
sedebat docens: et erant Pharisaei sedentes, et legis
doctores, qui venerant ex omni castello Galilaeae et Judaeae
et Jerusalem: et virtus erat Domini ad sanandos
eos. Et ecce viri portantes in lecto hominem qui erat
paralyticus, et quaerebant eum inferre, et ponere ante
eum: et non invenientes qua parte illum inferrent prae
turba, ascenderunt supra tectum, et per tegulas submiserunt
illum cum lecto in medium ante Jesum. Quorum
fidem ut vidit, dixit: Homo, remittuntur tibi peccata
tua,</hi> etc. <note>(Luc. V, 17-26)</note>. Remanet igitur quaestio inter
<pb n="1106"/>
Marcum et Matthaeum, quod Matthaeus ita scribit,
tanquam in civitate Domini factum sit, Marcus autem
in Capharnaum. Quae difficilius solveretur, si Matthaeus
etiam Nazareth nominaret: nunc vero cum
potuerit ipsa Galilaea dici civitas Christi, quia in
Galilaea erat Nazareth: sicut universum regnum in tot
civitatibus constitutum, dicitur Romana civitas; cumque
in tot gentibus constituta civitas sit, de qua scriptum
est, <hi>Gloriosissima dicta sunt de te, civitas Dei <note>(Psal. LXXXVI, 3)</note>
          </hi>;
et cum ipse prior populus Dei in
tot civitatibus habitans, etiam una domus dictus sit
domus Israel <note>(Isai. V, 7; Jerem. III, 20, et Ezech. III,
4)</note>: quis dubitaverit in civitate sua hoc fecisse Jesum,
cum hoc fecerit in civitate Capharnaum civitate Galilaeae,
quo transfretando redierat de regione Gerasenorum,
ut veniens in Galilaeam, recte diceretur
venisse in civitatem suam, in quocumque oppido esset
Galilaeae; praesertim quia et ipsa Capharnaum ita excellebat
in Galilaea, ut tanquam metropolis haberetur?
Quod si prorsus non liceret accipere civitatem Christi,
vel ipsam Galilaeam, in qua erat Nazareth, vel
ipsam Capharnaum, quae sicut caput Galilaeae civitatibus
eminebat; diceremus Matthaeum praetermisisse
quae gesta sunt, posteaquam venit Jesus in civitatem
suam, donec veniret Capharnaum, et hoc adjunxisse
de sanato paralytico: sicut in multis ita faciunt, praetermittentes
media, tanquam hoc continuo sequatur,
quod sine ulla praetermissionis suae significatione
subjungunt.
</p>
        </div3>
      </div2>

<div2>
        <head>CAPUT XXVI.-- <hi>De vocatione quoque Matthaei, utrum Marco et Lucae qui dicunt Levin Alphaei, idem Matthaeus congruat.</hi> </head>
<div3>
          <head>59.</head>
          <p>
 Hinc ergo sequitur Matthaeus, dicens: <hi>Et cum
transiret inde Jesus, vidit hominem sedentem in telonio,
Matthaeum nomine, et ait illi, Sequere me: et surgens
secutus est eum <note>(Matth. IX, 9)</note>
          </hi>. Hoc Marcus ita narrat,
eumdem etiam ipse ordinem tenens post illius paralytici
sanitatem: <hi>Et egressus est,</hi> inquit, <hi>ad mare,
omnisque turba veniebat ad eum, et docebat eos. Et cum
praeteriret, vidit Levi Alphaei sedentem ad telonium,
et ait illi, Sequere me: et surgens secutus est eum <note>(Marc.
II, 13, 14)</note>
          </hi>. Nil hic repugnat; ipse est enim Matthaeus
qui et Levi. Lucas etiam hoc post eumdem paralyticum
sanatum ita subjungit: <hi>Et post haec exiit, et vidit
publicanum nomine Levi sedentem ad telonium, et ait
illi, Sequere me. Et relictis omnibus, surgens secutus est
eum <note>(Luc. V, 27, 28)</note>
          </hi>. Hinc autem probabilius videtur
quod haec praetermissa recordando Matthaeus commemorat:
quia utique ante illum sermonem habitum
in monte, credendum est vocatum esse Matthaeum.
In eo quippe monte tunc Lucas commemorat omnes
duodecim ex plurimis discipulis electos, quos et Apostolos
nominavit <note>(Id. VI, 13)</note>.
</p>
        </div3>
      </div2>

<div2>
        <head>CAPUT XXVII.-- <hi>De convivio ubi objectum est e quod cum peccatoribus manducaret, et quod non jejunarent discipuli ejus, quod videtur alius alios dicere a quibus objectum sit, et de verbis eorum, responsisque Domini, utrum Matthaeus, Marcus et Lucas congruant.</hi> </head>
<div3>
          <head>60.</head>
          <p>
 Sequitur itaque Matthaeus, et dicit: <hi>Et factum
<pb n="1107"/>est discumbente eo in domo, ecce multi publicani et
peccatores venientes, discumbebant cum Jesu, et discipulis
ejus,</hi> etc., usque ad illud ubi ait, <hi>Sed vinum novum
in utres novos mittunt, et ambo conservantur <note>(Matth. IX, 10-17)</note>
          </hi>.
Hic Matthaeus non expressit in cujus
domo discumbebat Jesus cum publicanis et peccatoribus:
unde posset videri non hoc ex ordine subjunxisse,
sed quod alio tempore factum est recordatus
interposuisse, nisi Marcus et Lucas qui hoc
omnino similiter narrant, manifestarent in domo Levi,
hoc est Matthaei, discubuisse Jesum, et dicta illa omnia
quae sequuntur. Ita enim Marcus hoc idem dicit, eumdem
ordinem servans: <hi>Et factum est, cum accumberet
in domo illius, multi publicani et peccatores simul discumbebant
cum Jesu <note>(Marc. II, 15-22)</note>
          </hi>. Cum ergo dicit, <hi>in domo illius;</hi> 
 exprimit utique illum, de quo
superius loquebatur, id est Levi. Sic et Lucas cum
dixisset, <hi>Ait illi, Sequere me: et relictis omnibus surgens
secutus est eum;</hi> continuo subjecit, <hi>Et fecit ei
convivium magnum Levi in domo sua; et erat turba
multa publicanorum et aliorum, qui cum illis erant discumbentes <note>(Luc. V, 27-39)</note>
          </hi>.
Manifestum est itaque in
cujus domo ista gerebantur.</p>
        </div3>
<div3>
          <head>61.</head>
          <p>
 Jam ipsa verba videamus, vel quae Domino
dicta, vel quae ab illo responsa omnes isti tres Evangelistae
posuerunt. Matthaeus: <hi>Et videntes,</hi> inquit, <hi>Pharisaei,
dicebant discipulis ejus: Quare cum publicanis
et peccatoribus manducat magister vester?</hi> Totidem
pene verbis hoc ait et Marcus: <hi>Quare cum publicanis
et peccatoribus manducat et bibit magister vester?</hi> Praetermissum
est ergo a Matthaeo quod iste addidit, <hi>et
bibit:</hi> sed quid ad rem, cum plena sit sententia, insinuans
pariter convivantes? Lucas autem aliquanto
differentius hoc videtur commemorasse: <hi>Et murmurabant,</hi> 
inquit, <hi>Pharisaei et Scribae eorum, dicentes ad
discipulos ejus: Quare cum publicanis et peccatoribus
manducatis et bibitis?</hi> Non utique magistrum eorum
nolens illic intelligi: sed simul omnibus, et ipsi et
discipulis ejus hoc objectum insinuans: non tamen
ei dictum, sed illis, quod et de ipso et de illis acciperetur.
Nam utique et ipse Lucas ita dicit Dominum
respondisse, <hi>Non veni vocare justos, sed peccatores in
poenitentiam:</hi> quod non eis respondisset, nisi quod
dixerant, <hi>manducatis et bibitis,</hi> ad ipsum maxime pertineret.
Propterea etiam Matthaeus et Marcus de illo
discipulis ejus hoc objectum esse narrarunt, quia et
cum de discipulis dicebatur, magistro magis objiciebatur,
quem sectando imitabantur. Una ergo sententia
est, et tanto melius insinuata, quanto quibusdam
verbis, manente veritate, variata. Item quod Matthaeus
refert Dominum respondisse, <hi>Non est opus valentibus
medicus, sed male habentibus. Euntes autem
discite quid est, Misericordiam volo, et non sacrificium.
<pb n="1108"/>
Non enim veni vocare justos, sed peccatores;</hi> Marcus
quoque et Lucas eisdem pene verbis eamdem sententiam
tenuerunt, nisi quod ambo non interponunt illud
ex propheta testimonium, <hi>Misericordiam volo, quam
sacrificium.</hi> Lucas autem cum dixisset, <hi>Non veni vocare
justos, sed peccatores,</hi> addidit, <hi>in poenitentiam</hi> 
quod ad explanandam sententiam valet, ne quisquam
peccatores ob hoc ipsum quod peccatores sunt, diligi
arbitretur a Christo: cum et illa similitudo
de aegrotis bene intimet quid velit Deus vocando peccatores,
tanquam medicus aegros, utique ut ab iniquitate
tanquam ab aegritudine salvi fiant; quod fit
per poenitentiam.</p>
        </div3>
<div3>
          <head>62.</head>
          <p>
 Item quod dicit Matthaeus, <hi>Tunc accesserunt ad
eum discipuli Joannis, dicentes: Quare nos et Pharisaei
jejunamus frequenter?</hi> Marcus similiter intulit, dicens, <hi>Et erant discipuli Joannis et Pharisaei jejunantes; et
veniunt, et dicunt illi: Cur discipuli Joannis et Pharisaeorum
jejunant, tui autem discipuli non jejunant?</hi> 
 nisi
quod iste putari potest addidisse Pharisaeos, quod simul
cum discipulis Joannis hoc dixerint, cum Matthaeus
tantum discipulos Joannis hoc dixisse perhibeat.
Sed verba ipsa quae illos dixisse apud Marcum
legitur, magis indicant alios hoc dixisse de aliis; id
est, convivas qui aderant venisse ad Jesum, quia jejunabant
discipuli Joannis et Pharisaei, et hoc ei de
illis dixisse: ut quod ait, <hi>veniunt,</hi> non de ipsis dixerit,
de quibus interposuerat, <hi>Et erant discipuli Joannis et
Pharisaei jejunantes;</hi> sed cum isti essent jejunantes,
veniunt illi, quos hoc movet, et dicunt illi, <hi>Cur discipuli
Joannis et Pharisaeorum jejunant, tui autem non
jejunant?</hi> Quod Lucas evidentius expressit, ita hoc
idem intimans, cum dixisset quid eis responderit Dominus
de vocatione peccatorum, tanquam aegrotorum: <hi>At illi,</hi> 
 inquit, <hi>dixerunt ad eum, Quare discipuli
Joannis jejunant frequenter, et obsecrationes faciunt,
similiter et Pharisaeorum, tui autem edunt et bibunt?</hi> 
Ergo et hic, sicut Marcus, alios de aliis hoc dixisse
narravit. Unde ergo Matthaeus, <hi>Tunc accesserunt ad
eum discipuli Joannis dicentes: Quare nos et Pharisaei
jejunamus?</hi> nisi quia et ipsi aderant, et omnes certatim,
ut quisque poterat, hoc objecerunt: quorum
sententia diverso loquendi modo, sed tamen a veritate
non alieno, a tribus Evangelistis insinuata
est.</p>
        </div3>
<div3>
          <head>63.</head>
          <p>
 Item illud de sponsi filiis, quia non jejunabunt
quamdiu cum eis est sponsus, similiter interposuerunt
Matthaeus et Marcus: nisi quod Marcus filios
nuptiarum appellavit, quos ille sponsi; quod ad rem
nihil interest. Filios quippe nuptiarum non tantum
sponsi, sed etiam sponsae intelligimus. Eadem ergo
est aperta sententia, non altera adversa. Lucas autem
non ait, Numquid possunt filii sponsi jejunare?
sed ait, <hi>Numquid potestis filios sponsi, dum cum illis
est sponsus, facere jejunare?</hi> in quo et ipse ad aliud
quiddam insinuandum, eamdem sententiam eleganter
aperuit. Sic enim intelligitur eosdem ipsos qui loquebantur
fuisse facturos, ut lugentes jejunarent filii
sponsi, quoniam ipsi essent sponsum occisuri. Quod
<pb n="1109"/>
autem dixit Matthaeus, <hi>lugere;</hi> hoc Marcus et Lucas, <hi>jejunare:</hi> 
 quia et ille postea, <hi>tunc jejunabunt,</hi> ait;
non, tunc lugebunt. Verum illo verbo significavit de
tali jejunio Dominum locutum, quod pertinet ad humilitatem
tribulationis: ut illud alterum, quod pertinet
ad gaudium mentis in spiritualia suspensae, atque
ob hoc alienatae quodammodo a corporalibus cibis,
posterioribus similitudinibus Dominus significasse intelligatur,
de panno novo et de vino novo, id ostendens
quod animalibus atque carnalibus circa corpus
occupatis, et ob hoc veterem adhuc sensum trahentibus,
hoc genus jejunii non congruat; quas similitudines
et alii duo similiter explicarunt. Jam enim satis
in promptu est nihil esse contrarium, si quid alius
dicit, quod alius praetermittit, seu verbi, seu rei; dum
vel ab eadem sententia non recedatur, vel quae forte
alia ponitur, alii non adversetur.
</p>
        </div3>
      </div2>

<div2>
        <head>CAPUT XXVIII.-- <hi>De filia Archisynagogi resuscitata, et muliere quae tetigit fimbriam vestimenti ejus: utrum ordo quo dicta sunt nihil cuiquam eorum adversetur, a quibus dicta sunt; et maxime de verbis Archisynagogi, quibus rogavit Dominum.</hi> </head>
<div3>
          <head>64.</head>
          <p>
 Sequitur deinde Matthaeus adhuc temporum
ordinem servans: <hi>Haec illo loquente ad eos, ecce princeps
unus accessit, et adorabat eum dicens: Filia mea
modo defuncta est; sed veni, impone manum tuam super
eam, et vivet,</hi> etc., usque ad illud ubi ait, <hi>Et surrexit
puella: et exiit fama haec in universam terram illam <note>(Matth. IX, 18-26)</note>
          </hi>.
Dicunt hoc et alii duo, Marcus et
Lucas; sed ab isto ordine jam recedunt. Alibi enim
hoc recordantur atque inserunt, id est, eo loco ubi
redit transfretando a regione Gerasenorum, post expulsa
et in porcos permissa daemonia. Nam hoc Marcus
ita conjungit post illud apud Gerasenos factum: <hi>Et cum transcendisset,</hi> 
 inquit, <hi>Jesus in navi rursus
trans fretum, convenit turba multa ad illum: et erat
circa mare. Et venit quidam de archisynagogis, nomine
Jairus, et videns eum procidit ad pedes ejus,</hi> etc. <note>(Marc.
V, 21-43)</note>. Ac per hoc intelligendum est, hoc quidem
de archisynagogi filia factum esse, cum transcendisset
Jesus in navi rursus trans fretum: sed quanto post,
non apparet. Nisi enim fuisset intervallum, non esset
quando fieret quod modo narravit Matthaeus in convivio
domus suae: tanquam de alio quippe narravit,
more Evangelistarum, quod de se ac domi suae gestum
erat: post quod factum nihil aliud continuo sequitur,
quam hoc de archisynagogi filia. Sic ipse enim
contexit ut ipse transitus aperte indicet hoc consequenter
narrari, quod et consequenter factum est:
quandoquidem cum superius commemorasset, quae de
panno novo et de vino novo Jesus dixerit, continuo
subjecit, <hi>Haec illo loquente ad eos, ecce princeps unus
accessit;</hi> ac per hoc si haec illo loquente accessit, nihil
aliud factorum dictorumque ejus interpositum est.
In narratione autem Marci, patet locus ubi interponi
alia potuerunt, sicut jam ostendimus. Similiter et Lucas
cum post narratum apud Gerasenos miraculum
transit ad narrandum de archisynagogi filia, non sic
transit ut renitatur Matthaeo, qui post illas de panno
<pb n="1110"/>
et vino similitudines hoc gestum esse demonstrat, dicendo, <hi>Haec illo loquente.</hi> 
 Iste quippe cum terminasset
quod apud Gerasenos factum narraverat, hoc modo
transiit in aliud: <hi>Factum est autem,</hi> inquit, <hi>cum rediisset
Jesus, excepit illum turba: erant enim omnes exspectantes
eum. Et ecce vir cui nomen Jairus, et ipse
princeps synagogae erat, et cecidit ad pedes Jesu,</hi> etc. <note>(Luc. VIII, 40-56.)</note> 
 Sic intelligitur, quod turba quidem
illa continuo exceperit Dominum, quippe quem rediturum
exspectabat: quod vero adjunxit, <hi>Et ecce vir
cui nomen erat Jairus,</hi> non continuo factum accipiendum
est, sed prius illud de convivio publicanorum,
sicut narrat Matthaeus; cui rei sic conjungit hoc, ut
non possit aliud factum consequenter intelligi.</p>
        </div3>
<div3>
          <head>65.</head>
          <p>
 In hac ergo narratione, quam nunc considerandam
suscepimus, de illa quidem quae fluxum sanguinis
patiebatur, omnes isti tres Evangelistae sine ulla
quaestione concordant. Neque enim interest ad rei
veritatem, quod ab alio aliquid tacitum, ab alio dicitur;
nec quod Marcus dicit, <hi>Quis tetigit vestimenta
mea?</hi> et Lucas, <hi>Quis me tetigit?</hi> Alter enim dixit usitate,
alter proprie, eamdem tamen uterque sententiam.
Nam usitatius dicimus, Conscindis me, quam,
Conscindis vestimenta mea; cum tamen in aperto sit
quid velimus intelligi.</p>
        </div3>
<div3>
          <head>66.</head>
          <p>
 At vero cum Matthaeus archisynagogum, non
morituram, vel morientem, vel in extremo vitae positam
filiam suam narrat Domino nuntiasse, sed omnino
defunctam; illi autem duo, morti jam proximam,
nondum tamen mortuam, usque adeo ut dicant venisse
postea qui mortuam nuntiarent, et ob hoc jam
non debere vexari magistrum, tanquam sic veniret,
ut manum imponendo mori non sineret, non ut qui
posset mortuam suscitare: considerandum est, ne
repugnare videatur, et intelligendum brevitatis causa
Matthaeum hoc potius dicere voluisse, rogatum esse
Dominum ut faceret quod eum fecisse manifestum
est, ut scilicet mortuam suscitaret: attendit enim
non verba patris de filia sua, sed quod est potissimum,
voluntatem; et talia verba posuit, qualis voluntas
erat. Ita enim desperaverat, ut potius eam vellet
reviviscere, non credens vivam posse inveniri,
quam morientem reliquerat. Duo itaque posuerunt
quid dixerit Jairus: Matthaeus autem, quid voluerit
atque cogitaverit. Utrumque ergo petitum est a Domino,
ut vel morientem salvam faceret, vel mortuam
suscitaret: sed cum instituisset Matthaeus totum breviter
dicere, hoc insinuavit patrem rogantem dixisse,
quod et ipsum certum est voluisse, et Christum fecisse.
Sane si illi duo vel quisquam eorum, patrem ipsum
commemorasset dixisse, quod sui domo venientes
dixerant, ut jam non convexaretur Jesus, quod puella
mortua fuisset, repugnarent ejus cogitationi verba quae
posuit Matthaeus: nunc vero et illud suis nuntiantibus,
et prohibentibus ne jam magister veniret, non
legitur quod ille consenserit. Ac per hoc et illud quod
ei Dominus ait, <hi>Noli timere, crede tantum, et salva erit,</hi> 
non diffidentem reprehendit, sed credentem robustius
confirmavit. Talis quippe in illo fides erat, qualis et
<pb n="1111"/>
in illo qui ait, <hi>Credo, Domine; adjuva incredulitatem
meam <note>(Marc. IX, 23)</note>
          </hi>.</p>
        </div3>
<div3>
          <head>67.</head>
          <p>
 Quae cum ita sint per hujusmodi Evangelistarum
locutiones varias, sed non contrarias, rem plane
utilissimam discimus, et pernecessariam; nihil in
cujusque verbis nos debere inspicere, nisi voluntatem,
cui debent verba servire; nec mentiri quemquam, si
aliis verbis dixerit quid ille voluerit, cujus verba non
dicit: ne miseri aucupes vocum, apicibus quodammodo
litterarum putent ligandam esse veritatem; cum
utique non in verbis tantum, sed etiam in caeteris
omnibus signis animorum, non sit nisi ipse animus
inquirendus.</p>
        </div3>
<div3>
          <head>68.</head>
          <p>
 Quod autem nonnulli codices habent secundum
Matthaeum, <hi>Non enim mortua est mulier, sed dormit,</hi> 
cum eam Marcus et Lucas duodecim annorum puellam
fuisse testentur; intelligas hebraeo more locutum
esse Matthaeum. Nam et aliis Scripturarum locis hoc
invenitur, non eas tantum quae virum passae fuerant,
sed omnino feminas etiam intactas atque integras, mulieres
appellari: sicut de ipsa Eva scriptum est, <hi>Formavit
eam in mulierem <note>(Gen. II, 22)</note>
          </hi>; et illud in libro
Numerorum, ubi jubentur custodiri mulieres quae nescierunt
cubile masculi, id est virgines, ne interficiantur <note>(Num. XXXI, 18)</note>:
qua locutione etiam Paulus
ipsum Christum ait <hi>factum ex muliere <note>(Galat. IV, 4)</note>
          </hi>.
Hoc enim melius intelligimus, quam ut illam duodecim
annorum jam nuptam, vel virum expertam fuisse
credamus.
</p>
        </div3>
      </div2>

<div2>
        <head>CAPUT XXIX.-- <hi>De duobus caecis et muto daemonio, quae solus Matthaeus dicit.</hi> </head>
<div3>
          <head>69.</head>
          <p>
 Sequitur Matthaeus, et dicit: <hi>Et transeunte inde
Jesu, secuti sunt eum duo caeci clamantes, et dicentes:
Miserere nostri, fili David,</hi> et caetera, usque ad illud
ubi ait, <hi>Pharisaei autem dicebant: In principe daemoniorum
ejicit daemones <note>(Matth. IX, 27-34)</note>
          </hi>. Hoc de
duobus caecis et de muto daemonio, solus Matthaeus
ponit. Illi enim duo caeci, de quibus et alii narrant <note>(Marc. X, 46-52, et Luc. XVIII, 35-43)</note>,
non sunt isti,
sed tamen simile factum est: ita ut si ipse Matthaeus
non etiam illius facti meminisset <note>(Matth. XX, 29-34)</note>,
posset putari hoc quod nunc narrat, dictum fuisse
etiam ab aliis duobus. Quod commendare memoriae
diligenter debemus, esse quaedam facta similia; quod
probatur, cum idem ipse evangelista utrumque commemorat:
ut si quando talia singula apud singulos
invenerimus, atque in eis contrarium, quod solvi non
possit, occurrat nobis non hoc esse factum, sed aliud
simile, vel similiter factum.
</p>
        </div3>
      </div2>

<div2>
        <head>CAPUT XXX.-- <hi>Ubi turbarum misertus misit discipulos suos, dans eis postestatem sanitatum praestandarum, et eis multa mandavit, ordinans quemadmodum viverent: ubi quaerendum est quomodo Matthaeus Marco et Lucae congruat maxime de virga quam secundum Matthaeum dicit non ferendam, secundum Marcum autem solam ferendam; et de habitu calceamentorum atque vestium.</hi> </head>
<div3>
          <head>70.</head>
          <p>
 Sane deinceps non apparet ordo rerum gestarum.
Nam post haec duo facta, de caecis et muto daemonio,
<pb n="1112"/>
ita sequitur: <hi>Et circumibat Jesus civitates
omnes et castella, docens in synagogis eorum, et praedicans
regnum Evangelii, et curans omnem languorem,
et omnem infirmitatem. Videns autem turbas, misertus
est eis; quia erant vexati, et jacentes, sicut oves non
habentes pastorem. Tunc dicit discipulis suis: Messis
quidem multa, operarii autem pauci: rogate ergo Dominum
messis, ut ejiciat operarios in messem suam.
Et convocatis duodecim discipulis suis, dedit illis potestatem
spirituum immundorum,</hi> et caetera, usque ad
aliud ubi ait, <hi>Amen dico vobis non perdet mercedem
suam <note>(Id. IX, 35; X, 42)</note>
          </hi>. In hoc toto loco, quem nunc
commemoramus, multa monuit discipulos suos: sed
utrum eum ex ordine Matthaeus subjunxerit, an ei
ordo narrandi recordatio sua fuerit, sicut dictum est,
non apparet. Hunc locum brevitur videtur perstrinxisse
Marcus, et eum sic ingressus est, dicens: <hi>Et
circumibat castella in circuitu docens. Et convocavit
duodecim, et coepit eos mittere binos; et dabat illis potestatem
spirituum immundorum,</hi> et caetera, usque ad
illud ubi ait, <hi>Excutite pulverem de pedibus vestris, in
testimonium illis <note>(Marc. VI, 6-11)</note>
          </hi>. Sed antequam hoc
narraret Marcus, prius post resuscitatam filiam archisynagogi,
illud narravit, ubi Dominum in patria sua
mirabantur, unde illi esset tanta sapientia et virtutes,
cum ejus cogitationem nossent: quod Matthaeus post
admonitionem istam discipulorum, et post alia multa
commemorat <note>(Matth. XIII, 54)</note>. Itaque incertum est,
utrum hoc quod agitur in ejus patria, Matthaeus
omissum revocaverit; an Marcus recordatum anticipaverit;
quisnam eorum ordinem rei gestae,
et quis recordationis suae tenuerit. Lucas autem
continuo post resurrectionem filiae Jairi, subjungit
hunc locum de potestate et admonitione discipulorum <note>(Luc. IX, 1-6)</note>,
tam breviter sane quam
Marcus: neque ipse ita, ut hoc sequi etiam in rerum
gestarum ordine appareat. In nominibus ergo discipulorum,
Lucas, qui eos alio loco nominat, cum
prius eliguntur in monte, a Matthaeo non discrepat,
nisi in nomine Judae Jacobi <note>(Id. VI, 14-16)</note>, quem
Matthaeus Thaddaeum appellat; nonnulli autem codices
habent Lebbaeum. Quis autem unquam prohibuerit
duobus vel tribus nominibus hominem unum vocari?</p>
        </div3>
<div3>
          <head>71.</head>
          <p>
 Solet item quaeri, quomodo Matthaeus et Lucas
commemoraverint dixisse Dominum discipulis ut nec
virgam ferrent, cum dicat Marcus, <hi>Et praecepit eis ne
quid tollerent in via, nisi virgam tantum;</hi> et sequatur
etiam ipse, <hi>non peram, non panem, neque in zona aes:</hi> 
ut ostendat in eodem loco versari narrationem suam,
in quo et illorum qui dixerunt nec virgam ferendam.
Quod ita solvitur, ut intelligamus sub alia significatione
dictam virgam, quae secundum Marcum ferenda
est; et sub alia illam quae secundum Matthaeum et
Lucam non est ferenda: sicut sub alia significatione
<pb n="1113"/>
intelligitur tentatio, de qua dictum est, <hi>Deus neminem
tentat <note>(Jacobi. I, 13)</note>
          </hi>; et sub alia de qua dictum est, <hi>Tentat vos Dominus Deus vester, ut sciat si diligitis eum <note>(Deut. XIII, 3)</note>
          </hi>;
illa seductionis est, haec probationis.
Sicut judicium aliter accipitur, de quo dictum est, <hi>Qui bene fecerunt, in resurrectionem vitae; qui male
fecerunt, in resurrectionem judicii 
 <note>(Joan. V, 29)</note>
          </hi>;
et aliter, de quo dictum est, <hi>Judica me, Deus, et discerne
causam meam de gente non sancta <note>(Psal. XLII, 1)</note>
          </hi>:
illud enim judicium damnationis est, hoc discretionis.</p>
        </div3>
<div3>
          <head>72.</head>
          <p>
 Et multa alia sunt verba quae non habent unam
significationem, sed diversis locis congruenter posita,
diverso modo intelliguntur, et aliquando cum expositione
dicuntur: ut est illud, <hi>Nolite pueri effici sensibus,
sed malitia parvuli estote, ut sensibus perfecti
sitis <note>(I Cor. XIV, 20)</note>
          </hi>. Hoc enim breviter clausa sententia
dici potuit. Nolite esse pueri, sed estote pueri.
Et illud, <hi>Si quis putat se sapientem esse in vobis in hoc
saeculo, stultus fiat, ut sit sapiens <note>(Id. III, 18)</note>
          </hi>: quid
enim aliud dixit, quam, Non sit sapiens, ut sit sapiens?
Aliquando autem clausae ita dicuntur, ut exerceant
inquirentem: ut est quod ait ad Galatas, <hi>Invicem
onera vestra portate, et sic adimplebitis legem Christi.
Qui enim putat se esse aliquid, cum nihil sit, seipsum
seducit. Opus autem suum probet unusquisque, et tunc
in semetipso habebit gloriam, et non in altero. Unusquisque
enim proprium onus portabit <note>(Galat. VI, 2-5)</note>
          </hi>.
Nisi oneris nomen sub diversis significationibus acceperis,
procul dubio putabis eumdem sibi in loquendo
esse contrarium, et hoc in una sententia tam vicine
positis verbis: qui cum paulo ante diceret, <hi>Alter alterius
onera portate;</hi> postea dixit, <hi>Unusquisque proprium
onus portabit.</hi> Sed alia sunt onera participandae
infirmitatis, alia reddendae rationis Deo de actibus
nostris: illa cum fratribus sustentanda communicantur,
haec propria ab unoquoque portantur. Ita et virga
intelligitur spiritualiter, de qua dicebat Apostolus, <hi>In virga veniam ad vos 
 <note>(I Cor. IV, 21)</note>
          </hi>? et corporaliter,
sive ad equum qua utimur sive ad aliquid aliud opus
fuerit: ut interim omittam et alias hujus nominis figuratas
significationes.</p>
        </div3>
<div3>
          <head>73.</head>
          <p>
 Utrumque ergo accipiendum est a Domino Apostolis
dictum, et ut nec virgam ferrent, et ut nonnisi virgam
ferrent. Cum enim secundum Matthaeum diceret eis, <hi>Nolite
possidere aurum, neque argentum, neque pecuniam in
zonis vestris; non peram in via, neque duas tunicas, neque
calceamenta, neque virgam;</hi> continuo subjecit, <hi>Dignus
est enim operarius cibo suo.</hi> Unde satis ostendit cur eos
haec possidere ac ferre noluerit: non quod necessaria
non sint sustentationi hujus vitae; sed quia sic eos
mittebat, ut eis haec deberi demonstraret ab illis ipsis
quibus Evangelium credentibus annuntiarent, tanquam
stipendia militantibus, tanquam fructum vineae
plantatoribus, tanquam lac gregis pastoribus. Unde
Paulus dicit: <hi>Quis militat suis stipendiis unquam? quis
plantat vineam, et de fructu ejus non edit? quis pascit
gregem, et de lacte gregis non percipit?</hi> Hinc enim loquebatur
de iis quae necessaria sunt praedicatoribus
<pb n="1114"/>
Evangelii: unde paulo post dicit, <hi>Si nos vobis spiritualia
seminavimus, magnum est si vestra carnalia metemus?
Si alii potestatis vestrae participant, non magis
nos? sed non sumus usi hac potestate.</hi> Unde apparet
haec non ita praecepisse Dominum, tanquam Evangelistae
vivere aliunde non debeant, quam eis praebentibus
quibus annuntiant Evangelium; alioquin contra
hoc praeceptum fecit idem apostolus, qui victum de
manuum suarum laboribus transigebat, ne cuiquam
gravis esset <note>(I Thess. II, 9)</note>: sed potestatem dedisse,
in qua scirent sibi ista deberi. Cum autem a Domino
aliquid imperatur, nisi fiat, inobedientiae culpa est:
cum autem potestas datur, licet cuique non uti, et tanquam
de suo jure cedere. Haec ergo Dominus loquens
discipulis, id agebat, quod ipse Apostolus paulo post
apertius ita explicat: <hi>Nescitis quoniam qui in templo
operantur, quae de templo sunt edunt? qui altari deserviunt,
altari compartiuntur? Sic et Dominus ordinavit
iis qui Evangelium annuntiant, de Evangelio vivere:
ego autem nullius horum usus sum <note>(I Cor. IX, 7-15)</note>
          </hi>.
Cum itaque dicit ita Dominum ordinasse, se autem
usum non esse, utique ostendit utendi potestatem
datam, non impositam serviendi necessitatem.</p>
        </div3>
<div3>
          <head>74.</head>
          <p>
 Hoc ergo ordinans Dominus, quod eum ordinasse
dicit Apostolus, qui Evangelium annuntiant, de
Evangelio vivere, illa Apostolis loquebatur, ut securi
non possiderent, neque portarent huic vitae necessaria,
nec magna, nec minima. Ideo posuit, <hi>nec virgam,</hi> 
ostendens a fidelibus suis omnia deberi ministris suis,
nulla superflua requirentibus. Ac per hoc addendo, <hi>Dignus est enim operarius cibo suo,</hi> 
 prorsus aperuit et
illustravit unde et quare haec omnia loqueretur. Hanc
ergo potestatem virgae nomine significavit, cum dixit, <hi>ne quid tollerent in via, nisi virgam tantum.</hi> 
 Potuit enim
etiam sic breviter dici, Nihil necessariorum vobiscum
feratis, nec virgam, nisi virgam tantum: ut illud
quod dictum est <hi>nec virgam,</hi> intelligatur, ne minimas
quidem res; quod vero adjunctum est, <hi>nisi
virgam tantum,</hi> intelligatur, quia per potestatem a
Domino acceptam, quae virgae nomine significata est,
etiam quae non portantur non deerunt. Utrumque ergo
Dominus dixit, sed quia non utrumque unus evangelista
commemoravit, putatur ille qui virgam sub alia
significatione positam tollendam dixit, ei qui virgam
rursus aliud significantem non tollendam dixit, esse
contrarius; sed jam ratione reddita non putetur.</p>
        </div3>
<div3>
          <head>75.</head>
          <p>
 Sic et calceamenta cum dicit Matthaeus in via
non esse portanda, curam prohibet, qua ideo portanda
cogitantur, ne desint. Hoc et de duabus tunicis intelligendum
est, ne quisquam eorum praeter eam quam
esset indutus, aliam portandam putaret, sollicitus ne
opus esset, cum ex illa potestate posset accipere.
Proinde Marcus dicendo calceari eos sandaliis vel soleis,
aliquid hoc calceamentum mysticae significationis
habere admonet, ut pes neque tectus sit, neque nudus
ad terram; id est, nec occultetur Evangelium, nec
terrenis commodis innitatur. Et quod non portari vel
haberi duas tunicas, sed expressius indui prohibet dicens, <hi>Et ne induerentur duabus tunicis;</hi> 
 quid eos monet
<pb n="1115"/>
nisi non dupliciter, sed simpliciter ambulare?</p>
        </div3>
<div3>
          <head>76.</head>
          <p>
 Ita Dominum omnia dixisse, nullo modo dubitandum
est, partim proprie, partim figurate: sed
Evangelistas, alia istum, alia illum inseruisse scriptis
suis; quaedam vero eadem vel duos, vel tres eorum
quoslibet, vel omnes quatuor posuisse: nec sic tamen
omnia esse conscripta, quae ab illo seu dicta seu facta
sunt. Quisquis autem putat non potuisse Dominum in
uno sermone quaedam figurate, quaedam proprie ponere
eloquia, caetera ejus inspiciat; videbit quam hoc
temere atque inerudite arbitretur. Potest enim iste
(ut unum aliquid dicam quod animo interim occurrit),
quoniam monet ut non sciat sinistra quod facit dextra <note>(Matth. VI, 3)</note>,
et ipsas eleemosynas, et quidquid illic
aliud praecipit, figurate accipiendum putare.</p>
        </div3>
<div3>
          <head>77.</head>
          <p>
 Sane rursus admoneo, quod oportet meminisse
lectorem, ne tali admonitione saepissime indigeat, aliis
atque aliis sermonum suorum locis Dominum multa
iterasse quae alibi jam dixerat; ne forte ipsorum locorum
ordo cum ex alio evangelista non convenerit, alicui
eorum hinc putet esse contrarium; cum intelligere
debeat iterum alibi dici, quod jam alibi dictum erat:
nec tantum de dictis, verum etiam de factis observari
debere. Nihil enim prohibet hoc idem iterum factum
credere: calumniari autem Evangelio, dum non credit
iterum factum, quod iterum fieri non potuisse nemo
convincit, sacrilegae vanitatis est.
</p>
        </div3>
      </div2>

<div2>
        <head>CAPUT XXXI.-- <hi>Ubi Joannes Baptista misit ad Dominum de carcere discipulos suos, quid Matthaeus et Lucas dicunt.</hi> </head>
<div3>
          <head>78.</head>
          <p>
 Sequitur Matthaeus, et dicit: <hi>Et factum est, cum
consummasset Jesus, praecipiens duodecim discipulis suis,
transiit inde, ut doceret, et praedicaret in civitatibus eorum.
Joannes autem cum audisset in vinculis opera Christi,
mittens duos de discipulis suis, ait illi: Tu es qui
venturus es, an alium exspectamus?</hi> etc., usque ad illud
ubi ait, <hi>Et justificata est sapientia a filiis suis <note>(Matth. XI,
1-19)</note>
          </hi>. Hunc totum locum de Joanne Baptista, quod
miserit ad Jesum, et cujusmodi responsum acceperint
illi quos misit, et quidquid post eorum abscessum de
Joanne Dominus dixit, interponit et Lucas <note>(Luc. VII,
18-35)</note>: non quidem ipso ordine, sed quis eorum recordationis
suae, quis rerum ipsarum hic ordinem teneat,
non apparet.
</p>
        </div3>
      </div2>

<div2>
        <head>CAPUT XXXII.-- <hi>Ubi exprobravit civitatibus quod non egerint poenitentiam, quod et Lucas dicit: ubi quaerendum est quemadmodum illi Matthaeus ipso ordine congruat.</hi> </head>
<div3>
          <head>79.</head>
          <p>
 Sequitur Matthaeus, et dicit: <hi>Tunc coepit exprobrare
civitatibus, in quibus factae sunt plurimae virtutes
ejus, quia non egissent poenitentiam,</hi> etc., usque ad illud
ubi ait, <hi>Terrae Sodomorum remissius erit in die judicii,
quam tibi <note>(Matth. XI, 20-24)</note>
          </hi>. Etiam hoc commemorat
Lucas <note>(Luc. X, 12-15)</note>, continuato cuidam sermoni
Domini etiam haec ex ipsius ore conjungens:
unde magis videtur ipse hoc ordine illa commemorare,
quo a Domino dicta sunt; Matthaeus autem suae
recordationis ordinem tenuisse: aut si illud quod idem
Matthaeus ait. <hi>Tunc coepit exprobrare civitatibus,</hi> sic accipiendum
<pb n="1116"/>
putatur, ut punctum ipsum temporis voluisse
credatur exprimere in eo quod dictum est, <hi>Tunc,</hi> 
non autem ipsum tempus aliquanto latius quo haec
multa gerebantur et dicebantur; quisquis hoc credit,
credat etiam hoc esse bis dictum. Cum enim et apud
unum Evangelistam inveniantur quaedam quae bis dixerit
Dominus; sicut apud eumdem Lucam de non tollenda
pera in via et similiter caeteris, duobus locis
dictum a Domino invenitur <note>(Luc. IX, 3, et X, 4)</note>:
quid mirum si et aliquid aliud bis dictum singillatim a
singulis dicitur eodem ordine quo dictum est, et ideo
diversus ordo apparet in singulis, quia et tunc quando
et ille, et tunc quando iste commemorat, dictum est?
</p>
        </div3>
      </div2>

<div2>
        <head>CAPUT XXXIII.-- <hi>Ubi vocat ad tollendum jugum et sarcinam suam, quemadmodum Matthaeus a Luca non discrepet in narrandi ordine.</hi> </head>
<div3>
          <head>80.</head>
          <p>
 Sequitur Matthaeus: <hi>In illo tempore respondens
Jesus dixit: Confiteor tibi, Pater, Domine coeli et terrae,
quia abscondisti haec a sapientibus et prudentibus,</hi> etc.,
usque ad illud ubi ait, <hi>Jugum enim meum suave est, et
onus meum leve <note>(Matth. XI, 25-30)</note>
          </hi>. Hujus loci et Lucas
meminit, sed ex parte. Non dicit enim ipse, <hi>Venite ad
me, omnes qui laboratis,</hi> et alia quae sequuntur. Semel
autem hoc dictum a Domino, sed Lucam non totum
quod dictum est commemorasse, credibile est. Matthaeus
enim dicit, <hi>In illo tempore respondens Jesus
dixit,</hi> posteaquam exprobravit civitatibus: Lucas autem
post illam exprobrationem civitatum interponit
quaedam, non tamen multa; atque hoc ita subjungit, <hi>In ipsa hora exsultavit Spiritu sancto, et dixit 
 <note>(Luc. X,
21)</note>
          </hi>. Unde etiam si Matthaeus non <hi>In illo tempore</hi> diceret,
sed <hi>In ipsa hora,</hi> tam pauca interponit Lucas
in medio, ut etiam eadem hora dictum non absurde
videatur.
</p>
        </div3>
      </div2>

<div2>
        <head>CAPUT XXXIV.-- <hi>Ubi discipuli spicas vellentes manducaverunt, quemadmodum inter se congruant Matthaeus, Marcus et Lucas in narrandi ordine.</hi> </head>
<div3>
          <head>81.</head>
          <p>
 Sequitur Matthaeus, et dicit: <hi>In illo tempore
abiit Jesus sabbato per sata; discipuli autem ejus esurientes
coeperunt vellere spicas, et manducare,</hi> etc., usque
ad illud ubi ait, <hi>Dominus est enim Filius hominis etiam
sabbati <note>(Matth. XII, 1-8)</note>
          </hi>. Hoc quoque sine ulla repugnantiae
quaestione commemoratur et a Marco et a
Luca <note>(Marc. II, 23-28, et Luc. VI, 1-5)</note>: sed illi non
dicunt, <hi>In illo tempore.</hi> Unde fortassis magis Matthaeus
rei gestae hic ordinem tenuit, illi autem recordationis
suae: nisi latius accipiatur quod dictum est, <hi>In illo
tempore,</hi> id est, quo haec multa et diversa gerebantur.
</p>
        </div3>
      </div2>

<div2>
        <head>CAPUT XXXV.-- <hi>De illo qui manum aridam cum haberet, sabbato curatus est, quemadmodum narratio Matthaei concordet cum Marco et Luca, vel rerum ordine, vel Domini et Judaeorum verbis.</hi> </head>
<div3>
          <head>82.</head>
          <p>
 Sequitur ergo Matthaeus, ita narrans: <hi>Et cum
inde transisset, venit in synagogam eorum. Et ecce homo
manum habens aridam,</hi> et caetera, usque ad illud
ubi ait, <hi>Et restituta est sanitati sicut altera <note>(Matth. XII,
9-13)</note>
          </hi>. De isto sanato, qui manum habebat aridam,
etiam Marcus et Lucas non tacent <note>(Marc. III, 1-5, et
Luc. VI, 6-10)</note>. Posset autem putari eo die factum et
<pb n="1117"/>
de spicis et de isto sanato, quoniam et sabbatum hic
commemoratur; nisi Lucas aperuisset alio sabbato factum
esse de sanitate aridae manus: Proinde quod
ait Matthaeus, <hi>Et cum inde transisset, venit in synagogam
eorum,</hi> non quidem venit nisi cum inde transisset,
sed post quot dies in synagogam eorum venerit, posteaquam
a segete illa transivit, an recta continuoque
illuc ierit, non expressum est. Ac per hoc locus datur
narrationi Lucae, qui dicit alio sabbato hujus manum
sanatam. Sed potest movere, quomodo Matthaeus
dixerit, quod ipsi interrogaverint Dominum, <hi>Si licet
sabbato curare,</hi> volentes invenire accusandi occasionem;
ipse vero illis de ove proposuerit similitudinem,
dicens, <hi>Quis erit ex vobis homo qui habeat ovem unam,
et si ceciderit haec sabbatis in foveam, nonne tenebit, et
levabit eam? Quanto melior est homo ove? Itaque licet
sabbatis bene facere;</hi> cum Marcus et Lucas illos potius
a Domino interrogatos esse perhibeant. <hi>Licet sabbato
bene facere, an male? animam salvam facere, an perdere?</hi> 
Itaque intelligendum est quod illi prius interrogaverint
Dominum, <hi>Si licet sabbato curare:</hi> deinde
quod intelligens cogitationes eorum, aditum accusandi
quaerentium, constituerit in medio illum quem fuerat
sanaturus, et interrogaverit quae Marcus et Lucas
eum interrogasse commemorant; ac tunc illis tacentibus,
proposuisse similitudinem de ove, et conclusisse
quod liceat sabbato bene facere; postremo circumspectis
eis cum ira, sicut Marcus dicit, contristatum
super caecitate cordis eorum, dixisse homini. <hi>Extende
manum tuam.</hi> 
</p>
        </div3>
      </div2>

<div2>
        <head>CAPUT XXXVI.-- <hi>Considerandum utrum ab isto cujus arida manus sanata est, ita digrediantur hi tres Evangelistae ut in nullo sibi adversentur ipso narrationis ordine.</hi> </head>
<div3>
          <head>83.</head>
          <p>
 Sequitur Matthaeus, ita contexens narrationem
suam: <hi>Exeuntes autem Pharisaei consilium faciebant adversus
eum, quomodo eum perderent. Jesus autem sciens,
recessit inde; et secuti sunt eum multi, et curavit eos
omnes: et praecepit eis ne manifestum eum facerent. Ut
adimpleretur quod dictum est per Isaiam prophetam dicentem,</hi> 
et caetera, usque ad illud ubi ait. <hi>Et in nomine
ejus gentes sperabunt <note>(Matth. XII, 14-21)</note>
          </hi>. Hoc solus
iste commemorat, illi duo in alia perrexerunt. Ordinem
sane rei gestae videtur Marcus aliquantulum tenuisse,
qui dicit Jesum cognita maligna adversum se
dispositione Judaeorum, secessisse ad mare cum discipulis
suis, et ad eum turbas confluxisse, et sanasse
eum plurimos <note>(Marc. III, 7-12)</note>. Unde autem coeperit
in aliud ire, non quod ordine sequeretur, vix apparet:
utrum ubi dicit convenisse ad eum turbas; potuit
enim hoc jam et alio tempore: an ubi dicit, <hi>ascendit
in montem.</hi> Quod et Lucas videtur commemorare dicens, <hi>Factum est autem in illis diebus, exiit in montem
orare 
 <note>(Luc. VI, 12)</note>
          </hi>: dicendo enim, <hi>in illis diebus,</hi> satis
ostendit non continuo factum.
</p>
        </div3>
      </div2>

<div2>
        <head>CAPUT XXXVII.-- <hi>De muto et caeco qui daemonium habebat, quomodo Matthaeus Lucasque consentiant.</hi> </head>
<div3>
          <head>84.</head>
          <p>
 Matthaeus ergo sequitur et dicit: <hi>Tunc oblatus
<pb n="1118"/>
est ei daemonium habens, caecus et mutus; et curavit
eum, ita ut loqueretur et videret <note>(Matth. XII, 22)</note>
          </hi>. Hoc
non isto ordine, sed post alia multa Lucas commemorat,
et mutum dicit tantum non etiam caecum <note>(Luc. XI, 14)</note>:
sed non ex eo quod aliquid tacet, de
alio dicere putandus est: ea enim sequentia etiam
ipse contexit quae Matthaeus.
</p>
        </div3>
      </div2>

<div2>
        <head>CAPUT XXXVIII.-- <hi>Ubi ei dictum est quod in Beelzebut ejicit daemonia, quidquid ex ipsa occasione locutus est de blasphemia adversus Spiritum sanctum, et de duabus arboribus, utrum in nullo Matthaeus a duobus aliis, maxime a Luca, dissentiat.</hi> </head>
<div3>
          <head>85.</head>
          <p>
 Sequitur Matthaeus, dicens: <hi>Et stupebant
omnes turbae, et dicebant: Numquid hic est filius David?
Pharisaei autem audientes dixerunt: Hic non ejicit
daemones nisi in Beelzebub principe daemoniorum. Jesus
autem sciens cogitationes eorum dixit eis: Omne
regnum divisum contra se, desolabitur,</hi> etc., usque ad
illud ubi ait, <hi>Ex verbis tuis justificaberis, et ex verbis
tuis condemnaberis <note>(Matth. XII, 23-37)</note>
          </hi>. Marcus non
ex occasione illius muti subjicit dictum de Jesu quod
in Beelzebub ejiceret daemonia; sed post alia quaedam,
quae solus commemorat, hoc quoque subnectit,
sive alio loco id recolens et adjungens, sive aliquid
praetermittens, et deinde ad hunc ordinem rediens <note>(Marc. III, 22-30)</note>.
Lucas autem pene totidem verbis
hoc dicit quod Matthaeus <note>(Luc. XI, 14-26)</note>: et quod
digitum Dei appellat Spiritum Dei, ab eadem sententia
non recedit; quin potius et aliquid docet, ut noverimus
quemadmodum intelligamus ubicumque
Scripturarum legerimus digitum Dei. In aliis autem,
quae non hic dicunt Marcus et Lucas, nulla controversia
est; nec in his quae aliquanto aliter dicunt,
quia eadem sententia est.
</p>
        </div3>
      </div2>

<div2>
        <head>CAPUT XXXIX.-- <hi>Quod respondit petentibus signum, de Jona propheta et de Ninivitis, et de Regina Austri, et de spiritu immundo, qui cum exierit ab homine, redit et invenit domum mundatam, quomodo Mathaeus Lucae congruat.</hi> </head>
<div3>
          <head>86.</head>
          <p>
 Sequitur Matthaeus, et dicit: <hi>Tunc responderunt
ei quidam de Scribis et Pharisaeis dicentes: Magister,
volumus a te signum videre,</hi> etc., usque ad illud
ubi ait, <hi>Sic erit et generationi huic pessimae <note>(Matth.
XII, 38-45)</note>
          </hi>. Haec etiam Lucas narrat eo quidem loco,
sed aliquanto dispari ordine <note>(Luc. XI, 16-37)</note>. Nam
illud quod petierunt signum a Domino de coelo, supra
commemoravit post illud de muto miraculum: et
non ibi retulit, quid eis ad hoc Dominus respondisset;
sed postea cum turbae concurrissent, dicit hoc fuisse
responsum eis, quos dat intelligi superius a se commemoratos,
quod de coelo signum quaerebant: et hoc
annectit posteaquam interposuit de muliere quae dixit
Domino, <hi>Beatus venter qui te portavit.</hi> Hanc autem
mulierem interponit, cum de sermone Domini commemorasset,
quod spiritus immundus exiens ab
homine, redit, et invenit mundatam domum. Post
mulierem ergo illam, cum diceret responsum esse
turbis de signo quod de coelo quaerebant, interposita
similitudine Jonae prophetae, deinde continuato sermone
ipsius Domini, commemorat dictum de regina
<pb n="1119"/>
Austri, et de Ninivitis: ita aliquid commemoravit
quod Matthaeus tacuit, quam aliquid praetermisit
eorum quae hoc loco ille narravit. Quis autem non
videat superfluo quaeri, quo illa ordine Dominus
dixerit; cum et hoc discere debeamus per Evangelistarum
excellentissimam auctoritatem, non esse
mendacium, si quisquam non hoc ordine cujusquam
sermonem digesserit, quo ille a quo processit, cum
ipsius ordinis nihil intersit ad rem, sive ita, sive ita
sit? Et adhuc Lucas productiorem hunc Domini sermonem
indicat, et in eo quaedam commemorat,
qualia Matthaeus in sermone illo qui est habitus in
monte <note>(Matth. V-VII)</note>, quae bis dicta intelligimus, et
ibi scilicet, et hic. Terminato autem isto sermone,
in aliud pergit Lucas: in quo utrum ordinem rerum
gestarum servarit, incertum est. Ita enim connectit: <hi>Et cum loqueretur, rogavit eum quidam Pharisaeus ut
pranderet apud se.</hi> 
 Non autem ait, Cum haec loqueretur;
sed, <hi>cum loqueretur.</hi> Nam si dixisset, Cum haec
loqueretur, necessario cogeret intelligere hoc ordine
non tantum a se fuisse narrata, verum et a Domino
gesta.
</p>
        </div3>
      </div2>

<div2>
        <head>CAPUT XL.-- <hi>Ubi ei nuntiata est mater et fratres ejus, utrum a Marco et Luca ordo ipse non discrepet.</hi> </head>
<div3>
          <head>87.</head>
          <p>
 Sequitur ergo Matthaeus, et dicit: <hi>Adhuc eo
loquente ad turbas, ecce mater ejus et fratres stabant
foris, quaerentes loqui ei,</hi> etc., usque ad illud ubi ait, <hi>Quicumque enim fecerit voluntatem Patris mei qui in
coelis est, ipse meus frater et soror et mater est 
 <note>(Matth.
I, 46-50)</note>
          </hi>. Hoc sine dubio consequenter gestum
intelligere debemus. Praemisit enim, cum ad hoc
narrandum transiret, <hi>Adhuc eo loquente ad turbas:</hi> 
quid est autem, <hi>Adhuc,</hi> nisi illud quod loquebatur?
Non enim dixit, Et eo loquente ad turbas, ecce mater
ejus et fratres; sed, <hi>Adhuc eo loquente:</hi> quae cum
dicit, cogit intelligi, haec loquente, quae superius indicabat.
Nam et Marcus post illud quod de blasphemia
Spiritus sancti, quid Dominus dixerit retulit, <hi>Et veniunt,</hi> 
inquit, <hi>mater ejus et fratres <note>(Marc. III, 31-35)</note>
          </hi>:
praetermissis quibusdam, quae in eodem textu sermonis
Domini et Matthaeus prolixius Marco, et Lucas
prolixius Matthaeo posuerunt. Lucas autem non hujus
rei gestae ordinem tenuit, sed praeoccupavit hoc, et
recordatum ante narravit. Denique hoc sic interposuit,
ut solutum appareat a nexu et superiorum et
posteriorum. Post commemoratas enim quasdam parabolas
Domini, ita hoc de matre et fratribus ejus recordatum
interposuit: <hi>Venerunt autem ad illum,</hi> inquit, <hi>mater et fratres ejus: et non poterant ad eum adire
prae turba:</hi> 
 non expressit quando ad eum venerint.
Rursus cum et hinc transit, ita loquitur: <hi>Factum est
autem,</hi> inquit, <hi>in una dierum, et ipse ascendit in naviculam,
et discipuli ejus <note>(Luc. VIII, 19-22)</note>
          </hi>. Et hic
utique cum dicit, <hi>Factum est in una dierum,</hi> satis indicat,
non necesse esse ut haec dies intelligatur in
qua hoc gestum est, vel illa quae continuo sequitur.
Nihil itaque habet repugnantiae cum caeteris duobus
quod Matthaeus de matre et fratribus Domini narrat,
<pb n="1120"/>
neque in verbis Domini, neque in ipso ordine rerum
gestarum.
</p>
        </div3>
      </div2>

<div2>
        <head>CAPUT XLI.-- <hi>Quod ex navicula turbis locutus est de illo cujus in seminando aliud cecidit in via,</hi> etc., <hi>et de illo cui superseminata sunt zizania, et de grano sinapis, et de fermento; et quod in domo locutus est, de thesauro abscondito in agro, et de margarita, et de sagena missa in mare, et de proferente de thesauro nova et vetera, quomodo Marco et Lucae Matthaeus consentiat, vel in his quae cum illo dixerunt, vel narrationis ordine.</hi> </head>
<div3>
          <head>88.</head>
          <p>
 Sequitur Matthaeus: <hi>In illo die exiens Jesus de
domo, sedebat secus mare: et congregatae sunt ad eum
turbae multae, ita ut in naviculam ascendens sederet: et
omnis turba stabat in littore; et locutus est eis multa in
parabolis dicens,</hi> et caetera, usque ad illud ubi ait, <hi>Ideo omnis scriba doctus in regno coelorum, similis est
homini patrifamilias, qui profert de thesauro suo nova
et vetera 
 <note>(Matth. XIII, 1-52)</note>
          </hi>. Post illud quod narratum
est de matre et fratribus Domini, hoc continuo gestum
esse, et eum ordinem Matthaeum etiam in narrando
tenuisse, ea res insinuat, quia cum illinc transiret,
ita contexuit ut diceret, <hi>In illo die exiens Jesus
de domo, sedebat secus mare, et congregatae sunt ad
eum turbae multae.</hi> Cum enim dicit, <hi>In illo die</hi> (nisi
forte dies, more Scripturarum, tempus significet),
satis indicat aut hoc consequenter gestum, aut non
multa interponi potuisse; maxime quia et Marcus
eum ordinem tenet <note>(Marc. IV, 1-34)</note>: Lucas autem
post illud quod narrat de matre et fratribus Domini,
in aliud transit, nec eo transitu connexionem aliquam
facit, qua huic ordini repugnare videatur <note>(Luc. VIII,
22)</note>. Omnium ergo horum quae Matthaeus Dominum
locutum esse narravit, quae cum illo dixerunt Marcus
et Lucas, non habent repugnantiae quaestionem; quae
autem ipse solus dixit, multo magis sine controversia
sunt: nec in ipso ordine, quamvis aliquanto diversum
alius alium teneat, partim gestarum rerum,
partim recordationis suae, video quid vel cui quisque
adversetur.
</p>
        </div3>
      </div2>

<div2>
        <head>CAPUT LXII.-- <hi>Quod venit in patriam suam, et mirabantur doctrinam, cum genus ejus contemnerent: quomodo consentiat Marco et Lucae Matthaeus, maxime utrum narrandi ordo nihil alteri adversetur.</hi> </head>
<div3>
          <head>89.</head>
          <p>
 Sequitur ergo Matthaeus: <hi>Et factum est cum consummasset
Jesus parabolas istas, transiit inde: et veniens
in patriam suam, docebat eos in synagogis eorum</hi>,
etc., usque ad illud ubi ait, <hi>Et non fecit ibi virtutes
multas propter incredulitatem illorum <note>(Matth.
XIII, 53-58)</note>
          </hi>. A superiore sermone parabolarum sic
transit, ut non ostendat consequentis ordinis necessitatem:
praesertim quia Marcus ab istis parabolis,
non in quod iste, sed in aliud tendens, in quod et
Lucas ita contexuit narrationem, ut credibilius ostendatur
hoc esse potius consequenter gestum, quod
ipsi duo continuanter adjungunt, de navi scilicet in
<pb n="1121"/>
qua dormiebat Jesus, et de illo miraculo expulsorum
daemoniorum apud Gerasenos <note>(Marc, IV, 35; V, 17,
et Luc. VIII, 22-37)</note>, quae duo Matthaeus jam superius
recolens interposuit <note>(Matth. VIII, 23-34)</note>. Nunc ergo
quae in patria sua Dominus dixerit vel ei dicta sint,
videamus utrum cum aliis duobus Marco et Luca concordent.
Nam Joannes longe in diversis et dissimilibus
narrationis suae locis vel dicta esse Domino
talia <note>(Joan. VI, 42)</note>, vel eum dixisse commemorat,
qualia hoc loco tres caeteri meminerunt.</p>
        </div3>
<div3>
          <head>90.</head>
          <p>
 Et Marcus quidem eadem prope commemorat
hic omnia quae Matthaeus, nisi quod Dominum fabrum
et Mariae filium dicit a civibus suis dictum <note>(Marc.
VI, 1-6)</note>, non, sicut Matthaeus, fabri filium. Nec mirandum
est, cum utrumque dici potuerit: eo enim et
fabrum credebant, quo fabri filium. Lucas autem
eamdem rem gestam latius indicat, et plura ibi commemorat;
nec longe post baptismum et tentationem
ejus hoc inserit, sine dubio praeoccupans quod multis
rebus interpositis postea gestum est: unde quisque
possit advertere, quod huic tam magnae quaestioni,
quam de consensu Evangelistarum enodandam Deo
adjuvante suscepimus, plurimum necessarium est,
non nescientes aliquid eos praetermisisse, aut nescientes
quemadmodum se ordo rerum gestarum haberet,
alium potius ordinem suae recordationis tenuisse;
quod hinc evidentissime intelligi potest, quia
Lucas antequam aliquid narraret Dominum fecisse
Capharnaum, praeoccupavit hunc locum, quem nunc
consideramus, ubi cives ejus et potentiam virtutis in
eo stupebant, et ignobilitatem generis contemnebant.
Nam hoc eum dicit eis dixisse, <hi>Utique dicetis mihi:
Medice, cura teipsum: quanta audivimus facta in Capharnaum,
fac et hic in patria tua;</hi> cum secundum
ejusdem ipsius Lucae narrationem nihil adhuc legatur
fecisse Capharnaum. Quod quia longum non est, et
facillimum est et pernecessarium, totum inserimus,
unde ad hoc narrandum et quomodo venerit. Posteaquam
baptizatum et tentatum Dominum indicavit, ita
sequitur:  « Et consummata omni tentatione, diabolus
recessit ab illo usque ad tempus. Et regressus est
Jesus in virtute Spiritus in Galilaeam: et fama exiit
per universam regionem de illo. Et ipse docebat in
synagogis eorum, et magnificabatur ab omnibus. Et
venit Nazareth, ubi erat nutritus, et intravit secundum
consuetudinem suam die sabbati in synagogam,
et surrexit legere. Et traditus est illi liber prophetae
Isaiae. Et ut revolvit librum, invenit locum ubi
scriptum erat: Spiritus Domini super me; propter
quod unxit me, evangelizare pauperibus misit me,
praedicare captivis remissionem, et caecis visum, dimittere
confractos in remissionem, praedicare annum
Domini acceptum et diem retributionis. Et cum plicasset
librum, reddidit ministro, et sedit. Et omnium
in synagoga oculi erant intendentes in eum. Coepit
autem dicere ad illos, Quia hodie impleta est haec
scriptura in auribus vestris. Et omnes testimonium
illi dabant, et mirabantur in verbis gratiae, quae procedebant
de ore ipsius, et dicebant: Nonne hic est
<pb n="1122"/>
filius Joseph? Et ait illis, Utique dicetis mihi hanc
similitudinem: Medice, cura teipsum. Quanta audivimus
facta in Capharnaum, fac et hic in patria tua <note>(Luc. IV, 13-23)</note>,
et caetera, donec peragat totum
ipsum narrationis suae locum. Quid ergo evidentius,
quam hoc eum scientem praeoccupasse narrandum,
cum utique jam magna ab illo in Capharnaum facta
fuisse et ipse noverit, et ipse commemoret, quae se
nondum narrasse utique scit? Neque enim tantum ab
ejus baptismo progressus est, ut oblitus putetur nondum
se aliquid commemorasse de iis quae in Capharnaum
gesta fuerant: modo enim coepit post baptismum
aliquid narrare de Domino.
</p>
        </div3>
      </div2>

<div2>
        <head>CAPUT XLIII.-- <hi>Quemadmodum inter se conveniant Matthaeus, Marcus et Lucas de verbis Herodis cum audisset de mirabilibus Domini, vel de ipso narratiotionis ordine.</hi> </head>
<div3>
          <head>91.</head>
          <p>
 Sequitur Matthaeus: <hi>In illo tempore audivit Herodes
tetrarcha famam Jesu, et ait pueris suis: Hic est
Joannes Baptista; ipse surrexit a mortuis, et ideo virtutes
operantur in eo <note>(Matth. XIV, 1, 2)</note>
          </hi>. Marcus hoc idem
et eodem modo dicit, sed non eodem ordine <note>(Marc.
VI, 14-16)</note>. Nam posteaquam discipulos Dominus misit,
dicens eis ne quid in via ferrent, nisi virgam tantum,
terminato eo sermone, quantum ab illo commemoratum
est, etiam hoc subjecit, nulla tamen facta necessitate,
qua hoc etiam consequenter gestum esse intelligere
cogeremur: sicut nec Matthaeus; <hi>In illo</hi> enim <hi>tempore</hi> 
 dixit, non, In illo die, vel hora: nisi quod
Marcus non quod Herodes dixerit, sed, <hi>Dicebant,</hi> inquit, <hi>quia Joannes Baptista surrexit a mortuis:</hi> 
 Matthaeus
vero de ipso Herode, <hi>Ait,</hi> inquit, <hi>pueris suis.</hi> 
Lucas etiam eum narrandi ordinem, quem Marcus,
tenens, nec ipse sane etiam rerum gestarum eumdem
ordinem fuisse credi cogens, ita hoc idem commemorat: <hi>Audivit autem,</hi> 
 inquit, <hi>Herodes tetrarcha omnia
quae fiebant ab eo, et haesitabat, eo quod diceretur a
quibusdam quia Joannes surrexit a mortuis; a quibusdam
vero, quia Elias apparuit; ab aliis autem, quia
propheta unus de antiquis surrexit. Et ait Herodes:
Joannem ego decollavi; quis est autem iste de quo ego
audio talia? Et quaerebat videre eum <note>(Luc. IX, 7-9)</note>
          </hi>. In
his verbis Lucas quoque Marco attestatur, ad hoc duntaxat
quod alii dixerint, non Herodes, Joannem a
mortuis surrexisse. Sed quia haesitantem commemoravit
Herodem, verbaque ejus ita postea posuit dicentis, <hi>Joannem ego decollavi; quis est autem iste de quo
audio ego talia?</hi> 
 intelligendum est aut eum post hanc
haesitationem confirmasse in animo suo quod ab aliis
dicebatur, cum ait pueris suis, sicut Matthaeus narrat, <hi>Et ait pueris suis: Hic est Joannes Baptista; ipse surrexit
a mortuis, et ideo virtutes operantur in eo:</hi> 
 aut
ita pronuntianda sunt haec verba, ut haesitantem adhuc
indicent. Si enim diceret, Numquidnam hic est, aut,
Numquid forte hic est Joannes Baptista? non opus
esset admonere aliquid de pronuntiatione, qua dubitans
atque haesitans intelligatur. Nunc quia illa verba
desunt, utroque modo pronuntiari potest; ut aut confirmatum
eum ex aliorum verbis, credentem dixisse
<pb n="1123"/>
accipiamus; aut adhuc, sicut Lucas commemorat,
haesitantem: praesertim quia et Marcus, qui superius
dixerat, ab aliis fuisse dictum quod Joannes a mortuis
resurrexit, in extremo tamen ipsum Herodem
dixisse non tacet, <hi>Quem ego decollavi Joannem, hic a
mortuis resurrexit.</hi> Quae item verba duobus modis pronuntiari
possunt, ut aut confirmantis, aut dubitantis
intelligantur. Cum autem Lucas posteaquam hoc commemoravit,
in aliud transeat; duo isti, Matthaeus et
Marcus ex hac occasione narrant quemadmodum sit
ab Herode Joannes occisus.
</p>
        </div3>
      </div2>

<div2>
        <head>CAPUT XLIV.-- <hi>De Joanne incluso, vel etiam occiso, quo ordine ab his tribus narretur.</hi> </head>
<div3>
          <head>92.</head>
          <p>
 Sequitur ergo Matthaeus, et dicit: <hi>Herodes
enim tenuit Joannem, et alligavit eum, et posuit in carcerem
propter Herodiadem, uxorem fratris sui,</hi> etc.,
usque ad eum locum ubi ait, <hi>Et accedentes discipuli
ejus, tulerunt corpus</hi>, <hi>et sepelierunt illud; et venientes
nuntiaverunt Jesu <note>(Matth. XIV, 3-12)</note>
          </hi>. Marcus hoc similiter
narrat <note>(Marc. VI, 17-29)</note>: Lucas autem non
eodem ordine id recordatur, sed circa ipsum baptismum
quo Dominus baptizatus est. Unde hoc praeoccupasse
intelligitur et ipse ex occasione, ut ibi narraret
quod multo post factum est. Cum enim commemorasset
Joannis verba de Domino, quod ventilabrum in
manu ejus, et mundabit aream suam, frumenta recondet
in horreum suum, paleas autem comburet
igni inexstinguibili: continuo subjecit, quod non continuo
factum esse Joannes evangelista apertissime exponit,
cum commemorat, posteaquam baptizatus
esset Jesus, isse illum in Galilaeam, quando fecit de
aqua vinum; et inde post paucorum dierum in Capharnaum
habitationem, rediisse ad Judaeam terram,
et ibi baptizasse multos circa Jordanem, antequam
missus esset Joannes in carcerem <note>(Joan. II, 1, 12, et
III, 22-24)</note>. Quis autem non putet, qui minus in his
litteris eruditus est, tanquam post illa verba de ventilabro
et de area mundata, continuo sit a Joanne offensus
Herodes, et eum in carcerem miserit? Non autem
hoc ordine ista narrata quo gesta sunt, et alibi
jam probavimus, et hoc ipso loco non quilibet alius,
sed idem Lucas hoc probat <note>(Luc. III, 15-21)</note>. Si enim
post verba illa continuo Joannes in carcerem missus
est, quomodo post ipsam commemorationem Joannis
in carcerem missi baptizatus est Jesus, secundum
ipsius Lucae narrationem? Proinde manifestum est,
ex occasione recordatum praeoccupasse, et ante multa
quae priusquam Joanni hoc fieret, gesta narraturus
erat, hoc praeoccupatum in sua narratione praemisisse.
Sed nec illi duo Matthaeus et Marcus eo rerum
ordine de Joanne in carcerem misso in sua narratione
posuerunt, quo factum apparet etiam in eorum scriptis:
nam et ipsi dixerunt, tradito Joanne Dominum
isse in Galilaeam <note>(Matth. IV, 12, et Marc. I, 14)</note>; et
post multa quae fecit in Galilaea, veniunt ad Herodis
<pb n="1124"/>
admonitionem vel haesitationem, quod Joannes, quem
decollavit, a mortuis resurrexit <note>(Matth. XIV, 1, 2, et
Marc. VI, 14-16)</note>; et ex hac occasione narrant omnia
quae de Joanne contigerunt incluso et occiso.
</p>
        </div3>
      </div2>

<div2>
        <head>CAPUT XLV.-- <hi>Ad miraculum de quinque panibus quo ordine ab omnibus, et quemadmodum ventum sit.</hi> </head>
<div3>
          <head>93.</head>
          <p>
 Sequitur ergo Matthaeus, cum dixisset nuntiatum
esse Christo quod Joannes occisus sit, et ita narrationem
contexit: <hi>Quod cum audisset,</hi> inquit, <hi>Jesus,
secessit inde in navicula in locum desertum seorsum. Et
cum audissent turbae secutae sunt eum pedestras de civitatibus.
Et exiens vidit turbam multam, et misertus
est eis, et curavit languidos eorum <note>(Matth. XIV, 13, 14)</note>
          </hi>.
Hoc continuo post Joannis passionem factum esse
commemorat. Unde post haec, facta sunt illa quae
primo narrata sunt, quibus motus Herodes dixit, <hi>Joannem ego decollavi.</hi> 
 Illa enim posteriora debent
intelligi, quae ad Herodem pertulit fama, ut moveretur,
et haesitaret quisnam iste esse posset, de quo
audiret talia, cum Joannem ipse occidisset. Marcus
autem posteaquam passionem Joannis narravit, commemorat
discipulos missos rediisse ad Jesum, et renuntiasse
illi omnia quae egerant et docuerant; et
Dominum eis (quod ipse solus commemorat) dixisse
ut requiescerent pusillum in deserto, et ascendisse
cum eis in navem, et isse: et turbas hoc videntes
praevenisse eos illuc; quarum misertum Dominum
docuisse multa; et hora jam progrediente factum esse
ut de quinque panibus et duobus piscibus omnes qui
aderant pascerentur <note>(Marc. VI, 30-44)</note>. Quod miraculum
omnes quatuor Evangelistae commemoraverunt.
Lucas etiam qui jam longe supra de Joannis passione
narraverat <note>(Luc. III, 20)</note>, ex occasione qua diximus,
nunc posteaquam commemoravit illam Herodis haesitationem
de Domino quisnam esset, hoc continuo subjungit
quod Marcus, id est, rediisse ad illum Apostolos,
et narrasse illi quaecumque fecerant, et assumptis
eis secessisse in locum desertum, atque eo secutas
turbas, et locutum esse de regno Dei, et eos qui
cura indigebant sanasse: atque inde etiam ipse die
declinante commemorat miraculum de quinque panibus
factum <note>(Id. IX, 10-17)</note>.</p>
        </div3>
<div3>
          <head>94.</head>
          <p>
 At vero Joannes, qui multum ab eis tribus
Evangelistis eo distat, quia magis in sermonibus quos
Dominus habuit immoratur, quam in factis quae mirabiliter
fecit, posteaquam commemoravit eum relicta
Judaea abiisse iterum in Galilaeam, quod tunc intelligitur
factum, cum et alii Evangelistae dicunt eum
Joanne tradito isse in Galilaeam; posteaquam ergo id
commemoravit Joannes, in transitu ejus per Samariam
multa quae locutus est ex occasione illius Samaritanae
quam invenit ad puteum, contexit narrationi suae:
et post duos dies dicit eum inde exiise in Galilaeam,
deinde venisse in Cana Galilaeae, ubi fecerat de aqua
vinum, et sanasse filium reguli cujusdam <note>(Joan. IV,
3, 5, 43-54)</note>. Alia vero, quae illum in Galilaea fecisse
atque dixisse alii dixerunt, Joannes tacet: sed sane,
<pb n="1125"/>
quod illi tacuerunt, dicit ascendisse eum in die festo
Jerosolymis, et fecisse ibi miraculum illud de homine
qui triginta octo annos habebat in infirmitate, nec habebat
hominem a quo in piscinam deponeretur, in
qua variis valetudinibus affecti sanabantur; et ex hac
occasione multa eum locutum fuisse commemorat.
Post haec eum dicit abiisse trans mare Galilaeae, quod
est Tiberiadis, et secutam multitudinem magnam:
deinde abiisse in montem, et ibi sedisse cum discipulis
suis, proximo Pascha die festo Judaeorum: tum
levatis oculis et visa multitudine maxima, pavisse eam
de quinque panibus et duobus piscibus <note>(Joan. V-VI,
13)</note>; quod et caeteri Evangelistae dicunt. Ac per hoc,
praetermisisse illum per quae illi narrando ad hujus
miraculi commemorationem venerunt, certum est:
verumtamen tanquam ex alia narrationis via, cum
et illi tacuissent quae iste dixisset, ad hoc miraculum
de quinque panibus occurrerunt sibi et illi tres
qui pene pariter ambulabant, et iste qui sermonum
Domini alta consectans, per alia quae illi tacuerunt
circumvolavit quodammodo, et eis ad miraculum
de quinque panibus pariter commemorandum, non
multo post ab eis rursus in altiora revolaturus occurrit.
</p>
        </div3>
      </div2>

<div2>
        <head>CAPUT XLVI.-- <hi>In ipso de quinque panibus miraculo quemadmodum inter se omnes quatuor conveniant.</hi> </head>
<div3>
          <head>95.</head>
          <p>
 Sequitur ergo Matthaeus, et ad ipsum de quinque
panibus factum narrationem suam ex ordine ita
perducit: <hi>Vespere autem facto accesserunt ad eum discipuli
ejus dicentes: Desertus est locus, et hora jam
praeteriit; dimitte turbas, ut euntes in castella emant
sibi escas. Jesus aatem dixit eis: Non habent necesse
ire; date illis vos manducare,</hi> etc., usque ad illud ubi
ait, <hi>Manducantium autem fuit numerus quinque millia
virorum, exceptis mulieribus et parvulis <note>(Matth. XIV,
15-21)</note>
          </hi>. Hoc ergo miraculum quod omnes quatuor
Evangelistae commemorant <note>(Marc. VI, 34-44, et Luc.
IX, 12-17)</note>, et putantur inter se aliquid discrepare,
considerandum atque tractandum est, ut ex hoc etiam
ad caetera similia regulae locutionum discantur, quibus
tam diversis eadem tamen sententia retinetur, et
eadem rerum veritas custoditur. Et inchoanda quidem
est consideratio, non a Matthaeo secundum ordinem
Evangelistarum, sed a Joanne potius, a quo ita
expressa est ista narratio, ut etiam nomina discipulorum
diceret, cum quibus de hac re locutus est Dominus.
Ita enim dicit: <hi>Cum sublevasset ergo oculos
Jesus, et vidisset quia multitudo maxima venit ad eum,
dicit ad Philippum: Unde ememus panes ut manducent
hi? Hoc autem dicebat tentans eum; ipse enim sciebat
quid esset facturus. Respondit ei Philippus: Ducentorum
denariorum panes non sufficiunt eis, ut unusquisque
modicum quid accipiat. Dicit ei unus ex discipulis ejus,
Andreas frater Simonis Petri: Est puer unus hic, qui
habet quinque panes hordeaceos et duos pisces; sed haec
quid sunt inter tantos? Dixit ergo Jesus: Facite homines
discumbere. Erat autem fenum multum in loco: discubuerunt
ergo viri numero quasi quinque millia. Accepit
ergo panes Jesus, et cum gratias egisset, distribuit discumbentibus:
<pb n="1126"/>
similiter et ex piscibus quantum volebant. Ut
autem impleti sunt, dixit discipulis suis: Colligite quae
superaverunt fragmenta, ne pereant. Collegerunt ergo, et
impleverunt duodecim cophinos fragmentorum ex quinque
panibus hordeaceis, quae superfuerunt his qui manducaverant <note>(Joan. VI, 5-13)</note>
          </hi>.</p>
        </div3>
<div3>
          <head>96.</head>
          <p>
 Non hic quaeritur quod iste dixit, cujusmodi essent
panes; hordeaceos enim fuisse non tacuit, quod
caeteri tacuerunt: neque hoc quaeritur, quod iste non
dixit, fuisse ibi etiam praeter quinque millia virorum,
mulieres et parvulos, quod dicit Matthaeus. Et omnino
jam certum esse debet, et regulariter teneri in talibus
quaestionibus, neminem moveri oportere, cum ab alio
dicitur quod ab alio praetermittitur. Sed quaeritur quomodo
ea quae dixerunt, vera sint omnia, ne narrationem
alterius narrans aliud alter excludat. Si enim
Dominus, secundum narrationem Joannis, prospectis
turbis, quaesivit a Philippo, tentans eum, unde illis
escae dari possent; potest movere quomodo sit verum,
quod alii narraverunt, prius dixisse Domino discipulos,
ut dimitteret turbas, quo possent sibi alimenta emere
de proximis locis: quibus ille respondit secundum
Matthaeum, <hi>Non habent necesse ire; date eis vos manducare.</hi> 
Cui etiam Marcus Lucasque consentiunt, tantum
hoc praetermittentes quod ait, <hi>Non habent necesse
ire.</hi> Intelligitur ergo post haec verba Dominum inspexisse
multitudinem, et dixisse Philippo quod Joannes
commemorat, isti autem praetermiserunt. Deinde
quod Philippus apud Joannem respondit, hoc Marcus
a discipulis responsum esse commemorat, volens intelligi
hoc ex ore caeterorum Philippum respondisse:
quanquam et pluralem numerum pro singulari usitatissime
ponere potuerunt. Quod ergo ait Philippus, <hi>Ducentorum denariorum panes non sufficiunt eis, ut
unusquisque modicum quid accipiat;</hi> 
 hoc est dicere,
quod ait Marcus, <hi>Euntes ememus ducentis denariis panes,
et dabimus eis manducare.</hi> Quod autem commemorat
idem Marcus dixisse Dominum, <hi>Quot panes habetis?</hi> 
praetermiserunt caeteri. Quod autem Andreas
apud Joannem de quinque panibus et duobus piscibus
suggessit, hoc caeteri pluralem numerum pro singulari
ponentes, ex discipulorum persona retulerunt. Et
Lucas quidem responsionem Philippi et responsionem
Andreae in unam sententiam constrinxit: quod enim
ait, <hi>Non sunt nobis plus quam quinque panes et duo
pisces,</hi> Andreae retulit responsionem: quod vero adjunxit, <hi>Nisi forte nos eamus, et emamus in omnem
hanc turbam escas,</hi> 
 videtur ad responsionem Philippi
pertinere; nisi quod de ducentis denariis tacuit: quanquam
et in ipsius Andreae sententia potest hoc intelligi.
Cum enim dixisset, <hi>Est puer unus hic, qui habet
quinque panes hordeaceos, et duos pisces;</hi> adjunxit
etiam ipse, <hi>Sed haec quid sunt inter tantos?</hi> hoc est dicere, <hi>Nisi forte nos eamus, et emamus in omnem hanc
turbam escas.</hi> </p>
        </div3>
<div3>
          <head>97.</head>
          <p>
 Ex qua universa varietate verborum, rerum
autem sententiarumque concordia, satis apparet, salubriter
nos doceri, nihil quaerendum in verbis nisi loquentium
voluntatem: cui demonstrandae invigilare
<pb n="1127"/>
debent omnes veridici narratores, cum de homine,
vel de angelo, vel de Deo aliquid narrant; horum
enim voluntas verbis promi potest, ne de ipsa inter se
aliquid discrepent.</p>
        </div3>
<div3>
          <head>98.</head>
          <p>
 Sane praetermittere non oportet hoc loco intentum
et ad caetera, quae talia forte occurrerint, facere
lectorem, quia Lucas dixit quinquagenos jussos esse
discumbere, Marcus vero et quinquagenos et centenos.
Quod hic ideo non movet, quia unus partem
dixit, alter totum: qui enim etiam de centenis retulit,
hoc retulit quod ille praetermisit: nihil itaque
contrarium est. Verumtamen si alius de quinquagenis
tantum commemoraret, alius tantum de centenis,
valde videretur esse contrarium; nec facile dignosceretur
utrumque dictum esse, unum autem ab altero,
alterum ab altero esse commemoratum: et tamen attentius
consideratum inveniri debuisse quis non fateatur?
Hoc ideo dixi, quia existunt saepe aliqua ejusmodi,
quae parum intendentibus et temere judicantibus
contraria videantur, et non sint.
</p>
        </div3>
      </div2>

<div2>
        <head>CAPUT XLVII.-- <hi>Quod ambulavit super aquas, quomodo qui hoc dixerunt inter se conveniant; et quomodo ab illo loco digrediantur, ubi turbas de quinque panibus pavit.</hi> </head>
<div3>
          <head>99.</head>
          <p>
 Sequitur Matthaeus, et dicit: <hi>Et dimissa turba
ascendit in montem solus orare. Vespere autem facto,
solus erat ibi: navicula autem in medio mari jactabatur
fluctibus; erat enim contrarius ventus. Quarta autem
vigilia noctis venit ad eos ambulans supra mare. Et videntes
eum supra mare ambulantem turbati sunt, dicentes:
Quia phantasma est,</hi> etc., usque ad illud ubi ait, <hi>Venerunt et adoraverunt eum dicentes: Vere Filius Dei
es 
 <note>(Matth. XIV, 23-33)</note>
          </hi>. Marcus quoque hoc idem post
narratum de quinque panibus miraculum ita sequitur: <hi>Et cum sero esset, erat navis in medio mari, et
ipse solus in terra. Et videns eos laborantes in remigando,
erat enim ventus contrarius eis,</hi> 
 etc. <note>(Marc. VI, 47-54)</note>,
similiter, nisi quod de Petro super aquas ambulante
nihil dixit. Hoc autem ne moveat praecavendum est,
quod Marcus dixit de Domino, cum ambularet super
aquas, et volebat praeterire eos. Quomodo enim hoc
intelligere potuerunt, nisi quia in diversum ibat, eos
volens tanquam alienos praeterire, a quibus ita non
agnoscebatur, ut phantasma putaretur? Quod ad mysticam
significationem referri, quis usque adeo tardus
est, ut nolit advertere? Sed tamen turbatis et exclamantibus
subvenit, dicens, <hi>Confidite, ego sum; nolite
timere.</hi> Quomodo ergo eos volebat praeterire, quos
paventes ita confirmat, nisi quia illa voluntas praetereundi
ad eliciendum illum clamorem valebat, cui
subveniri oportebat!</p>
        </div3>
<div3>
          <head>100.</head>
          <p>
 Joannes etiam adhuc cum istis aliquantum
immoratur. Nam post narratum de quinque panibus
miraculum, ipse quoque hoc de laborante navicula,
et de ambulatione Domini super aquas non tacet, ita
contexens: <hi>Jesus ergo cum cognovisset quia venturi essent,
ut raperent eum, et facerent eum regem, fugit
iterum in montem ipse solus. Ut autem sero factum est,
descenderunt discipuli ejus ad mare: et cum ascendissent
<pb n="1128"/>
navem, venerunt trans mare in Capharnaum. Et tenebrae
jam factae erant, et non venerat ad eos Jesus.
Mare autem vento magno flante exsurgebat,</hi> etc. <note>(Joan. VI,
15-21)</note>. Nihil hic contrarium videri potest, nisi quod
Matthaeus dimissis turbis eum dicit ascendisse in montem,
ut illic solus oraret: Joannes autem, in monte
fuisse, cum eisdem turbis quas de quinque panibus
pavit. Sed cum et ipse Joannes dicat post illud miraculum
fugisse eum in montem, ne a turbis teneretur,
quae eum volebant regem facere; utique manifestum
est quod de monte in planiora descenderant,
quando illi panes turbis ministrati sunt. Et ideo non
est contrarium quod ascendit rursus in montem, sicut
et Matthaeus et Joannes dicunt: nisi quod Matthaeus
dicit, <hi>ascendit;</hi> Joannes autem, <hi>fugit:</hi> quod
esset contrarium, si fugiens non ascenderet. Nec illud
repugnat quod Matthaeus dixit, <hi>ascendit in montem
solus orare;</hi> Joannes autem, <hi>Cum cognovisset,</hi> inquit, <hi>quia venturi essent, ut facerent eum regem, fugit
iterum in montem ipse solus.</hi> 
 Neque enim causae orandi
contraria est causa fugiendi: quandoquidem et hinc
Dominus, transfigurans in se corpus humilitatis nostrae,
ut conforme faceret corpori gloriae suae <note>(Philipp.
III, 21)</note>, id quoque docebat, hanc esse nobis
magnam causam orandi, quando est causa fugiendi.
Nec illud adversum est, quod Matthaeus prius eum
dixit jussisse discipulos ascendere in naviculam, et
praecedere eum trans fretum, donec dimitteret turbas,
ac deinde dimissis turbis ascendisse in montem
solum orare; Joannes vero prius eum fugisse commemorat
solum in montem, ac deinde, <hi>Ut autem sero
factum est,</hi> inquit, <hi>descenderunt discipuli ejus ad
mare; et cum ascendissent navem,</hi> etc. Quis enim non
videat hoc recapitulando Joannem postea dixisse factum
a discipulis, quod jam Jesus jusserat antequam
fugisset in montem; sicut solet in sermone ad aliquid
praetermissum rediri quodammodo? Sed quia ipse
reditus, maxime in brevitate ac puncto temporis
factus, non commemoratur; putant plerumque qui
audiunt, hoc etiam postea factum esse quod postea
dicitur. Sic etiam quos dixerat ascendisse navem, et
venisse trans mare in Capharnaum, dicit ad eos in
mari laborantes venisse Dominum ambulantem super
aquas: quod utique prius in ipsa navigatione factum
est, qua veniebant Capharnaum.</p>
        </div3>
<div3>
          <head>101.</head>
          <p>
 Lucas autem post narratum de quinque panibus
miraculum pergit in aliud, et ab ordine isto digreditur.
Neque enim aliquid de navicula illa commemorat,
et de via Domini super aquas: sed cum
dixisset: <hi>Et manducaverunt omnes, et saturati sunt, et
sublatum est quod superfuit illis fragmentorum cophini
duodecim;</hi> deinde subjunxit, <hi>Et factum est, cum solus
esset orans, erant cum illo et discipuli, et interrogavit
illos dicens: Quem me dicunt esse turbae <note>(Luc. IX,
17, 18)</note>
          </hi>? jam deinceps aliud narrans, non quod illi
<pb n="1129"/>
tres, qui Dominum ambulantem super aquas venisse
ad navigantes discipulos retulerunt. Nec ideo putari
debet in illo monte, quo eum dixit Matthaeus ascendisse,
ut solus oraret, dixisse discipulis, <hi>Quem me
dicunt esse turbae</hi> (Lucas enim videtur in hoc congruere
Matthaeo, quia dixit, <hi>cum solus esset orans;</hi> cum ille
dixisset, <hi>ascendit in montem solus orare</hi> )? sed omnino
alibi, cum solus oraret, et essent cum illo discipuli,
hoc interrogavit. Solum quippe Lucas fuisse dixit,
non sine discipulis, sicut Matthaeus et Joannes, quando
ab illo discesserunt, ut praecederent eum trans mare.
Iste namque apertissime adjunxit, <hi>Erant cum illo et
discipuli.</hi> Proinde solum dixit, sine turbis, quae cum
illo non habitabant.
</p>
        </div3>
      </div2>

<div2>
        <head>CAPUT XLVIII.-- <hi>Quomodo Matthaeus et Marcus Joanni non adversentur in eo quod ab eis tribus narratur quid posteaquam transfretarunt factum sit.</hi> </head>
<div3>
          <head>102.</head>
          <p>
 Sequitur Matthaeus, dicens: <hi>Et cum transfretassent,
venerunt in terram Genesar. Et cum cognovissent
eum viri loci illius, miserunt in universam regionem
illam, et obtulerunt ei omnes male habentes: et rogabant
eum, ut vel fimbriam vestimenti ejus tangerent; et quicumque
tetigerunt, salvi facti sunt. Tunc accesserunt ad
eum ab Jerosolymis Scribae et Pharisaei dicentes: Quare
discipuli tui transgrediuntur traditionem seniorum? Non
enim lavant manus suas, cum panem manducant,</hi> etc.,
usque ad illud ubi ait, <hi>Non lotis autem manibus manducare,
non coinquinat hominem <note>(Matth. XIV, 34; XV, 20)</note>
          </hi>.
Haec et Marcus commemorat sine aliqua repugnantiae
quaestione <note>(Marc. VII, 1-23)</note>: quidquid enim diverso
modo ab alio dicitur, ab eadem sententia non recedit.
Joannes autem ab navicula, ad quam Dominus super
mare ambulans venit, posteaquam exierunt in terram,
more suo in sermonem Domini intentus, eum
ex occasione panis multa praecipueque divina locutum
esse commemorat; postque ipsum sermonem rursus
in aliud atque aliud ejus narratio sublimiter fertur <note>(Joan. VI, 22-72)</note>.
Nec tamen in eo quod ab istis digreditur,
aliquid ordini istorum, illius in alia transitus
adversatur. Quid enim prohibet intelligere et illos
esse sanatos a Domino, de quibus narrant Matthaeus
et Marcus; et illis qui eum secuti sunt trans mare,
haec eum locutum esse, quae praedicat Joannes: quandoquidem
Capharnaum, quo dicuntur secundum Joannem
transfretasse, juxta stagnum est Genesar, ad
quam terram secundum Matthaeum dicuntur exisse?
</p>
        </div3>
      </div2>

<div2>
        <head>CAPUT XLIX.-- <hi>De muliere Chananaea quae dixit,</hi> Et canes edunt de micis cadentibus de mensa dominorum suorum, <hi>quomodo inter se Matthaeus Lucasque consentiant.</hi> </head>
<div3>
          <head>103.</head>
          <p>
 Sequitur itaque Matthaeus post illum sermonem
Domini, ubi de non lotis manibus cum Pharisaeis
egit, atque ita conserit narrationem, ordinem,
quantum ipse transitus indicat, rerum etiam quae
consecutae sunt servans: <hi>Et egressus,</hi> inquit, <hi>inde
Jesus secessit in partes Tyri et Sidonis. Et ecce mulier
Chananaea a finibus illis egressa, clamavit dicens ei:
Miserere mei, Domine, fili David; filia mea male a
daemonio vexatur. Qui non respondit ei verbum,</hi> etc.,
<pb n="1130"/>
usque ad illud ubi ait, <hi>O mulier, magna est fides tua; fiat
sicut vis. Et sanata est filia ejus ex illa hora <note>(Matth. XV,
21-28)</note>
          </hi>. Hoc de muliere Chananaea etiam Marcus commemorat,
eumdem rerum gestarum ordinem servans,
nec afferens aliquam repugnantiae quaestionem, nisi
quod in domo dicit fuisse Dominum cum ad illum venit
eadem mulier profilia sua rogans <note>(Marc. VII, 24-30)</note>.
Matthaeus autem posset quidem facile intelligi de
domo tacuisse, eamdem tamen rem commemorasse:
sed quoniam dicit discipulos Domino ita suggessisse, <hi>Dimitte illam, quoniam clamat post nos;</hi> 
 nihil videtur
aliud significare, quam post ambulantem Dominum
mulierem illam deprecatorias voces emisisse. Quomodo
ergo in domo, nisi quia intelligendum est dixisse
quidem Marcum quod intraverit ubi erat Jesus,
cum eum praedixisset fuisse in domo? Sed quia
Matthaeus ait, <hi>Non respondit ei verbum;</hi> dedit agnoscere,
quod ambo tacuerunt, in eo silentio egressum
fuisse Jesum de domo illa: atque ita caetera contexuntur,
quae jam in nullo discordant. Quod enim Marcus
commemorat ei Dominum respondisse de pane filiorum
non mittendo canibus, illis interpositis, dictum
est, quae Matthaeus dicta non tacuit: id est, quia discipuli
rogaverunt eum pro illa; et quia respondit non
se esse missum nisi ad oves quae perierunt domus Israel;
et quia illa venit, id est, consecuta est, et adoravit
eum dicens, <hi>Domine, adjuva me:</hi> tunc deinde
dictum est quod Evangelistae ambo commemorant.
</p>
        </div3>
      </div2>

<div2>
        <head>CAPUT L.-- <hi>Cum de septem panibus pavit turbas, utrum inter se Matthaeus Marcusque conveniant.</hi> </head>
<div3>
          <head>104.</head>
          <p>
 Sequitur Matthaeus ita narrans: <hi>Et cum transisset
inde Jesus, venit secus mare Galilaeae; et ascendens
in montem, sedebat ibi. Et accesserunt ad eum
turbae multae, habentes secum mutos, claudos, caecos,
debiles, et alios multos; et projecerunt eos ad pedes
ejus, et curavit eos: ita ut turbae mirarentur, videntes
mutos loquentes, claudos ambulantes, caecos videntes;
et magnificabant Deum Israel. Jesus autem convocatis
discipulis suis dixit: Misereor turbae, quia triduo jam
perseverant mecum, et non habent quod manducent,</hi> etc.,
usque ad illud ubi ait, <hi>Erant autem qui manducaverunt
quatuor millia hominum, extra parvulos et mulieres <note>(Matth. XV, 29-38)</note>
          </hi>.
Hoc aliud miraculum de septem
panibus et paucis pisciculis etiam Marcus commemorat
eodem pene etiam ordine, nisi quia interponit
quod nullus alius dicit, de surdo cui Dominus aures
aperuit, spuens et dicens, <hi>Effeta, quod est, adaperire <note>(Marc. VII, 31; VIII, 9)</note>
          </hi>.</p>
        </div3>
<div3>
          <head>105.</head>
          <p>
 Hoc sane non ab re fuerit admonere in hoc
miraculo de septem panibus, quod duo evangelistae
Matthaeus Marcusque posuerunt, quia si aliquis eorum
id dixisset, qui de illis quinque panibus non dixisset,
contrarius caeteris putaretur. Quis enim non existimaret
unum idemque factum esse; non autem integre et
veraciter, sive ab illo, sive ab aliis, sive ab omnibus
fuisse narratum, sed aut illum pro quinque panibus
septem dum falleretur commemorasse, aut illos pro
septem quinque, aut utrosque mentitos, vel oblivione
deceptos? Hoc et de duodecim cophinis, et de septem
<pb n="1131"/>
sportis opinaretur quasi contrarium: hoc de quinque
millibus, et de quatuor millibus eorum qui pascerentur.
Sed quia illi qui miraculum de septem panibus
narraverunt, nec illud de quinque tacuerunt, neminem
movet, et utrumque factum omnes intelligunt. Hoc
ideo diximus, ut sicubi simile invenitur factum a Domino,
quod in aliquo alteri Evangelistae ita repugnare
videatur, ut omnino solvi non possit, nihil aliud intelligatur
quam utrumque factum esse, et aliud ab alio
commemoratum: sicut de centenis, et quinquagenis
discumbentibus commendavimus; quia si non etiam
illud utrumque apud unum inveniremus, contraria
singulos dixisse putaremus.
</p>
        </div3>
      </div2>

<div2>
        <head>CAPUT LI.-- <hi>Quod dicit Matthaeus inde eum venisse in fines Magedan, quomodo congruat Marco; et in eo quod petentibus signum respondit iterum de Jona.</hi> </head>
<div3>
          <head>106.</head>
          <p>
 Sequitur Matthaeus, et dicit: <hi>Et dimissa turba
ascendit in naviculam et venit in fines Magedan,</hi> etc.
usque ad illud ubi ait, <hi>Generatio mala et adultera signum
quaerit, et signum non dabitur ei, nisi signum Jonae
prophetae <note>(Matth. XV, 39; XVI, 4)</note>
          </hi>. Hoc jam et alibi
dixit idem Matthaeus <note>(Id. XII, 39)</note>. Unde etiam atque
etiam retinendum est, saepius Dominum eadem
dixisse; ut quod existente contrario solvi non potuerit,
bis dictum intelligatur. Hunc sane ordinem
etiam Marcus tenens, post illud de septem panibus
miraculum, hoc idem subjicit quod Matthaeus, nisi
quod Dalmanutha, quod in quibusdam codicibus legitur,
non dixit Matthaeus, sed Magedan <note>(Marc. VIII,
10-12)</note>. Non autem dubitandum est eumdem locum
esse sub utroque nomine. Nam plerique codices non
habent etiam secundum Marcum, nisi Magedan. Nec
illud moveat, quod Marcus non dicit responsum esse
quaerentibus signum de coelo, idem quod Matthaeus de
Jona, sed ait Dominum respondisse, <hi>Signum non dabitur
ei.</hi> Intelligendum est enim quale petebant, hoc
est, de coelo: praetermisit autem dicere de Jona, quod
Matthaeus commemoravit.
</p>
        </div3>
      </div2>

<div2>
        <head>CAPUT LII.-- <hi>De fermento Pharisaeorum, quomodo cum Marco conveniat, vel re vel ordine.</hi> </head>
<div3>
          <head>107.</head>
          <p>
 Sequitur Matthaeus: <hi>Et relictis illis abiit. Et
cum venissent discipuli ejus trans fretum, obliti sunt panes
accipere. Qui dixit illis: Intuemini, et cavete a
fermento Pharisaeorum et Saducaeorum,</hi> etc., usque ad
illud ubi ait, <hi>Tunc intellexerunt quia non dixerit cavendum
a fermento panum, sed a doctrina Pharisaeorum
et Saducaeorum <note>(Matth. XVI, 5-12)</note>
          </hi>. Haec eadem etiam
Marcus et eodem ordine digerit <note>(Marc. VIII, 13-21)</note>.
</p>
        </div3>
      </div2>

<div2>
        <head>CAPUT LIII.-- <hi>Cum interrogavit discipulos, quem illum dicerent homines, utrum nihil inter se repugnent Matthaeus, Marcus et Lucas, rebus aut ordine.</hi> </head>
<div3>
          <head>108.</head>
          <p>
 Sequitur Matthaeus: <hi>Venit autem Jesus in partes
Caesareae Philippi, et interrogabat discipulos suos
dicens: Quem me dicunt homines esse Filium hominis?
At illi dixerunt: Alii Joannem Baptistam, alii
autem Eliam, alii vero Jeremiam, aut unum ex Prophetis,</hi> 
<pb n="1132"/>
etc., usque ad illud ubi ait, <hi>Et quodcumque solveris
super terram, erit solutum et in coelis <note>(Matth. XVI,
13-19)</note>
          </hi>. Hoc eodem pene ordine Marcus narrat, sed
interposuit primo de caeco illuminato, quod solus ipse
commemorat, de illo qui dixit Domino, <hi>Video homines
sicut arbores ambulantes <note>(Marc. VIII, 22-29)</note>
          </hi>. Lucas autem
post miraculum illud de quinque panibus hoc recordatur,
atque inserit <note>(Luc. IX, 18-20)</note>: cujus recordationis
ordo, sicut supra jam ostendimus, nihil
repugnat ordini istorum. Sed potest illud movere,
quod Lucas Dominum interrogasse discipulos
suos, quem illum dicerent homines, tunc dixit, cum
esset solus orans, et adessent etiam ipsi: porro autem
Marcus in via dicit illos hoc ab eodem interrogatos.
Sed eum movet, qui nunquam oravit in via.</p>
        </div3>
<div3>
          <head>109.</head>
          <p>
 Jam etiam dixisse me recolo, ne quis arbitretur
quod hic Petrus nomen acceperit, ubi illi ait, <hi>Tu
es Petrus, et super hanc petram aedificabo Ecclesiam
meam.</hi> Non enim accepit hoc nomen, nisi ubi Joannes
commemorat ei dictum esse, <hi>Tu vocaberis Cephas,
quod interpretatur Petrus <note>(Joan. I, 42)</note>
          </hi>. Unde nec illo
loco, ubi Marcus duodecim discipulos nominatim
commemorans, dixit appellatos Jacobum et Joannem
filios tonitrui, arbitrandum est nomen accepisse Petrum;
quia dixit illic quod imposuerit ei nomen ut
vocaretur Petrus <note>(Marc. III, 16-19)</note>: hoc enim recolendo
dixit, non quod tunc factum sit.
</p>
        </div3>
      </div2>

<div2>
        <head>CAPUT LIV.-- <hi>Ubi praenuntiavit discipulis passionem suam, quae sit inter Matthaeum, Marcum et Lucam convenientia.</hi> </head>
<div3>
          <head>110.</head>
          <p>
 Sequitur Matthaeus, et dicit: <hi>Tunc praecepit
discipulis suis, ut nemini dicerent quia ipse esset Jesus
Christus. Exinde coepit Jesus ostendere discipulis suis
quia oporteret eum ire Jerosolymam, et multa pati a
senioribus et Scribis,</hi> etc., usque ad illud ubi ait, <hi>Non
sapis ea quae Dei sunt, sed ea quae hominum <note>(Matth.
XVI, 20-23)</note>
          </hi>. Haec eodem ordine subnectunt Marcus
et Lucas <note>(Marc. VIII, 30-33, et Luc. IX, 21, 22)</note>:
sed Lucas de Petro, quod passioni Christi contradixerit,
tacet.
</p>
        </div3>
      </div2>

<div2>
        <head>CAPUT LV.-- <hi>Ubi subjungunt iidem tres quomodo praeceperit Dominus ut post eum qui voluerit veniat quam secum concordent.</hi> </head>
<div3>
          <head>111.</head>
          <p>
 Sequitur Matthaeus: <hi>Tunc Jesus dixit discipulis
suis: Si quis vult post me venire, abneget semetipsum,
et tollat crucem suam, et sequatur me,</hi> etc., usque ad
illud ubi ait, <hi>Et tunc reddet unicuique secundum opus
ejus <note>(Matth. XVI, 24-27)</note>
          </hi>. Hoc et Marcus subjungit
eumdem ordinem servans: sed ipse non dicit de Filio
hominis venturo cum Angelis suis, ut reddat unicuique
secundum opus suum. Commemorat tamen
etiam illud dixisse Dominum, <hi>Qui enim me confusus
fuerit, et mea verba, in generatione ista adultera et peccatrice,
et Filius hominis confundetur eum cum venerit
in gloria sua cum Angelis sanctis <note>(Marc. VIII, 34-38)</note>
          </hi>.
Quod intelligi potest ad eamdem sententiam pertinere,
qua dixit Matthaeus, ut reddat unicuique secundum
<pb n="1133"/>
opus suum. Lucas quoque eadem eodemque ordine
annectit, non multum diverso verborum modo,
eadem tamen sententiarum veritate simillimus <note>(Luc.
IX, 23-26)</note>.
</p>
        </div3>
      </div2>

<div2>
        <head>CAPUT LVI.-- <hi>Quod se Dominus tribus discipulis in monte ostendit cum Moyse et Elia, quomodo inter se congruant tres isti ordine et rebus, et maxime propter numerum dierum, quia Matthaeus et Marcus dicunt post sex dies factum, quod Lucas post octo.</hi> </head>
<div3>
          <head>112.</head>
          <p>
 Sequitur Matthaeus: <hi>Amen dico vobis, sunt
quidam de hic stantibus, qui non gustabunt mortem donec
videant Filium hominis venientem in regno suo. Et
post dies sex assumpsit Jesus Petrum, et Jacobum, et
Joannem fratrem ejus, et duxit illos in montem excelsum
seorsum,</hi> etc., usque ad illud ubi ait, <hi>Nemini dixeritis
visionem, donec Filius hominis a mortuis resurgat.</hi> 
Haec visio Domini in monte coram tribus discipulis,
Petro, Jacobo et Joanne, ubi etiam de coelo
illi testimonium paternae vocis perhibitum est, a tribus
Evangelistis eodem ordine commemoratur, et ad
easdem omnino sententias <note>(Matth. XVI, 28; XVII, 9;
Marc. VIII, 39; IX, 9, et Luc. IX, 27-36)</note>: sed caetera
secundum ea genera locutionum diversa, sine ulla
sententiarum diversitate, quae multis locis superius
demonstravimus, videri a legentibus possunt.</p>
        </div3>
<div3>
          <head>113.</head>
          <p>
 Quod autem Marcus post sex dies factum dicit,
sicut Matthaeus, Lucas autem post octo, non contemnendi
sunt, si quos movet, sed ratione reddita
instruendi. Dies enim quando enuntiamus dicentes:
Post tot dies; aliquando non annumeramus eum in
quo loquimur, et eum quo res ipsa futura est, quam
praenuntiamus vel pollicemur, sed medios, post quos
revera plenos atque integros illud futurum est. Hoc
fecit Matthaeus et Marcus; excepto eo die quo haec
loquebatur Jesus, et illo quo exhibuit memoratam in
monte visionem, medios dies intuentes dixerunt, <hi>Post
sex dies:</hi> quod ille annumeratis finalibus, id est primo
atque ultimo, dixit, <hi>Post octo dies,</hi> eo loquendi modo
quo pars pro toto commemoratur.</p>
        </div3>
<div3>
          <head>114.</head>
          <p>
 Item quod Lucas ait de Moyse et Elia, <hi>Et factum
est, dum discederent ab illo, ait Petrus ad Jesum:
Praeceptor, bonum est nos hic esse,</hi> et caetera, non debet
putari contrarium ei quod Matthaeus Marcusque
ita conjunxerunt, Petrum hoc suggessisse quasi adhuc
Moyses et Elias cum Domino loquerentur. Non enim
expresserunt, quod tunc; sed tacuerunt potius, quod
iste addidit, illis discedentibus hoc Petrum de tribus
tabernaculis faciendis Domino suggessisse. Addidit
etiam Lucas, intrantibus illis in nubem, factam esse
vocem de nube; quod illi non dixerunt, sed nec contradixerunt.
</p>
        </div3>
      </div2>

<div2>
        <head>CAPUT LVII.-- <hi>Ubi de adventu Eliae locutus est eis, quae sit convenientia inter Matthaeum et Marcum.</hi> </head>
<div3>
          <head>115.</head>
          <p>
 Sequitur Matthaeus: <hi>Et interrogaverunt eum
discipuli dicentes: Quid ergo Scribae dicunt quod Eliam
oporteat primum venire? At ille respondens ait eis:
Elias quidem venturus est, et restituet omnia: dico autem
vobis quia Elias jam venit, et non cognoverunt eum,
<pb n="1134"/>
sed fecerunt in eo quaecumque voluerunt; sic et Filius
hominis passurus est ab eis. Tunc intellexerunt discipuli
quia de Joanne Baptista dixisset eis <note>(Matth. XVII, 10-13)</note>
          </hi>.
Hoc idem Marcus, etiam hunc ordinem servans, commemoravit
et in nonnulla diversitate verborum, nusquam
tamen ab ejusdem sententiae veritate discessit <note>(Marc. IX, 10-12)</note>:
sed ipse non addidit, intellexisse
discipulos quod Joannem Dominus significasset,
dicendo quod Elias jam venerit.
</p>
        </div3>
      </div2>

<div2>
        <head>CAPUT LVIII.-- <hi>De illo qui ei obtulit filium suum, quem discipuli sanare non potuerant, quemadmodum tres isti consentiant etiam ordine narrationis.</hi> </head>
<div3>
          <head>116.</head>
          <p>
 Sequitur Matthaeus, et dicit: <hi>Et cum venisset
ad turbam, accessit ad eum homo genibus provolutis
ante eum, dicens: Domine, miserere filii mei, quia lunaticus
est, et male patitur,</hi> etc., usque ad illud ubi ait, <hi>Hoc autem genus non ejicitur nisi per orationem et jejunium <note>(Matth. XVII, 14-20)</note>
          </hi>.
Hoc et Marcus et Lucas
eodem etiam ordine memorant, sine ulla repugnantiae
quaestione <note>(Marc. IX, 16-28, et Luc. IX, 38-43)</note>.
</p>
        </div3>
      </div2>

<div2>
        <head>CAPUT LIX.-- <hi>Ubi de passione sua cum eis dixisset, contristati sunt, quod tres ipsi eodem ordine commemorant.</hi> </head>
<div3>
          <head>117.</head>
          <p>
 Sequitur Matthaeus, dicens: <hi>Conversantibus
autem eis in Galilaea, dixit illis Jesus: Filius hominis
tradendus est in manus hominum; et occident eum, et
tertia die resurget. Et contristati sunt vehementer <note>(Matth.
XVII, 21, 22)</note>
          </hi>. Hoc eodem ordine Marcus Lucasque
commemorant <note>(Marc. IX, 29-31, et Luc. IX, 44, 45)</note>.
</p>
        </div3>
      </div2>

<div2>
        <head>CAPUT LX.-- <hi>Ubi de ore piscis solvit tributum, quod Matthaeus solus dicit.</hi> </head>
<div3>
          <head>118.</head>
          <p>
 Sequitur Matthaeus, dicens: <hi>Et cum venissent
Capharnaum, accesserunt qui didrachma accipiebant, ad
Petrum, et dixerunt ei: Magister vester non solvit didrachma?
Ait, Etiam,</hi> etc., usque ad illud ubi ait, <hi>Invenies
staterem; illum sumens da eis pro me et te <note>(Matth.
XVII, 23-26)</note>
          </hi>. Hoc solus iste commemorat, quo interposito
eumdem ordinem sequitur, in quo cum eo etiam
Marcus et Lucas pariter ambulant.
</p>
        </div3>
      </div2>

<div2>
        <head>CAPUT LXI.-- <hi>De puero parvulo quem proposuit imitandum, de scandalis mundi, de membris corporis scandalizantibus, de angelis parvulorum qui vident faciem Patris, de una ove ex ovibus centum, de fratre corripiendo in secreto, de solvendis ligandisque peccatis, de concordia duorum et congregatione trium, de dimittendis peccatis usque septuagies septies, de servo cui dimissum est multum debitum, et ipse parvum non dimisit conservo, Matthaeus quemadmodum caeteris non repugnat.</hi> </head>
<div3>
          <head>119.</head>
          <p>
 Sequitur ergo idem Matthaeus, et dicit: <hi>In
illa hora accesserunt discipuli ad Jesum dicentes: Quis,
putas, major est in regno coelorum? Et advocans Jesus
parvulum, statuit eum in medio eorum, et dixit: Amen
dico vobis, nisi conversi fueritis, et efficiamini sicut parvuli,
non intrabitis in regnum coelorum,</hi> usque ad illud
ubi ait, <hi>Sic et Pater meus coelestis faciet vobis, si non
remiseritis unusquisque fratri suo de cordibus vestris <note>(Matth. XVIII)</note>
          </hi>.
Ex isto aliquanto prolixiore Domini
sermone non omnia, sed quaedam Marcus eumdem
<pb n="1135"/>
sequens ordinem posuit; quaedam etiam ipse, quae
Matthaeus non dicit, inseruit <note>(Marc. IX, 33-49)</note>. Totus
autem sermo quousque eum considerandum suscepimus,
a Petro solo interpellatur, quaerente quoties
fratri debeat ignosci. Talia enim Dominus loquebatur,
ut satis eluceat, etiam hoc quod Petrus interrogavit,
eique responsum est, ad eumdem pertinere sermonem.
Lucas autem, nisi illud de parvulo quem constituit
ante discipulos imitandum, cum de sua magnitudine
cogitarent, nihil hoc ordine servato commemorat <note>(Luc. IX, 46-48)</note>.
Si qua enim alia similiter dixit,
quae et in isto sermone sunt posita, alibi et ex aliis
occasionibus dicta recoluit: sicut Joannes de remissione
peccatorum, quod tenebuntur, si cui tenuerint;
et dimittentur, si cui dimiserint, post resurrectionem
a Domino dictum commemorat <note>(Joan. XX, 23)</note>; cum
Matthaeus in hoc sermone Dominum hoc dixisse meminerit,
quod et Petro antea dictum fuisse idem ipse
testatur <note>(Matth. XVI, 19)</note>. Eadem itaque saepe ac pluribus
locis Jesum dixisse, necubi moveamur, si ordo
dictorum quibusdam repugnare putabitur, sicut jam
toties commendavimus, meminisse debemus, ne hoc
semper admonere necesse sit.
</p>
        </div3>
      </div2>

<div2>
        <head>CAPUT LXII.-- <hi>Quando interrogatus est utrum liceat dimittere uxorem, quemadmodum inter se consentiant Matthaeus et Marcus, maxime de ipsis interrogationibus vel Domini vel Judaeorum atque responsis, in quibus videntur aliquantulum variare.</hi> </head>
<div3>
          <head>120.</head>
          <p>
 Sequitur Matthaeus, ita narrans: <hi>Et factum est,
cum consummasset Jesus sermones istos, migravit a Galilaea,
et venit in fines Judaeae trans Jordanem: et secutae
sunt eum turbae multae, et curavit eos ibi. Et accesserunt
ad eum Pharisaei, tentantes eum, et dicentes:
Si licet homini dimittere uxorem suam quacumque ex
causa,</hi> etc., usque ad illud ubi ait, <hi>Qui potest capere
capiat <note>(Id. XIX, 1-12)</note>
          </hi>. Hoc et Marcus commemorat,
eumdem ordinem tenens <note>(Marc. X, 1-12)</note>. Sane videndum
est, ne repugnare videatur, quod idem Marcus a
Domino dicit interrogatos Pharisaeos, quid eis Moyses
praeceperit, atque ita illos interroganti respondisse
de permisso sibi libello repudii: cum Matthaeus dixerit
verbis Domini, quibus ostenderat ex Lege Deum conjunxisse
masculum et feminam, et propterea non eos
debere ab homine separari, illos retulisse responsionem, <hi>Quid ergo Moyses mandavit dari libellum repudii,
et dimittere?</hi> 
 Quibus iterum ait, <hi>Quoniam Moyses
ad duritiam cordis vestri permisit vobis dimittere uxores
vestras: ab initio autem non sic fuit.</hi> Nam et Marcus
hanc Domini responsionem non tacet, sed posteaquam
ei responderunt interroganti de libello repudii.</p>
        </div3>
<div3>
          <head>121.</head>
          <p>
 In quo ordine vel modo verborum hoc intelligere
debemus, ad rei veritatem nihil interesse utrum
Domino separationem prohibenti et sententiam suam
de Lege firmanti, ipsi intulerint quaestionem de libello
repudii per eumdem Moysen sibi permisso, per quem
et illud scriptum est, quod Deus conjunxerit masculum
et feminam <note>(Gen. II, 24)</note>; an hoc idem illi de
praecepto Moysi eos interroganti responderint. Nam
et voluntas ejus ita se habebat, ut non eis redderet
<pb n="1136"/>
rationem cur illud Moyses permiserit, nisi prius ipsi
hoc commemorassent; quae voluntas ejus, ea quam
Marcus posuit, interrogatione significata est: et illorum
voluntas ipsa erat, ut de auctoritate Moysi, quoniam
mandavit darili bellum repudii, tanquam concluderent
eum separationem sine dubio vetaturum;
hoc enim dicturi etiam tentantes accesserant. Quae
voluntas eorum sic expressa est per Matthaeum, ut
non eos esse commemoraret interrogatos, sed ultro
intulisse de mandato Moysi, quo velut convincerent
Dominum separationem conjugum prohibentem. Cum
ergo voluntas loquentium, cui debent verba servire,
ab Evangelista utroque monstrata sit, nihil interest
quam diversus inter ambos fuerit narrandi modus,
dum ab eadem veritate neuter abscederet.</p>
        </div3>
<div3>
          <head>122.</head>
          <p>
 Potest etiam hoc intelligi, quod, sicut dicit
Marcus, prius eos de uxore dimittenda interrogantes
Dominus vicissim interrogaret, quid eis praeceperit
Moyses: qui cum respondissent, Moysen permisisse
libellum repudii scribere, et dimittere, respondit eis
de ipsa Lege per Moysen data, quomodo Deus instituerit
conjugium masculi et feminae, dicens ea quae
ponit Matthaeus, id est, <hi>Non legistis quia qui fecit ab
initio, masculum et feminam fecit eos,</hi> et caetera. Quibus
auditis illi id quod ei primo interroganti responderant,
repetiverunt, dicentes, <hi>Quid ergo Moyses
mandavit dari libellum repudii, et dimittere?</hi> Tunc
Jesus causam ostendit esse duritiam cordis ipsorum,
quam Marcus brevitatis causa prius ponit, tanquam
illi priori, quam Matthaeus intermisit, eorum responsioni
redditam; nihil deperire judicans veritat, quocumque
loco eisdem ipsis verbis quae bis dixerant redderetur,
quoniam ipsis verbis eam reddiderat Dominus.
</p>
        </div3>
      </div2>

<div2>
        <head>CAPUT LXIII.-- <hi>De parvulis quibus manus imposuit, de divite cui dixit,</hi> Vende omnia tua; <hi>de vinea quo conducti sunt operarii per horas diversas, quemadmodum Matthaeus duobus aliis non repugnet.</hi> </head>
<div3>
          <head>123.</head>
          <p>
 Sequitur Matthaeus: <hi>Tunc oblati sunt ei parvuli,
ut manus eis imponeret, et oraret: discipuli autem increpabant
eos,</hi> et caetera, usque ad illud ubi ait, <hi>Multi
enim sunt vocati, pauci autem electi <note>(Matth. XIX, 13; XX,
16)</note>
          </hi>. Hunc cum Matthaeo Marcus ordinem tenuit <note>(Marc.
X, 13-31)</note>, sed de conductis operariis ad vineam solus
Matthaeus interponit. Lucas autem cum commemorasset
illud quod eis dixit quaerentibus inter se quisnam
major esset, adjunxit de illo quem viderant ejicientem
daemonia, cum eum non sequeretur: inde jam
digreditur ab istis duobus, ubi ait eum firmasse faciem
suam ut iret in Jerusalem <note>(Luc. IX, 46-51)</note>; ac post
multa interposita occurrit eis rursus ad commemorandum
istum divitem cui dicitur, <hi>Vende omnia quae
habes <note>(Id. XVIII, 18 30)</note>
          </hi>; quem nunc isti commemorant
ex ordine quo pariter eunt. Nam ibi etiam Lucas de
istis parvulis, antequam divitis faciat mentionem,
quemadmodum et isti, non praetermittit. De illo ergo
divite qui quaerit, quid boni faciat ut vitam aeternam
consequatur, potest videri distare aliquid quod secundum
Matthaeum dicitur, <hi>Quid me interrogas de bono?</hi> 
secundum illos autem, <hi>Quid me dicis bonum?</hi> Nam,
<pb n="1137"/> <hi>Quid me interrogas de bono?</hi> 
 ad illud magis referri
potest, quod ait ille quaerens, <hi>Quid boni faciam?</hi> Ibi
enim et bonum nominavit, et interrogatio est: <hi>Magister</hi> 
autem <hi>bone,</hi> nondum est interrogatio. Commodissime
ergo intelligitur utrumque dictum, <hi>Quid dicis
me bonum;</hi> et, <hi>interrogas me de bono?</hi> 
</p>
        </div3>
      </div2>

<div2>
        <head>CAPUT LXIV.-- <hi>Ubi secreto duodecim discipulis de passione sua praedixit, et mater filiorum Zebedaei cum filiis suis petiit ut unus eorum ad dexteram ejus, alter ad sinistram sederet, quomodo non repugnet Matthaeus aliis duobus.</hi> </head>
<div3>
          <head>124.</head>
          <p>
 Sequitur Matthaeus, et dicit: <hi>Et ascendens
Jesus Jerosolymam assumpsit duodecim discipulos secreto,
et ait illis: Ecce ascendimus Jerosolymam, et
filius hominis tradetur principibus sacerdotum et Scribis;
et condemnabunt eum morte, et tradent eum Gentibus
ad deludendum et flagellandum et crucifigendum;
et tertia die resurget. Tunc accessit ad eum mater filiorum
Zebedaei cum filiis suis, adorans, et petens aliquid
ab eo,</hi> etc., usque ad illud ubi ait, <hi>Sicut Filius hominis
non venit ministrari, sed ministrare, et dare animam
suam redemptionem pro multis <note>(Matth. XX, 17-28)</note>
          </hi>.
Hunc cum illo ordinem etiam Marcus tenet, filios Zebedaei
perhibens dixisse quod ab eis, non per eos
ipsos, sed per matrem dictum esse Matthaeus expressit,
cum illa eorum voluntatem attulisset ad Dominum.
Unde magis ipsos quam illam dixisse quod
dictum est, Marcus breviter intimavit. Denique et
Dominus, et secundum Matthaeum et secundum Marcum,
ipsis potius quam matri respondit. Lucas autem
posteaquam ex eodem ordine commemoravit, quae de
passione et de resurrectione sua duodecim discipulis
praedixerit, praetermittit ea quae isti commemorant,
post quae interposita occurrunt ei ad Jericho <note>(Luc.
XVIII, 31-35)</note>. Quod autem dixerunt Matthaeus et
Marcus de principibus gentium, qui dominantur subjectis,
non ita futurum inter illos, sed eum qui erit
major etiam servum aliorum futurum: dicit tale aliquid
et Lucas, sed non eo loco <note>(Id. XXII, 24-27)</note>; et
ordo ipse indicat, iterum esse eamdem sententiam a
Domino dictam.
</p>
        </div3>
      </div2>

<div2>
        <head>CAPUT LXV.-- <hi>De caecis Jericho illuminatis, quemadmodum non adversetur Matthaeus vel Marco, vel Lucae.</hi> </head>
<div3>
          <head>125.</head>
          <p>
 Sequitur Matthaeus: <hi>Et egredientibus eis ab Jericho,
secuta est eum turba multa. Et ecce duo caeci sedentes
secus viam audierunt quia Jesus transiret, et clamaverunt,
dicentes: Domine, miserere nostri, fili David,</hi> 
etc., usque ad illud ubi ait, <hi>Et confestim viderunt, et
secuti sunt eum <note>(Matth. XX, 29-34)</note>
          </hi>. Hoc et Marcus
commemorat, sed de uno caeco factum <note>(Marc. X,
46-52)</note>. Quae ita solvitur quaestio, ut illa soluta est de
duobus, qui legionem daemonum patiebantur in regione
Gerasenorum <note>(Supra, cap. 24, n. 56)</note>. Nam duorum
etiam caecorum, quos modo interposuit, unum fuisse
notissimum et in illa civitate famosissimum, ex hoc
etiam satis apparet, quod et nomen ejus et patris ejus
Marcus commemoravit: quod in tot superius sanatis
a Domino non facile occurrit, nisi cum Jairum archisynagogum
<pb n="1138"/>
etiam nomine expressit, cujus filiam resuscitavit
Jesus <note>(Marc. V, 22-43)</note>. In quo etiam magis
iste sensus apparet, quia et ille archisynagogus utique
in loco isto nobilis fuit. Procul dubio itaque Bartimaeus
iste Timaei filius ex aliqua magna felicitate dejectus,
notissimae et famosissimae miseriae fuit, quod non solum
caecus, verum etiam mendicus sedebat. Hinc est
ergo quod ipsum solum voluit commemorare Marcus,
cujus illuminatio tam claram famam huic miraculo
comparavit, quam erat illius nota calamitas.</p>
        </div3>
<div3>
          <head>126.</head>
          <p>
 Lucas vero quamvis omnino eodem modo factum,
tamen in alio caeco intelligendus est par commemorare
miraculum, et ejusdem miraculi parem
modum. Ille quippe hoc factum dicit, cum appropinquaret
Jericho <note>(Luc. XVIII, 35-43)</note>: at isti cum egrederetur
ab Jericho. Sed nomen civitatis et facti similitudo
putari suadet semel esse factum: sed Evangelistas
in hoc sibi adversari, quod alius dicat, <hi>Cum
appropinquaret Jericho,</hi> alii, <hi>Cum egrederetur ab Jericho,</hi> 
non sane hoc persuadet, nisi eis qui proclivius
credi volunt mentiri Evangelium, quam duo similia
similiterque miracula fecisse Jesum. Quid autem sit
credibilius, et quid potius verum, et omnis fidelis
filius Evangelii facillime videt; et omnis contentiosus
saltem cum admonitus fuerit, vel tacendo, vel etiamsi
tacere noluerit, cogitando sibi ipse respondet.
</p>
        </div3>
      </div2>

<div2>
        <head>CAPUT LXVI.-- <hi>De asinae pullo, quomodo Matthaeu. caeteris congruat, qui solum pullum commemorant.</hi> </head>
<div3>
          <head>127.</head>
          <p>
 Sequitur Matthaeus, et dicit: <hi>Et cum appropinquassent
Jerosolymis, et venissent Bethphage ad montem
Oliveti, tunc Jesus misit duos discipulos, dicens eis.
Ite in castellum quod contra vos est, et statim invenietis
asinam alligatam et pullum cum ea,</hi> etc., usque ad
eum locum ubi ait, <hi>Benedictus qui venit in nomine Domini,
Hosanna in altissimis <note>(Matth. XXI, 1-9)</note>
          </hi>. Hoc
etiam Marcus narrat eodem ordine custodito <note>(Marc.
XI, 1-10)</note>. Lucas autem in Jericho immoratur, quaedam
commemorans quae isti praetermiserunt, de Zachaeo
principe Publicanorum, et quaedam in parabolis
dicta. Post haec et ipse occurrit eis ad hujus pulli
commemorationem, in quo sedit Jesus <note>(Luc. XIX,
1-38)</note>. Nec moveat quod Matthaeus asinam dicit et
pullum, caeteri autem de asina tacent. Imo etiam recordanda
est illa regula, quam de quinquagenis et
centenis discumbentibus, cum quinque panibus turbae
pascerentur, supra insinuavimus <note>(Supra, cap. 46, n.
98)</note>: qua insinuata, non deberet hoc jam permovere
lectorem, nec si Matthaeus ita de pullo tacuisset, quemadmodum
illi de asina tacuerunt, ut maxime contrarium
putaretur, quod unus asinam dixit, alii pullum
asinae; quanto minus moveri oportet, quia unus ita
commemoravit asinam, de qua caeteri tacuerunt, ut
tamen pullum non taceret, de quo illi dixerunt? Ubi
ergo utrumque factum potest intelligi, nulla repugnantia
est, nec si alius aliud, et aliud alius commemoret:
quanto minus ubi alius unum, alius utrumque?</p>
        </div3>
<div3>
          <head>128.</head>
          <p>
 Joannes quoque cum taceat quemadmodum
Dominus discipulos suos ad haec animalia sibi adducenda
miserit, interponit tamen breviter hoc de pullo,
<pb n="1139"/>
cum testimonio etiam prophetae, quod Matthaeus adhibet <note>(Joan. XII, 14, 15)</note>.
In quo etiam testimonio
prophetico aliquantum diversa Evangelistarum locutio
ab ea quidem sententia non recedit: sed potest
movere quod hoc Matthaeus sic adhibet, ut asinam dicat
commemorasse prophetam; non autem ita se habet,
vel quod Joannes interponit, vel codices ecclesiastici
interpretationis usitatae. Cujus rei causa illa
mihi videtur, quod Matthaeus hebraea lingua perhibetur
Evangelium conscripsisse. Manifestum est autem
interpretationem illam quae dicitur Septuaginta in
nonnullis se aliter habere quam inveniunt in hebraeo,
qui eam linguam noverunt, et qui interpretati sunt
singuli eosdem Libros hebraeos. Hujus item distantiae
causa si quaeratur, cur tanta auctoritas interpretationis
Septuaginta multis in locis distet ab ea veritate
quae in hebraeis codicibus invenitur; nihil occurrere
probabilius existimo, quam illos Septuaginta eo spiritu
interpretatos, quo et illa quae interpretabantur
dicta fuerant: quod ex ipsa eorum mirabili quae praedicatur
consensione firmatum est. Ergo et ipsi nonnulla
in eloquio variando, et ab eadem voluntate Dei,
cujus illa dicta erant, et cui verba servire debebant
non recedendo, nihil aliud demonstrare voluerunt,
quam hoc ipsum quod nunc in Evangelistarum quatuor
concordi quadam diversitate miramur, qua nobis
ostenditur non esse mendacium, si quisquam ita diverso
modo aliquid narret, ut ab ejus voluntate cui
consonandum et consentiendum est, non recedat.
Quod nosse et moribus utile est, propter cavenda et
judicanda mendacia; et ipsi fidei, ne putemus quasi
consecratis sonis, ita muniri veritatem, tanquam Deus
nobis quemadmodum ipsam rem, sic verba quae propter
illam sunt dicenda, commendet; cum potius ita
res quae dicenda est, sermonibus per quos dicenda
est, praeferatur, ut istos omnino quaerere non deberemus,
si eam sine his nosse possemus, sicut illam
novit Deus, et in ipso Angeli ejus.
</p>
        </div3>
      </div2>

<div2>
        <head>CAPUT LXVII.-- <hi>De expulsis templo vendentibus et ementibus, quemadmodum tres isti non repugnent Joanni qui hoc idem longe alibi dicit.</hi> </head>
<div3>
          <head>129.</head>
          <p>
 Sequitur Matthaeus, et dicit: <hi>Et cum intrasset
Jerosolymam, commota est universa civitas, dicens:
Quis est hic? Populi autem dicebant: Hic est Jesus
propheta a Nazareth Galilaeae. Et intravit Jesus in templum
Dei, et ejiciebat omnes vendentes et ementes in
templo,</hi> etc., usque ad eum locum ubi ait, <hi>Vos autem
fecistis illam speluncam latronum.</hi> Hoc de turbis vendentium
ejectis e templo, omnes commemorant, sed
Joannes longe diverso ordine <note>(Matth. XXI, 10-13;
Marc. XI, 15-17; Luc. XIX, 45, 46; et Joan. II, 1-17)</note>.
Nam post testimonium Baptistae Joannis de Jesu, cum
eum commemorasset isse in Galilaeam, quando aquam
convertit in vinum, inde post commemorationem paucorum
in Capharnaum dierum, dicit eum ascendisse
in Jerosolymam, cum esset Pascha Judaeorum, et
facto flagello de resticulis expulisse de templo vendentes.
<pb n="1140"/>
Unde manifestum est, non semel, sed iterum
hoc esse a Domino factum: sed illud primum commemoratum
a Joanne, hoc ultimum a caeteris tribus.
</p>
        </div3>
      </div2>

<div2>
        <head>CAPUT LXVIII.-- <hi>De arefacta arbore ficulnea, et quae juxta narrata sunt, quomodo non repugnet Matthaeus caeteris, et maxime Marco de ordine narrationis.</hi> </head>
<div3>
          <head>130.</head>
          <p>
 Sequitur Matthaeus: <hi>Et accesserunt ad eum caeci
et claudi in templo, et sanavit eos. Videntes autem
principes sacerdotum et Scribae mirabilia quae fecit, et
pueros clamantes in templo et dicentes, Hosanna filio
David; indignati sunt, et dixerunt ei: Audis quid isti
dicunt? Jesus autem dicit eis: Utique; nunquam legistis,
quia ex ore infantium et lactentium perfecisti laudem?
Et relictis illis, abiit foras extra civitatem in Bethaniam,
ibique mansit. Mane autem revertens in civitatem,
esurivit: et videns fici arborem unam secus viam,
venit ad eam, et nihil invenit in ea, nisi folia tantum;
et ait illi: Nunquam ex te fructus nascatur in sempiternum;
et arefacta est continuo ficulnea. Et videntes discipuli
mirati sunt dicentes: Quomodo continuo aruit?
Respondens autem Jesus, ait eis: Amen dico vobis, si
habueritis fidem et non haesitaveritis, non solum de ficulnea
facietis, sed et si monti huic dixeritis, Tolle te, et
jacta te in mare, fiet: et omnia quaecumque petieritis in
oratione credentes, accipietis <note>(Matth. XXI, 14-22)</note>
          </hi>.</p>
        </div3>
<div3>
          <head>131.</head>
          <p>
 Hoc et Marcus consequenter dicit, sed non
eumdem ordinem tenet. Primo enim quod eum Matthaeus
in templum dixit intrasse, et ejecisse vendentes
et ementes, non commemorat Marcus, sed circumspectis
omnibus, cum jam vespera esset, exisse dicit
in Bethaniam cum duodecim; et alia die cum exirent
a Bethania esuriisse, et arbori fici maledixisse:
quod et Matthaeus commemorat. Et subjungit idem
Marcus, quod venerit Jerosolymam, et cum introisset
in templum, ejecit vendentes et ementes, quasi altero
die, non primo factum esset <note>(Marc. XI, 11-17)</note>. Sed
quia Matthaeus ita connectit, <hi>Et relictis illis, abiit foras
extra civitatem in Bethaniam,</hi> unde mane revertentem
in civitatem arbori maledixisse commemorat;
probabilius creditur ipse potius tenuisse ordinem
temporis de vendentibus et ementibus ejectis de templo.
Cum enim dicit, <hi>Et relictis illis, abiit foras;</hi> quibus
relictis intelligi poterit, nisi cum quibus superius
loquebatur, indignantibus quod pueri clamarent, <hi>Hosanna
filio David?</hi> Praetermisit ergo Marcus quod primo
die factum est, cum intravit in templum; et recordatum
interposuit, cum dixisset quod non invenerit aliquid
in ficulnea praeter folia, quod secundo die factum
est, sicut ambo testantur. Miratos autem esse discipulos
quod arbor aruerit, et eis Dominum respondisse
de fide et de monte in mare transferendo, non ipso
secundo die quo dixit arbori, <hi>Jam non amplius in
aeternum quisquam ex te fructum manducet,</hi> sed tertio
die dicit. Ipso quippe die secundo commemoravit idem
Marcus de templo ejectos vendentes, quod primo die
factum praetermiserat. Ipso ergo secundo die dicit facta
vespera egressum de civitate, et cum mane transirent,
vidisse discipulos ficum aridam factam a radicibus, et
<pb n="1141"/>
recordatum Petrum dixisse ei, <hi>Rabbi, ecce ficus cui
maledixisti, aruit:</hi> tunc eum de potentia fidei respondisse.
Matthaeus autem tanquam secundo die hoc totum
factum sit, id est, et dictum arbori, <hi>Nunquam ex
te fructus nascatur in sempiternum;</hi> et arefactam esse
continuo; et videntibus hoc discipulis atque mirantibus
illud de virtute fidei fuisse responsum. Unde intelligitur,
Marcum quidem secundo die commemorasse quod
primo die factum praetermiserat, de templo scilicet
ejectos vendentes et ementes: Matthaeus vero cum
commemorasset quod altero die factum est, de arbore
maledicta quando mane revertebatur a Bethania
in civitatem, praetermisit ea quae Marcus commemoravit,
venisse illum in civitatem, et vespere
exiisse, et mane cum transirent, discipulos arborem
aridam fuisse miratos; et ei quod secundo die gestum
erat, quo arbor maledicta est, adjunxit illud quod
tertio die gestum est, ejus ariditatem miratos esse
discipulos, et de potentia fidei a Domino audisse: sic
ea conjungens, ut nisi ex Marci narratione cogamur
intendere, ubi et quid Matthaeus praetermiserit, non
possit agnosci. Cum ergo dixisset Matthaeus, <hi>Et relictis
illis, abiit foras extra civitatem in Bethaniam, ibique
mansit. Mane autem revertens in civitatem, esurivit: et
videns fici arborem unam secus viam, venit ad eam, et
nihil invenit in ea, nisi folia tantum; et ait illi: Nunquam
abs te fructus nascatur in sempiternum; et arefacta
est continuo ficulnea;</hi> praetermissis caeteris ad eumdem
diem pertinentibus, adjunxit statim, <hi>Et videntes discipuli
mirati sunt dicentes: Quomodo continuo aruit?</hi> quod
alio die viderunt, alio die mirati sunt. Intelligitur autem
non tunc aruisse quando viderunt, sed continuo
cum maledicta est. Neque enim arescentem, sed penitus
arefactam viderunt, ac sic eam continuo in verbo
Domini aruisse intellexerunt.
</p>
        </div3>
      </div2>

<div2>
        <head>CAPUT LXIX.-- <hi>Cum Dominum interrogaverunt Judaei, in qua potestate ista faceret, quomodo inter se consentiant isti tres.</hi> </head>
<div3>
          <head>132.</head>
          <p>
 Sequitur Matthaeus, et dicit: <hi>Et cum venisset
in templum, accesserunt ad eum docentem principes sacerdotum
et seniores populi dicentes: In qua potestate
haec facis? Et quis dedit tibi hanc potestatem? Respondens
Jesus dixit illis: Interrogabo vos et ego unum sermonem;
quem si dixeritis mihi, et ego vobis dicam in
qua potestate haec faciam. Baptismus Joannis unde
erat?</hi> etc., usque ad illud ubi ait, <hi>Nec ego vobis dico in
qua potestate haec facio <note>(Matth. XXI, 23-27)</note>
          </hi>. Hoc totum
et alii duo Marcus et Lucas totidem pene verbis explicaverunt <note>(Marc. XI, 27-33, et Luc. XIX, 47; XX, 8)</note> 
:
nec in ordine inter se videntur aliquid discrepare,
nisi unde superius locutus sum, quod praetermissis
quibusdam Matthaeus ad alterum diem pertinentibus
ita contexit narrationem, ut nisi advertatur, possit
putari ipsum in secundo die adhuc versari, Marcum
autem in tertio. Lucas vero non quasi ex ordine dies
persequens hoc subjunxit, sed cum commemorasset
ejectos de templo ementes et vendentes, praetermisit
quod exibat in Bethaniam, et regrediebatur in civitatem,
et quod de ficulnea factum est, et quod mirantibus
<pb n="1142"/>
discipulis de fidei virtute responsum est: atque
his praetermissis intulit dicens, <hi>Et erat docens quotidie
in templo. Principes autem sacerdotum et Scribae et
principes plebis quaerebant illum predere: et non inveniebant
quid facerent illi. Omnis enim populus suspensus
erat audiens illum. Et factum est in una dierum, docente
illo populum in templo et evangelizante, convenerunt
principes sacerdotum et Scribae cum senioribus, et aiunt
dicentes ad illum: Die nobis in qua potestate haec facis?</hi> 
etc., quae etiam duo illi commemorant. Unde apparet,
nihil eis etiam ipso ordine repugnare, quando
id quod dicit factum in una dierum, ea dies intelligitur,
in qua id gestum illi etiam retulerunt.
</p>
        </div3>
      </div2>

<div2>
        <head>CAPUT LXX.-- <hi>De duobus quibus imperaverit pater ut irent in vineam, et de vinea quae locata est aliis agricolis, quomodo non adversetur Matthaeus illis duobus; cum quibus eumdem ordinem tenet, et maxime in hac parabola quam omnes tres dicunt de vinea locata, propter responsionem eorum quibus dicebatur, ubi aliquantum videtur variare.</hi> </head>
<div3>
          <head>133.</head>
          <p>
 Sequitur Matthaeus: <hi>Quid autem vobis videtur?
Homo habebat duos filios, et accedens ad primum dixit,
Fili, vade, hodie operare in vinea mea: ille autem respondens,
ait, Nolo; postea autem poenitentia motus,
abiit, Accedens autem ad alterum dixit similiter: at
ille respondens, ait. Eo, Domine; et non iit,</hi> etc., usque
ad illud ubi ait, <hi>Et qui ceciderit super lapidem istum,
confringetur: super quem vero ceciderit, conteret eum <note>(Matth. XXI, 28-44)</note>
          </hi>.
Marcus et Lucas non commemorant
de duobus istis filiis, quibus imperatum est ut
irent atque operarentur in vinea: sed quod post hoc
narrat Matthaeus de vinea quae locata est agricolis,
qui persecuti sunt servos missos ad se, et postea dilectum
filium occiderunt, et ejecerunt extra vineam,
etiam illi ambo non tacent, eodem ordine custodito <note>(Marc. XII, 1-11, et Luc. XX, 9-18)</note>,
id est, posteaquam
de baptismo Joannis interrogati Judaei se nescire
dixerunt, et respondit eis, <hi>Nec ego dico vobis in
qua potestate haec facio.</hi> </p>
        </div3>
<div3>
          <head>134.</head>
          <p>
 Nullius ergo hic repugnantiae quaestio nascitur,
nisi quod Matthaeus, cum dixisset quod Dominus
interrogaverit Judaeos, <hi>Cum venerit dominus vineae,
quid faciet agricolis illis?</hi> illos respondisse subjungit
atque dixisse, <hi>Malos male perdet, et vineam locabit aliis
agricolis qui reddant ei fructum temporibus suis.</hi> Quod
Marcus non ab ipsis responsum esse commemorat,
sed Dominum hoc consequenter locutum post interrogationem
suam, ipsum sibi quodammodo respondisse:
ita enim dicit, <hi>Quid ergo faciet dominus vineae?
Veniet, et perdet colonos, et dabit vineam aliis.</hi> Sed facile
potest intelligi vel illorum vocem ita subjunctam,
ut non interponeretur, Illi dixerunt, aut, Illi responderunt,
sed tamen intelligeretur; aut ideo responsionem
istam Domino potius attributam, quia cum verum
dixerunt, etiam de illis hoc ipse respondit qui
veritas est.</p>
        </div3>
<div3>
          <head>135.</head>
          <p>
 Sed illud magis movet, quod Lucas non solum
<pb n="1143"/>
eos hoc respondisse non dicit, haec etiam verba ipse
quoque sicut Marcus Domino attribuens, verum etiam
contrariam retulisse responsionem, dicentes, <hi>Absit.</hi> 
Ita enim narrat: <hi>Quid ergo faciet illis dominus vineae?
Veniet, et perdet colonos istos, et dabit vineam aliis.
Quo audito dixerunt illi: Absit. Ille autem aspiciens eos
ait: Quid est ergo hoc quod scriptum est, Lapidem quem
reprobaverunt aedificantes, hic factus est in caput anguli?</hi> 
Quomodo ergo secundum Matthaeum illi, quibus haec
loquebatur, dixerunt, <hi>Malos male perdet, et vineam
locabit aliis agricolis, qui reddant ei fructum temporibus
suis;</hi> cum secundum Lucam talibus verbis contradixerint
dicentes, <hi>Absit?</hi> Et revera quod secutus Dominus
ait de lapide reprobato ab aedificantibus, et
facto in caput anguli, ita illatum est, ut hoc testimonio
convincerentur illi parabolae contradicentes. Nam
et ipse Matthaeus hoc sic commemorat dictum, tanquam
contradicentibus, cum ait, <hi>Nunquam legistis in
Scripturis, Lapidem quem reprobaverunt aedificantes,
hic factus est in caput anguli?</hi> Quid est enim, <hi>Nunquam
legistis,</hi> nisi quia hoc responderant, quod esset
contrarium? Hoc et Marcus significat, qui haec ipsa
verba ita refert, <hi>Nec Scripturam hanc legistis, Lapidem
quem reprobaverunt aedificantes, hic factus est in caput
anguli?</hi> Quae sententia secundum Lucam magis
apparet loco suo dicta, post illorum contradictionem
qua dixerunt, <hi>Absit.</hi> Tantumdem enim valet, sicut
hoc etiam ipse ponit, <hi>Quid est ergo hoc quod scriptum
est, Lapidem quem reprobaverunt aedificantes, hic factus
est in caput anguli?</hi> Hanc enim sententiae voluntatem
intimat, sive <hi>Nunquam legistis,</hi> sive <hi>Nec hoc legistis,</hi> 
sive <hi>Quid est ergo hoc quod scriptum est.</hi> </p>
        </div3>
<div3>
          <head>136.</head>
          <p>
 Restat ergo ut intelligamus in plebe quae audiebat,
quosdam respondisse quod Matthaeus commemorat
dicens, <hi>Aiunt illi: Malos male perdet, et vineam
suam locabit aliis agricolis;</hi> quosdam vero illud quod
Lucas non tacuit, hoc est, <hi>Absit.</hi> Iis ergo qui illud
Domino responderant, illi alii responderunt, <hi>Absit:</hi> 
sed illorum responsio quibus isti retulerunt, <hi>Absit,</hi> 
propterea Domino tributa est et a Marco et a Luca,
quia, sicut dixi, per eos veritas ipsa locuta est, sive
per nescientes si mali erant, sicut per Caipham, qui
nesciens quid dixerit, cum esset pontifex, prophetavit <note>(Joan. XI, 49-51)</note>;
sive per scientes ac jam intelligentes
atque credentes. Ibi enim erat etiam illa multitudo,
per quam jam erat impleta illa prophetia, cum
venienti magna celebritate occurrentes acclamarent, <hi>Benedictus qui venit in nomine Domini 
 <note>(Psal. CXVII, 26;
Matth. XXI, 9)</note>
          </hi>.</p>
        </div3>
<div3>
          <head>137.</head>
          <p>
 Nec moveat quod idem Matthaeus principes
sacerdotum et seniores populi dixit accessisse ad
Dominum, et quaesivisse in qua potestate haec faceret,
et quis ei dederit hanc potestatem, quando eos
de baptismo Joannis vicissim interrogavit unde esset,
de coelo an ex hominibus; quibus respondentibus
quod nescirent, ait, <hi>Nec ego vobis dico in qua potestate
haec facio.</hi> Inde enim secutus est contextim loquendo,
et ait: <hi>Quid autem vobis videtur? Homo habebat duos
filios,</hi> etc., sine ulla cujusquam rei vel personae interpositione,
<pb n="1144"/>
secundum Matthaeum sermo contexitur,
usque ad hoc quod de locata agricolis vinea commemoratur.
Potest enim putari omnia eum principibus
sacerdotum et senioribus populi locutum fuisse, a
quibus fuerat de sua potestate interrogatus. Qui utique
si tentantes et inimici quaesierant, non in eis possunt
intelligi qui crediderant, atque illud clarum ex
propheta testimonium Domino perhibuerant; qui
etiam modo respondere potuissent, non nescientes,
sed credentes, <hi>Malos male perdet, et vineam locabit
aliis agricolis.</hi> Hoc omnino movere non debet, ut
ideo putemus non fuisse credentes in illa multitudine,
quae tunc Domini parabolas audiebat. Tacuit namque
idem Matthaeus brevitatis causa, quod Lucas non tacet,
parabolam istam scilicet non ad eos solos dictam,
qui de potestate interrogaverant, sed ad plebem.
Sic enim ait, <hi>Coepit autem dicere ad plebem parabolam
hanc: Homo plantavit vineam,</hi> etc. In hac
ergo plebe intelligendum est etiam illos esse potuisse,
qui sic eum audirent, quomodo qui dixerant, <hi>Benedictus
qui venit in nomine Domini;</hi> et ipsos vel ex ipsis
fuisse qui responderunt, <hi>Malos male perdet, et vineam
locabit aliis agricolis.</hi> Quorum responsionem non solum
propterea Domino tribuerunt Marcus et Lucas,
quod hoc ipse dixisset, quia veritas est, quae etiam
per malos atque nescientes saepe loquitur, occulto
quodam instinctu mentem hominis movens, non
sanctitatis illius merito, sed jure propriae potestatis:
verum etiam quia tales esse potuerunt, ut non frustra
in ipso corpore Domini jam sicut membra deputarentur,
ut merito eorum vox illi tribueretur, cujus membra
erant, quia jam baptizaverat plures quam Joannes <note>(Joan. IV, 1)</note>,
et habebat turbas discipulorum,
sicut ipsi Evangelistae saepe testantur, et unde erant
etiam illi quingenti fratres, quibus eum apostolus
Paulus post resurrectionem praesentatum esse commemorat <note>(I Cor. XV, 6)</note>:
praesertim quia et secundum
eumdem Matthaeum non ita dictum est, <hi>Aiunt illi,
Malos male perdet,</hi> ut in eo quod positum est, <hi>illi,</hi> 
pluralis numerus accipiendus sit, tanquam eorum
fuerit ista responsio, qui eum de sua potestate dolose
interrogaverant; sed, <hi>Aiunt illi,</hi> dictum est, id est, illi
ipsi Domino, singulari pronomine, non plurali, quod
in codicibus graecis sine ullo scrupulo ambiguitatis
apparet.</p>
        </div3>
<div3>
          <head>138.</head>
          <p>
 Est quidam sermo Domini apud evangelistam
Joannem, ubi hoc quod dico, facilius possit intelligi. <hi>Dicebat ergo,</hi> 
 inquit, <hi>Jesus ad eos qui crediderunt ei,
Judaeos: Si vos manseritis in sermone meo, vere discipuli
mei eritis; et cognoscetis veritatem, et veritas liberabit
vos. Et responderunt ei: Semen Abrahae sumus, et
nemini servivimus unquam: quomodo tu dicis, Liberi
eritis? Respondit eis Jesus: Amen, amen dico vobis,
quia omnis qui facit peccatum, servus est peccati: servus
autem non manet in domo in aeternum; filius autem
manet in aeternum: si ergo vos Filius liberaverit, vere
liberi eritis. Scio quia filii Abrahae estis, sed quaeritis
<pb n="1145"/>
me inter ficere, quia sermo meus non capit in vobis <note>(Joan.
VIII, 31-37)</note>
          </hi>. Non utique illis diceret, <hi>quaeritis me interficere,</hi> 
qui in eum jam crediderant, quibus dixerat, <hi>Si vos manseritis in sermone meo, vere discipuli mei
eritis:</hi> 
 sed quia hoc ad eos dixerat, qui jam in eum
crediderant, ea vero multitudo praesens erat quae
plures habebat inimicos, etiam non exprimente Evangelista
qui essent qui responderunt, ex hoc ipso quod
responderunt, et quod deinde ab illo audire meruerunt,
satis apparet quae verba quibus sint tribuenda
personis. Sicut ergo in hac multitudine secundum
Joannem erant qui jam crediderant in Jesum, erant
etiam qui eum occidere quaerebant: sic in illa de qua
nunc loquimur, erant qui dolose Dominum interrogaverant,
in qua potestate illa faceret; erant etiam
qui non dolose, sed fideliter acclamaverant, <hi>Benedictus
qui venit in nomine Domini:</hi> ac per hoc erant qui dicerent, <hi>Perdet illos, et vineam suam dabit aliis.</hi> 
 Quae
vox recte etiam ipsius Domini fuisse intelligitur, sive
propter veritatem quae ipse est, sive propter membrorum
ejus cum suo capite unitatem. Erant etiam qui
talia respondentibus dicerent, <hi>Absit,</hi> quia intelligebant
in seipsos esse parabolam dictam.
</p>
        </div3>
      </div2>

<div2>
        <head>CAPUT LXXI.-- <hi>De nuptiis filii Regis ad quas turbae invitatae sunt, quem Matthaeus ordinem tenuerit, propter Lucam qui tale quiddam alibi dicit.</hi> </head>
<div3>
          <head>139.</head>
          <p>
 Sequitur Matthaeus: <hi>Et cum audissent principes
sacerdotum et Pharisaei parabolas ejus, cognoverunt
quod de ipsis diceret: et quaerentes cum tenere, timuerunt
turbas; quoniam sicut prophetam eum habebant. Et
respondens Jesus dixit iterum in parabolis eis, dicens:
Simile factum est regnum coelorum homini regi, qui fecit
nuptias filio suo, et misit servos suos vocare invitatos ad
nuptias, et nolebant venire,</hi> etc., usque ad illud ubi ait, <hi>Multi enim sunt vocati, pauci vero electi 
 <note>(Matth. XXI,
45; XXII, 14)</note>
          </hi>. Parabolam istam de invitatis ad nuptias,
solus Matthaeus narrat: simile quiddam etiam Lucas
commemorat; sed non est hoc, sicut et ordo ipse
indicat, quamvis et illud nonnullam hujus similitudinem
gerat <note>(Luc. XIV, 16-24)</note>. Quod vero post illam
parabolam de vinea et occiso filio patrisfamilias subnectit
Matthaeus, cognovisse Judaeos quod in eos totum
dictum fuerit, et insidias coepisse moliri, hoc etiam
Marcus Lucasque testantur eumdem ordinem retinentes <note>(Marc. XII, 12, et Luc. XX, 19)</note>:
sed inde ipsi pergunt
in aliud, ex hoc subjungentes quod et Matthaeus
post istam, quam solus interposuit de nuptiis parabolam,
ex ordine inseruit.
</p>
        </div3>
      </div2>

<div2>
        <head>CAPUT LXXII.-- <hi>De nummo Caesari reddendo, cujus habeat imaginem, et de muliere quae septem, fratribus nupserat, quemadmodum tres isti concordent.</hi> </head>
<div3>
          <head>140.</head>
          <p>
 Sequitur ergo Matthaeus: <hi>Tunc abeuntes Pharisaei
consilium inierunt ut caperent eum in sermone. Et
mittunt ei discipulos suos cum Herodianis, dicentes:
Magister, scimus quia verax es, et viam Dei in veritate
doces, et non est tibi cura de aliquo; non enim respicis
personam hominum: dic ergo nobis, quid tibi videtur,
licet censum dari Caesari, an non?</hi> et caetera, usque ad
<pb n="1146"/>
illud ubi ait, <hi>Et audientes turbae mirabantur in doctrina
ejus <note>(Matth. XXII, 15-33)</note>
          </hi>. Haec duo Domini responsa,
unum de nummo propter tributum reddendum Caesari,
alterum de resurrectione propter illam mulierem quae
septem sibimet succedentibus fratribus nupserat,
Marcus et Lucas similiter narrant, nec in ordine aliquid
discrepant <note>(Marc. XII, 13-27, et Luc. XX, 20-40)</note>.
Post parabolam quippe illam de conductoribus vineae,
et de Judaeis in quos dicta est, insidias praeparantibus,
quae omnes tres commemoraverunt, praetermittunt hi
duo Marcus et Lucas parabolam de invitatis ad nuptias,
quam solus Matthaeus interposuit: et cum illo
jam sequuntur, narrantes haec duo, de tributo Caesaris,
et de muliere septem singillatim virorum, eodem
prorsus ordine, sine aliqua repugnantiae quaestione.
</p>
        </div3>
      </div2>

<div2>
        <head>CAPUT LXXIII.-- <hi>De illo cui commendata sunt duo praecepta dilectionis Dei et proximi, qui ordo sit narrantium Matthaei et Marci, ne a Luca discrepare videantur.</hi> </head>
<div3>
          <head>141.</head>
          <p>
 Sequitur ergo Matthaeus, et dicit: <hi>Pharisaei
autem audientes quod silentium imposuisset Sadducaeis,
convenerunt in unum; et interrogavit eum unus ex eis
Legis doctor, tentans eum: Magister, quod est mandatum
magnum in Lege? Ait illi Jesus: Diliges Dominum
Deum tuum in toto corde tuo, et in tota anima
tua, et in tota mente tua: hoc est maximum et primum
mandatum. Secundum autem simile est huic: Diliges
proximum tuum sicut te ipsum. In his duobus mandatis
universa Lex pendet et Prophetae <note>(Matth. XXII, 34-40)</note>
          </hi>.
Hoc et Marcus commemorat, eumdem ordinem servans <note>(Marc. XII, 28-34)</note>.
Nec moveat quod Matthaeus
dicit tentantem fuisse illum a quo Dominus interrogatus
est; Marcus autem hoc tacet, et in fine ita
concludit, quod ei Dominus sapienter respondenti
dixerit, <hi>Non longe es a regno Dei.</hi> Fieri enim potest
ut quamvis tentans accesserit, Domini tamen responsione
correctus sit. Aut certe ipsam tentationem non
accipiamus malam, tanquam decipere volentis inimicum;
sed cautam potius, tanquam experiri amplius volentis
ignotum. Neque enim frustra scriptum est, <hi>Qui
facile credit, levis corde est, et minorabitur <note>(Eccli. XIX, 4)</note>
          </hi>.</p>
        </div3>
<div3>
          <head>142.</head>
          <p>
 Lucas autem non hoc ordine, sed longe alibi
tale aliquid interponit <note>(Luc. X, 25-37)</note>: utrum autem
hoc recordetur, an alius ille sit cum quo similiter de
duobus istis praeceptis Dominus egerit, prorsus incertum
est: hinc autem etiam recte videtur alius esse,
non solum propter ordinis multam differentiam, sed
quia etiam ipse dicitur respondisse Domino interroganti,
et in sua responsione commemorasse duo ista
praecepta; et cum ei dixisset Dominus, <hi>Hoc fac, et
vives,</hi> ut illud faceret quod magnum esse in Lege ipse
responderat, secutus Evangelista ait, <hi>Ille autem volens
se justificare dixit: Et quis est meus proximus?</hi> Tunc
Dominus narravit de illo qui descendebat ab Jerusalem
in Jericho, et incidit in latrones. Unde quia et
tentans praedictus est, et duo praecepta ipse respondit,
et post admonitionem Domini dicentis, <hi>Hoc fac, et
<pb n="1147"/>
vives,</hi> non bonus commendatur cum dicitur de eo, <hi>Ille
autem volens se justificare;</hi> iste autem quem pari ordine
Matthaeus Marcusque commemorant, tam bene
commendatus est, ut ei diceret Dominus, <hi>Non longe
es a regno Dei:</hi> probabilius creditur hunc alium esse,
non illum.
</p>
        </div3>
      </div2>

<div2>
        <head>CAPUT LXXIV.-- <hi>Quod Judaei interrogantur de Christo, cujus eis filius videatur, utrum non repugnet Matthaeus aliis duobus; quia secundum istum dicitur,</hi> Quid vobis videtur de Christo? cujus est filius? <hi>cui responderunt,</hi> David: <hi>secundum illos autem,</hi> Quomodo dicunt Scribae Christum filium esse David?</head>
<div3>
          <head>143.</head>
          <p>
 Sequitur Matthaeus: <hi>Congregatis autem Pharisaeis,
interrogavit eos Jesus, dicens: Quid vobis videtur
de Christo? cujus filius est? Dicunt ei: David. Ait illis:
Quomodo ergo David in spiritu vocat eum Dominum,
dicens, Dixit Dominus Domino meo, sede a dextris meis,
donec ponam inimicos tuos scabellum pedum tuorum?
Si ergo David vocat eum Dominum, quomodo filius ejus
est? Et nemo poterat ei respondere verbum, neque
ausus fuit quisquam ex illa die eum amplius interrogare <note>(Matth. XXII, 41-46)</note>
          </hi>.
Hoc consequenter et eodem ordine
Marcus quoque commemorat <note>(Marc. XII, 35-37)</note>.
Lucas etiam, tantummodo de illo tacet, qui interrogavit
Dominum, quod esset mandatum primum in
Lege: hoc autem praetermisso, eumdem etiam ipse
ordinem servat; et hoc de Christo, quomodo sit filius
David, quaesisse a Judaeis Dominum pariter narrat <note>(Luc. XX, 41-44)</note>.
Nec interest ad sententiam, quod
secundum Matthaeum, cum interrogasset Jesus quid
eis videretur de Christo, cujus esset filius, illi responderunt, <hi>David,</hi> 
 tum demum intulit, quomodo eum
David diceret Dominum; secundum illos autem duos,
Marcum et Lucam, nec interrogati esse, nec respondisse
inveniuntur. Intelligere enim debemus, post
eorum responsionem sententiam ipsius Domini a duobus
Evangelistis insinuatam, quomodo ab illo dicta
sit, his audientibus quos volebat suo magisterio utiliter
informare, et a Scribarum alienare doctrina: qui
de Christo illud solum sapiebant, quod secundum
carnem factus erat ex semine David, non eum autem
intelligebant Deum, propter quod erat Dominus ipsius
David. Ideo tanquam de illis errantibus Dominus ad
istos sermonem faciens, quos volebat ab illorum errore
liberari, secundum hos duos Evangelistas commemoratur:
ut quod illis dictum est, <hi>Quomodo dicitis,</hi> 
sicut Matthaeus narrat, sic accipiatur, non tanquam
ad illos, sed tanquam de illis ad eos potius dictum sit,
quos volebat instruere.
</p>
        </div3>
      </div2>

<div2>
        <head>CAPUT LXXV.-- <hi>De Pharisaeis sedentibus super cathedram Moysi, et dicentibus quae non faciunt, caeterisque in eos dem Pharisaeos a Domino dictis, utrum sermo Matthaei congruat aliis duobus, et maxime Lucae, qui non hoc ordine, sed alibi similem commemorat.</hi> </head>
<div3>
          <head>144.</head>
          <p>
 Sequitur Mathaeus, ita narrationis ordinem
tenens: <hi>Tunc Jesus locutus est ad turbas et ad discipulos
suos, dicens: Super cathedram Moysi sederunt
Scribae et Pharisaei: omnia ergo quaecumque dixerint
<pb n="1148"/>
vobis, servate et facite; secundum vero opera eorum
nolite facere. Dicunt enim et non faciunt,</hi> etc., usque ad
illud ubi ait, <hi>Non me videbitis amodo donec dicatis,
Benedictus qui venit in nomine Domini <note>(Matth. XXIII)</note>
          </hi>.
Similem sermonem habuisse Dominum adversus Pharisaeos
et Scribas Legisque doctores, Lucas quoque
commemorat, sed in domo cujusdam Pharisaei, qui
eum vocaverat ad convivium. Quod ut narraret, digressus
erat a Matthaeo, circa illum locum, ubi ambo
commemoraverant quod dictum est a Domino, de
signo Jonae trium dierum et noctium, et de regina
Austri, et de Ninivitis, et de spiritu immundo qui redit
et invenit mundatam domum: post quem sermonem
dicit Matthaeus, <hi>Adhuc eo loquente ad turbas,
ecce mater ejus, et fratres stabant foris, quaerentes loqui
ei <note>(Id. XII, 39-46)</note>
          </hi>; Lucas autem in eo sermone
Domini, commemoratis etiam quibusdam quae Matthaeus
dixisse Dominum praetermisit, ab ordine quem
cum Matthaeo tenuerat ita digreditur: <hi>Et cum loqueretur,</hi> 
inquit, <hi>rogavit illum quidam Pharisaeus ut pranderet
apud se; et ingressus recubuit. Pharisaeus autem
coepit intra se reputans dicere, quare non baptizatus
esset ante prandium. Et ait Dominus ad illum: Nunc
vos, Pharisaei, quod de foris est calicis et catini, mundatis.</hi> 
Atque hinc jam caetera in eosdem Pharisaeos et
Scribas et Legis doctores talia dicit, qualia Matthaeus
hoc loco, quem nunc considerandum suscepimus <note>(Luc. XI, 29-52)</note>.
Quanquam ergo ita ista Matthaeus
commemoret, ut quamvis domum illius Pharisaei non
nominet, non tamen locum exprimat ubi dicta sint,
quo repugnet aliquid illi domui: tamen quia jam venerat
Dominus in Jerusalem a Galilaea, et post ejus
adventum ita superiora usque ad hunc sermonem contexuntur,
ut probabiliter accipiantur in Jerusalem
gesta, Lucas autem illud narrat, cum adhuc Dominus
iter ageret in Jerusalem; videntur mihi similes duo esse
sermones, quorum ille alterum, alterum iste narravit.</p>
        </div3>
<div3>
          <head>145.</head>
          <p>
 Sane considerandum est quomodo hic dictum
sit, <hi>Non me videbitis amodo donec dicatis, Benedictus
qui venit in nomine Domini;</hi> cum secundum eumdem
Matthaeum jam hoc dixerint <note>(Matth. XXI, 9)</note>. Et Lucas
enim dicit hoc esse responsum a Domino illis qui
eum monuerant ut inde iret, quoniam vellet eum
Herodes occidere. Ibi etiam adversus ipsam Jerusalem
ea prorsus verba ab illo esse dicta commemorat,
quae hic Matthaeus. Sic enim narratur secundum Lucam: <hi>In ipsa die accesserunt quidam Pharisaeorum,
dicentes illi: Exi, et vade hinc; quia Herodes vult te
occidere. Et ait illis: Ite, dicite vulpi illi, Ecce ejicio
daemonia, et sanitates perficio hodie et cras, et tertia
consummor</hi>:
 <hi>verumtamen oportet me hodie et cras et
sequenti ambulare, quia non capit prophetam perire extra
Jerusalem. Jerusalem, Jerusalem, quae occidis Prophetas,
et lapidas eos qui mittuntur ad te, quoties volui congregare
filios tuos quemadmodum avis nidum suum sub pennis,
et noluisti? Ecce relinquetur vobis domus vestra deserta.
Dico autem vobis, quia non videbitis me, donec veniat
<pb n="1149"/>
cum dicetis, Benedictus qui venit in nomine Domini <note>(Luc. XIII, 31-35)</note>
          </hi>.
Narrationi quidem huic Lucae non
videtur adversari, quod turbae dixerunt, Domino veniente
ad Jerusalem, <hi>Benedictus qui venit in nomine
Domini:</hi> secundum quippe Lucae ordinem nondum
illuc venerat, et nondum dictum erat. Sed quia non
dicit quod inde tunc abseesserit, ut non veniret nisi
eo tempore quo jam illud diceretur (perseverat quippe
in itinere suo, donec veniat Jerusalem, atque illud
quod ait, <hi>Ecce ejicio daemonia, et sanitates perficio hodie
et cras, et tertia consummor,</hi> mystice ab illo et figurate
dicta intelliguntur; neque enim eo die passus
est, qui est ab hoc die tertius, eum continuo dicat, <hi>Oportet me hodie et cras et sequenti ambulare),</hi> 
 cogit
profecto etiam illud mystice intelligi quod ait, <hi>Non
videbitis me, donec veniat cum dicetis, Benedictus qui
venit in nomine Domini,</hi> de illo suo adventu, quo in
claritate venturus est, hoc signifians, ut illud quod
ait, <hi>Ejicio daemonia, et sanitates perficio hodie et cras,
et tertia consummor,</hi> referatur ad corpus ejus, quod
est Ecclesia. Expelluntur enim daemonia, cum relictis
paternis superstitionibus credunt in eum gentes: et
perficiuntur sanitates, cum secundum ejus praecepta
vivitur, posteaquam fuerit diabolo et huic saeculo renuntiatum,
usque in finem resurrectionis, qua tanquam
tertia consummabitur, hoc est ad plenitudinem
angelicam per corporis etiam immortalitatem perficietur
Ecclesia. Quapropter ordo iste Matthaei nequaquam
putandus est in aliquid aliud esse digressus:
sed Lucas magis intelligendus est, vel praeoccupasse
quae gesta sunt in Jerusalem, et recordando interposuisse,
antequam ejus narratio Dominum perduceret
Jerusalem; aut eidem civitati jam propinquantem talia
respondisse monentibus ut caveret Herodem, qualia
Matthaeus eum dicit etiam turbis locutum, cum jam
pervenisset in Jerusalem, atque illa omnia peracta
essent quae supra narrata sunt.
</p>
        </div3>
      </div2>

<div2>
        <head>CAPUT LXXVI.-- <hi>Cum praenuntiavit templi eversionem, quomodo aliis duobus narrandi ordine congruat.</hi> </head>
<div3>
          <head>146.</head>
          <p>
 Sequitur Matthaeus, et dicit: <hi>Et egressus
Jesus de templo ibat: et accesserunt discipuli ejus,
ut ostenderent ei aedificationes templi. Ipse autem respondens
dixit illis, Videtis haec omnia? Amen dico
vobis, non relinquetur hic lapis super lapidem qui non
destruatur <note>(Matth. XXIV, 1, 2)</note>
          </hi>. Marcus etiam commemorat
hoc eodem pene ordine, post aliquantam
digressionem, ad hoc factam, ut commemoraret de
vidua, quae misit duo minuta in gazophylacium <note>(Marc. XII, 41; XIII, 2)</note>,
quod eum eo Lucas solus
commemorat. Nam etiam secundum Marcum, posteaquam
illud Dominus egit cum Judaeis, quomodo acciperent
Christum filium David, ea narrantur quae dicit
de cavendis Pharisaeis et hypocrisi eorum: quem locum
Matthaeus latissime persecutus est, et plura ibi
dicta narravit: atque ideo post eumdem locum quem
breviter perstrinxit Marcus, et copiose digessit Matthaeus,
nihil amplius Marcus intulit, sicut dixi, quam
de illa vidua pauperrima et uberrima; ac deinde
<pb n="1150"/>
subjungit ea quibus Matthaeo iterum cohaereret, dicens
de templi futura eversione. Lucas quoque
post illud de Christo, quomodo esset filius David,
pauca de cavenda hypocrisi Pharisaeorum commemorat.
Inde sicut Marcus pergit ad viduam, quae duo
minuta in gazophylacium misit. Deinde subjungit de
templi futura eversione, quod Matthaeus et Marcus <note>(Luc. XX, 46; XXI, 6)</note>.
</p>
        </div3>
      </div2>

<div2>
        <head>CAPUT LXXVII.-- <hi>De sermone quem habuit in monte Oliveti, quaerentibus discipulis quando erit consummatio, quemadmodum tres isti inter se congruant.</hi> </head>
<div3>
          <head>147.</head>
          <p>
 Sequitur Matthaeus dicens: <hi>Sedente autem eo
super montem Oliveti, accesserunt ad eum discipuli secreto,
dicentes: Dic nobis quando haec erunt, et quod
signum adventus tui, et consummationis saeculi. Et respondens
Jesus, dixit eis: Videte ne quis vos seducat.
Multi enim venient in nomine meo dicentes, Ego sum
Christus, et multos seducent,</hi> etc., usque ad illud ubi
ait, <hi>Et ibunt hi in supplicium aeternum, justi autem in
vitam aeternam.</hi> Nunc jam istum prolixum sermonem
Domini secundum tres Evangelistas, Matthaeum, Marcum
et Lucam consideremus. Eumdem quippe tenentes
ordinem pariter ista contexunt <note>(Matth. XXIV,
3; XXV, 46, Marc. XIII, 4-37, et Luc. XXI, 7-36)</note>. Dicunt
quidem hic etiam aliqua singuli propria, in quibus
nulla est repugnantiae metuenda suspicio: de his autem
quae pariter dicunt, necubi sibimet adversari putentur,
videndum est. Neque enim dici potest, si aliquid
tale occurrerit, aliud esse atque alibi a Domino
similiter dictum, quando eodem loco rerum ac temporum,
omnium trium versatur narratio. Sane quod
earumdem sententiarum a Domino dictarum, non
eumdem omnes ordinem servant, nihil ad rem pertinet
vel intelligendam vel insinuandam, dum ea quae
ab illo dicta referuntur, non sibimet adversentur.</p>
        </div3>
<div3>
          <head>148.</head>
          <p>
 Quod ergo Matthaeus ait, <hi>Et praedicabitur hoc
Evangelium regni in universo orbe in testimonium
omnibus gentibus, et tunc veniet consummatio;</hi> etiam
Marcus eodem ordine ita commemorat, <hi>Et in omnes
gentes primum oportet praedicari Evangelium:</hi> non dixit, <hi>et tunc veniet consummatio;</hi> 
 sed hoc significat quod ait, <hi>primum,</hi> 
 id est, <hi>Et in omnes gentes primum oportet
praedicari Evangelium:</hi> quia illi de fine interrogaverant.
Cum ergo dicit, <hi>Primum oportet in omnes gentes praedicari
Evangelium,</hi> significat utique, <hi>primum,</hi> antequam
veniat consummatio.</p>
        </div3>
<div3>
          <head>149.</head>
          <p>
 Item quod Matthaeus ait, <hi>Cum ergo videritis
abominationem desolationis, quae dicta est a Daniele propheta,
stantem in loco sancto, qui legit intelligat;</hi> hoc
Marcus dicit ita, <hi>Cum autem videritis abominationem
desolationis stantem ubi non debet, qui legit intelligat:</hi> 
in qua mutatione verbi exposuit eamdem sententiam;
ideo quippe <hi>ubi non debet,</hi> quia in loco sancto non debet.
Lucas autem non ait, <hi>Cum autem videritis abominationem
desolationis, stantem in loco sancto;</hi> aut, <hi>ubi
non debet:</hi> sed ait, <hi>Cum autem videritis circumdari ab
<pb n="1151"/>
exercitu Jerusalem, tunc scitote quia appropinquavit desolatio
ejus.</hi> Tunc erit ergo abominatio desolationis in
loco sancto.</p>
        </div3>
<div3>
          <head>150.</head>
          <p>
 Quod autem ait Matthaeus, <hi>Tunc qui in Judaea
sunt, fugiant ad montes; et qui in tecto, non descendat
tollere aliquid de domo sua; et qui in agro, non revertatur
tollere tunicam suam;</hi> totidem pene verbis hoc
etiam Marcus commemorat. Lucas autem, <hi>Tunc qui
in Judaea sunt,</hi> inquit, <hi>fugiant in montes:</hi> hoc sicut illi
duo; caetera vero aliter. Sequitur enim, et dicit, <hi>Et
qui in medio ejus, discedant; et qui in regionibus, non
intrent in eam: quia dies ultionis hi sunt, ut impleantur
omnia quae scripta sunt.</hi> Satis diversum videtur quod
illi duo dixerunt, <hi>Et qui super tectum, non descendat
tollere aliquid de domo sua;</hi> et quod iste dicit, <hi>Et qui
in medio ejus, discedant:</hi> nisi forte quia perturbatio
magna erit tam magno instante periculo, illi quos inclusisset
obsidio, quod significat dicendo, <hi>qui in medio
ejus,</hi> in tecto erunt attoniti et volentes videre quid impendeat,
vel qua evadendum sit. Sed quomodo ait, <hi>discedant,</hi> 
 quando supra dixit, <hi>cum autem videritis circumdari
ab exercitu Jerusalem?</hi> Nam illud quod sequitur, <hi>Qui in regionibus, non intrent in eam,</hi> 
 videtur ad
congruam pertinere admonitionem; et potest observari,
ut qui extra sunt non in eam intrent: qui autem
in medio sunt, quomodo discedant, ab exercitu jam
civitate circumdata? An hoc est esse <hi>in medio ejus,</hi> 
quando jam ita periculum urgebit, ut temporaliter ad
praesentem vitam tuendam non possit evadi; et quoniam
tunc parata debet esse anima ac libera, nec carnalibus
desideriis occupata et oppressa, hoc significat
quod ab illis duobus dictum est, <hi>in tecto,</hi> vel <hi>super
tectum:</hi> ut quod iste ait, <hi>discedant,</hi> id est non jam hujus
vitae desiderio capiantur, sed in aliam vitam migrare
parati sint; hoc illi duo dixerint, <hi>non descendat
tollere aliquid de domo,</hi> id est nullo affectu inclinetur
in carnem tanquam aliquid inde commodi percepturus:
et quod iste ait, <hi>Qui in regionibus, non intrent in
eam,</hi> id est, qui jam bono cordis proposito extra illam
facti sunt, non eam rursus carnali cupiditate desiderent;
hoc illi dixerint, <hi>Et qui in agro est, non revertatur
retro tollere vestimentum suum,</hi> tanquam iterum
involvi curis quibus erat exutus?</p>
        </div3>
<div3>
          <head>151.</head>
          <p>
 Quod vero ait Matthaeus, <hi>Orate autem, ut non
fiat fuga vestra hieme vel sabbato;</hi> hinc Marcus partem
dixit, partem tacuit: <hi>Orate vero,</hi> inquit, <hi>ut hieme non
fiant.</hi> Lucas autem hoc non dixit, sed tamen dixit aliquid
solus, quo mihi videatur hanc ipsam, quae ab
istis obscure posita est, illustrasse sententiam: ait
enim, <hi>Attendite autem vobis, ne forte graventur corda
vestra in crapula, et ebrietate, et curis hujus vitae, et
superveniat in vos repentina dies illa: tanquam laqueus
enim superveniet in omnes qui sedent super faciem orbis
terrae. Vigilate itaque, omni tempore orantes, ut digni
habeamini fugere ista omnia quae futura sunt</hi> Haec intelligitur
fuga, quam Matthaeus commemorat, quae non
debet fieri hieme vel sabbato. Ad hiemem autem pertinent
curae hujus vitae, quas Lucas aperte posuit: ad
sabbatum vero crapula et ebrietas. Curae quippe tristes
<pb n="1152"/>
sunt velut hiems: crapula vero et ebrietas, carnali
laetitia luxuriaque cor submergit atque obruit; quod
malum sabbati nomine propterea significatum est,
quia haec erat jam, sicuti et nunc est Judaeorum
pessima consuetudo, illo die deliciis affluere, dum
spirituale sabbatum ignorant. Aut si aliquid aliud in
illis secundum Matthaeum et Marcum verbis intelligendum
est, aliquid aliud etiam Lucas dixerit, dum
tamen nulla repugnantiae quaestio moveatur. Neque
enim nunc Evangelia exponenda suscepimus, sed a
falsitatis vel fallaciae calumniis defendenda. Alia vero
quae in hoc sermone Matthaeus posuit communia cum
Marco, nihil habent quaestionis: quae autem cum Luca,
non in hoc sermone Lucas ea posuit, cujus huic ordo
concordat; sed alibi talia vel recordatur atque inserit
praeoccupando, ut prius commemoret quae postea a
Domino dicta sunt; vel bis a Domino dicta facit intelligi,
et nunc secundum Matthaeum, et tunc secundum
ipsum.
</p>
        </div3>
      </div2>

<div2>
        <head>CAPUT LXXVIII.-- <hi>Quod commemorant Matthaeus et Marcus ante biduum futurae Paschae, et postea dicunt quod in Bethania fuit, quomodo non repugnet Joanni, qui cum ipsis narrat hoc idem quod factum est in Bethania, et dicit,</hi> Ante sex dies Paschae.</head>
<div3>
          <head>152.</head>
          <p>
 Sequitur Matthaeus: <hi>Et factum est, cum consummasset
Jesus sermones hos omnes, dixit discipulis
suis: Scitis quia post biduum Pascha fiet, et Filius hominis
tradetur ut crucifigatur <note>(Matth. XXVI, 1, 2)</note>
          </hi>. Huic
attestantur alii duo Marcus et Lucas, ab eodem ordine
non recedentes <note>(Marc. XIV, 1, et Luc. XXII, 1)</note>.
Neque hoc tanquam a Domino dictum insinuant; hoc
enim intimare praetermiserunt: ex sua tamen persona
et Marcus dicit, <hi>Erat autem Pascha et azyma post biduum;</hi> 
et Lucas, <hi>Appropinquabat autem dies festus
azymorum, qui dicitur Pascha.</hi> Sic ergo appropinquabat,
ut esset post biduum, sicut alii duo apertius
consonant. Joannes vero tribus quidem locis commemoravit
ejusdem diei festi propinquitatem, cum alia
quaedam duobus superioribus locis narraret: tertio
autem loco apparet ejus narratio circa ipsa versari
tempora, ubi hoc etiam illi tres intimant, id est impendentis
jam dominicae passionis <note>(Joan. XI, 55, XII,
1, et XIII, 1)</note>.</p>
        </div3>
<div3>
          <head>153.</head>
          <p>
 Sed hoc videri potest parum diligenter intuentibus
esse contrarium, quod Matthaeus et Marcus
posteaquam dixerunt Pascha post biduum futurum,
deinde commemoraverunt quod erat Jesus in Bethania,
ubi de unguento illo pretioso dicitur: Joannes
autem ante sex dies Paschae dicit Jesum venisse in
Bethaniam, de unguento eadem narraturus <note>(Id.
XII, 1)</note>. Quomodo ergosecundum illos duos, post biduum
futurum erat Pascha, cum posteaquam id
dixerunt, inveniantur cum Joanne in Bethania illud
de unguento quod ipse narrantes, tunc autem ipse
dicat post sex dies futurum Pascha? Sed qui ita moventur
non intelligunt Matthaeum et Marcum illud
quod in Bethania de unguento factum erat recapitulando
posuisse, non post illam de biduo praedicationem
suam, sed ante jam factum cum adhuc sex dies
<pb n="1153"/>
essent ad Pascha. Non enim quisquam eorum cum
dixisset, post biduum futurum Pascha, sic adjunxit
de illo facto in Bethania, ut diceret, Post haec cum
esset in Bethania: sed Matthaeus quidem, <hi>Cum autem
esset,</hi> inquit, <hi>Jesus in Bethania;</hi> Marcus autem, <hi>Cum
esset Bethaniae:</hi> quod utique intelligitur et antequam
illa dicerentur quae ante biduum Paschae dicta sunt.
Sicut ergo ex Joannis narratione colligitur, ante sex
dies Paschae venit in Bethaniam: ibi factum est illud
convivium ubi de unguento pretioso fit commemoratio;
inde venit Jerosolymam sedens super asellum;
deinde postea geruntur ea quae narrant post hunc adventum
ejus Jerosolymis gesta. Ex illo ergo die quo
venit in Bethaniam atque illud de unguento factum
est, usque ad diem quo ista omnia gesta atque dicta
sunt, intelligimus, etiam Evangelistis non commemorantibus,
consumptum fuisse quatriduum, ut occurreret
dies quem ante biduum Paschae duo definierunt.
Lucas autem cum ait, <hi>Appropinquabat autem
dies festus azymorum,</hi> non expressit biduum: sed hanc
propinquitatem, quam commemoravit, in ipso intervallo
bidui debemus accipere. Joannes vero cum dicit, <hi>Proximum erat Pascha Judaeorum 
 <note>(Joan. XI, 55)</note>
          </hi>, non
hoc biduum vult intelligi, sed sex dies ante Pascha.
Proinde, cum quaedam post hoc dictum commemorasset,
tunc jam volens ostendere quam proximum
fuisse Pascha dixisset: <hi>Jesus ergo ante sex dies,</hi> inquit, <hi>Paschae, venit in Bethaniam, ubi fuerat Lazarus
mortuus, quem suscitavit Jesus 
 <note>(Id. XII, 1, 2)</note>
          </hi>. <hi>Fecerunt
autem ei caenam ibi.</hi> Hoc illud est quod commemorant
recapitulantes Matthaeus et Marcus, cum jam dixissent
post biduum futurum Pascha. Recapitulando ergo ad
illum diem redeunt in Bethaniam, qui erat ante sex
dies Paschae, et narrant quod Joannes de coena et unguento:
unde venturus erat Jerosolymam, et peractis
illic quae narrata sunt, perventurus ad diem qui erat
ante biduum Paschae, unde isti digressi sunt, ut recapitulando
commemorarent quod ante in Bethania
de unguento gestum est; cujus rei peracta narratione,
illuc iterum redeunt, unde digressi fuerant, id est, ut
jam sermo Domini narretur, quem habuit ante biduum
Paschae. Nam si tollamus de medio quod gestum
in Bethania digredientes ab ordine recolendo et recapitulando
narrarunt, et ipsum ordinem contexamus,
ita sermo dirigitur secundum Matthaeum dicente Domino: <hi>Scitis quia post biduum Pascha fiet, et Filius hominis
tradetur, ut crucifigatur. Tunc congregati sunt
principes sacerdotum et seniores populi in atrium principis
sacerdotum, qui dicebatur Caiphas, et consilium
fecerunt, ut Jesum dolo tenerent et occiderent. Dicebant
autem, Non in die festo; ne forte tumultus fieret in populo.
Tunc abiit unus de duodecim, qui dicitur Judas
Scarioth, ad principes sacerdotum 
 <note>(Matth. XXVI,
2-14)</note>
          </hi>, etc. Inter illud enim quod dictum est, <hi>Ne
tumultus fieret in populo,</hi> et illud quod dictum est, <hi>Tunc
abiit unus de duodecim, qui dicitur Judas,</hi> interpositum
est illud de Bethania, quod recapitulando dixerunt:
quo nos praetermisso contexuimus narrationem, ut
insinuaremus non repugnare ordinem temporum. Secundum
<pb n="1154"/>
Marcum autem, eodem Bethaniae convivio,
quod recapitulando et ipse interposuit, similiter praetermisso,
ita se ordo narrationis tenet: <hi>Erat autem
Pascha et azyma post biduum; et quaerebant summi sacerdotes
et Scribae quomodo eum dolo tenerent, et occiderent.
Dicebant enim, Non in die festo; ne forte tumultus
fieret populi. Et Judas Scariothes, unus ex duodecim,
abiit ad summos sacerdotes, ut proderet eum <note>(Marc. XIV, 1-10)</note>
          </hi>,
etc. Etiam hic inter illud quod dictum
est, <hi>Ne forte tumultus fieret populi,</hi> et illud quod
adjunximus, <hi>Et Judas Scariothes unus ex duodecim,</hi> 
positum est illud de Bethania, quod recapitulando
dixerunt. Lucas sane ipsam rem gestam in Bethania
praetermisit. Haec diximus propter sex dies ante Pascha,
quos dixit Joannes, cum in Bethania rem gestam
narraret; et biduum ante Pascha, quod Matthaeus et
Marcus dixerunt, cum post hoc a se dictum illud ipsum
in Bethania quod Joannes, commemorarent.
</p>
        </div3>
      </div2>

<div2>
        <head>CAPUT LXXIX.-- <hi>De coena in Bethania ubi mulier unguento pretioso Dominum perfudit, quomodo inter se congruant Matthaeus, Marcus et Joannes, et quomodo Lucae non adversentur tale aliquid alio tempore commemoranti.</hi> </head>
<div3>
          <head>154.</head>
          <p>
 Sequitur ergo Matthaeus ab eo loco, ubi finem
feceramus considerandae narrationis, et dicit: <hi>Tunc
congregati sunt principes sacerdotum et seniores populi
in atrium principis sacerdotum, qui dicebatur Caiphas, et
consilium fecerunt ut Jesum dolo tenerent, et occiderent.
Dicebant autem, Non in die festo; ne forte tumultus
fieret in populo. Cum autem esset Jesus in Bethania, in
domo Simonis leprosi, accessit ad eum mulier habens
alabastrum unguenti pretiosi, et effudit super caput ipsius
recumbentis,</hi> etc., usque ad illud ubi ait, <hi>Dicetur et
quod haec fecit in memoriam ejus <note>(Matth. XXVI, 3-13)</note>
          </hi>.
Nunc jam de muliere atque unguento pretioso quod
in Bethania gestum est, consideremus. Lucas enim
quamvis simile factum commemoret, nomenque conveniat
ejus, apud quem convivabatur Dominus; nam
et ipsum Simonem dicit: tamen quia non est contra
naturam vel contra morem hominum, ut si potest
unus homo habere nomina duo, multo magis possint
et unum nomen habere homines duo; potius credibile
est alium fuisse illum Simonem non leprosum, in cujus
domo hoc in Bethania gerebatur. Nam nec Lucas
in Bethania rem gestam dicit, quam narrat: et quamvis
non commemoret civitatem aut castellum, ubi factum
sit; tamen non videtur in eodem loco versari
ejus narratio. Nihil itaque aliud intelligendum arbitror,
nisi non quidem aliam fuisse mulierem, quae
peccatrix tunc accessit ad pedes Jesu, et osculata est,
et lavit lacrymis, et tersit capillis, et unxit unguento;
cui Dominus adhibita similitudine de duobus debitoribus,
ait dimissa esse peccata multa, quoniam dilexit
multum: sed eamdem Mariam bis hoc fecisse, semel
scilicet quod Lucas narravit, cum primo accedens
cum illa humilitate et lacrymis meruit peccatorum
remissionem <note>(Luc. VII, 36-50)</note>. Nam hoc et Joannes,
quamvis non sicut Lucas quemadmodum factum esset
narraverit, tamen ipsam Mariam commendans commemoravit,
<pb n="1155"/>
cum jam de Lazaro resuscitando coepisset
loqui, antequam veniret in Bethaniam. Quod ita ibi
narrat: <hi>Erat autem quidam,</hi> inquit, <hi>languens Lazarus
a Bethania de castello Mariae et Marthae sororis ejus.
Maria autem erat quae unxit Dominum unguento, et extersit
pedes ejus capillis suis, cujus frater Lazarus infirmabatur <note>(Joan. XI, 1, 2)</note>
          </hi>.
Hoc dicens Joannes attestatur
Lucae, qui hoc in domo pharisaei cujusdam Simonis
factum esse narravit. Jam itaque hoc Maria
fecerat. Quod autem in Bethania rursus fecit, aliud
est, quod ad Lucae narrationem non pertinet, sed pariter
narratur a tribus, Joanne scilicet <note>(Id. XII, 1-8)</note>,
Matthaeo et Marco <note>(Marc. XIV, 3-9)</note>.</p>
        </div3>
<div3>
          <head>155.</head>
          <p>
 Inter istos igitur tres, Matthaeum, Marcum et
Joannem, quemadmodum hoc conveniat attendamus,
de quibus non est dubium quod eamdem rem narrent
gestam in Bethania, ubi etiam discipuli, quod omnes
tres commemorant, murmuraverunt adversus mulierem
tanquam de perditione pretiosissimi unguenti.
Quod ergo Matthaeus et Marcus caput Domini unguento
illo perfusum dicunt, Joannes autem pedes, regula
illa ostenditur non esse contrarium, quam demonstravimus,
cum de quinque panibus pasceret turbas.
Ibi enim quia non defuit qui et quinquagenos, et
centenos discubuisse commemoraret, cum alius quinquagenos
dixerit, non potuit videri contrarium: potuisset
autem si alius centenos tantum posuisset, sicut
alius quinquagenos, et tamen debuit inveniri
utrumque factum esse. Quo exemplo informari nos
oportuit, sicut illic admonui, etiam ubi singuli Evangelistae
singula commemorant, utrumque factum intelligere <note>(Supra, cap. 46, n. 98)</note>.
Proinde et hic non
solum caput, sed et pedes Domini accipiamus perfudisse
mulierem. Nisi forte quoniam Marcus fracto alabastro
perfusum caput commemorat, tam quisquam
absurdus et calumniosus est, ut aliquid in vase fracto
neget remanere potuisse, unde etiam pedes perfunderet.
Sed cum iste contenderit sic esse fractum, ut
nihil ibi residui fieret, nitens adversus veritatem
Evangelii; quanto melius et religiosius contendit alius
non esse ita fractum, ut totum effunderet, nitens pro
veritate Evangelii? Ille autem calumniator si tam
pertinaciter caecus est, ut Evangelistarum concordiam
de alabastro fracto frangere conetur, prius accipiat
perfusos pedes antequam illud fractum esset, ut in
integro remaneret, unde etiam caput perfunderetur,
ubi fractura illa totum effunderet. A capite quippe
nobis ordinate consuli agnoscimus, sed ordinate etiam
nos a pedibus ad caput ascendimus.</p>
        </div3>
<div3>
          <head>156.</head>
          <p>
 Caetera facti hujus nullam mihi videntur habere
quaestionem. Quod enim alii dicunt discipulos
murmurasse de unguenti effusione pretiosi, Joannes
autem Judam commemorat, et ideo quia fur erat;
manifestum puto esse discipulorum nomine eumdem
Judam significatum, locutione illa quam de Philippo
in quinque panibus insinuavimus, plurali numero pro
singulari usurpato <note>(Ibid., n. 96)</note>. Potest etiam intelligi
quod et alii discipuli aut senserint hoc, aut dixerint,
aut eis Juda dicente persuasum sit, atque omnium
<pb n="1156"/>
voluntatem Matthaeus et Marcus etiam verbis expresserint;
sed Judas propterea dixerit, quia fur erat,
caeteri vero propter pauperum curam; Joannem autem
de solo illo id commemorare voluisse, cujus ex
hac occasione furandi consuetudinem credidit intimandam.
</p>
        </div3>
      </div2>

<div2>
        <head>CAPUT LXXX.-- <hi>Ubi mittit discipulos ut praeparent ei manducare Pascha, quomodo inter se congruant Matthaeus, Marcus et Lucas.</hi> </head>
<div3>
          <head>157.</head>
          <p>
 Sequitur Matthaeus: <hi>Tunc abiit unus de duodecim
qui dicitur Judas Scarioth, ad principes sacerdotum,
et ait illis: Quid vultis mihi dare, et ego vobis eum
tradam? At illi constituerunt ei triginta argenteos,</hi> etc.,
usque ad illud, ubi ait, <hi>Et fecerunt discipuli sicut constituit
illis Jesus, et paraverunt Pascha <note>(Matth. XXVI,
14-19)</note>
          </hi>. Nihil in hoc capitulo contrarium putari potest
Marco et Lucae, qui hoc idem similiter narrant <note>(Marc.
XIV, 10-16, et Luc. XXII, 3-13)</note>. Quod enim dicit Matthaeus <hi>Ite in civitatem ad quemdam, et dicite ei: Magister
dicit, Tempus meum prope est, apud te facio
Pascha cum discipulis meis,</hi> 
 eum significat quem
Marcus et Lucas dicunt patremfamilias vel dominum
domus, in qua eis coenaculum demonstratum est, ubi
pararent Pascha: quod ergo interposuit Matthaeus, <hi>ad quemdam,</hi> 
 tanquam ex persona sua studio brevitatis
illum compendio voluit insinuare. Si enim diceret
dixisse Dominum, Ite in civitatem, et dicite ei, Magister
dicit, Tempus meum prope est, apud te facio
Pascha; tanquam civitati dicendum esset, acciperetur.
Ac per hoc non ex Domini, cujus mandatum narrabat,
sed ex sua persona interposuit, ad quemdam jussisse
Dominum ut irent, ne haberet necesse totum dicere,
cum hoc illi ad insinuandam jubentis sententiam sufficere
videretur. Nam neminem sic loqui, ut dicat, Ite
ad quemdam, quis nesciat? Si enim diceret, Ite ad
quemcumque, aut, ad quemlibet; posset esse integra
locutio, sed non esset certus homo ad quem mitterentur: 
cum eum certum ostendant, quamvis tacito
ejus nomine, Marcus et Lucas. Sciebat quippe Dominus
ad quem mitteret. Et ut eum etiam illi quos mittebat,
invenire possent, praemonuit quod indicium sequerentur,
de homine gestante aquae lagenam vel
amphoram, ut eum secuti, ad domum quam volebat,
venirent. Cum itaque non hic posset dici, Ite ad
quemlibet, quod integritas quidem locutionis admittit,
sed hoc loco rei hujus quae insinuabatur veritas non
admittit; quanto minus hic dici potuit, Ite ad quemdam,
quod omnino nunquam recta locutione dici potest?
Sed plane discipulos a Domino, non ad quemlibet,
sed ad quemdam hominem, id est, ad certum
aliquem missos esse manifestum est. Quod nobis ex
persona sua recte potuit Evangelista narrare, ut diceret,
Misit eos ad quemdam, ut dicerent ei, Apud te
facio Pascha. Potuit etiam sic, Misit eos ad quemdam
dicens: Ite, dicite ei, Apud te facio Pascha. Ac per
hoc cum verba Domini posuisset dicentis, <hi>Ite in civitatem;</hi> 
interposuit ipse, <hi>ad quemdam:</hi> non quia hoc
<pb n="1157"/>
Dominus dixerit, sed ut ipse nobis insinuaret tacito
nomine fuisse quemdam in civitate, ad quem Domini
discipuli mittebantur, ut praepararent Pascha. Ac sic
post hanc ex persona sua interpositionem duorum
verborum, sequitur ordinem verborum Domini dicentis, <hi>Et dicite ei, Magister dicit.</hi> 
 Jam enim si quaeras,
Cui? recte respondetur, Illi cuidam homini, ad quem
misisse insinuavit Evangelista, cum ex persona sua
interposuisset, <hi>ad quemdam:</hi> minus quidem usitata
locutio, sed tamen sic intellecta integerrima est; aut
si habet aliquid proprietatis hebraea lingua, qua perhibetur
scripsisse Matthaeus, ut etiam totum ex persona
Domini dictum locutionis integritate non careat,
viderint qui noverunt. Sane ita posset etiam latine
dici, si diceretur, Ite in civitatem ad quemdam, quem
vobis demonstraverit homo qui vobis occurrerit lagenam
aquae portans: hoc modo jubenti sine ambiguitate
posset obtemperari. Velut etiam si diceret, Ite in
civitatem ad quemdam qui manet illo aut illo loco, in
tali vel tali domo; cum expressione loci et designatione
domus; posset intelligi, posset fieri. His autem
<pb n="1158"/>
atque hujusmodi caeteris tacitis indiciis qui dicit, Ite
ad quemdam, et dicite ei, ideo non potest audiri,
quia certum aliquem vult intelligi, cum dicit, ad
quemdam, et non exprimit quomodo dignoscatur.
Quod si ex persona Evangelistae dictum illud interpositum
acceperimus, erit quidem necessitate brevitatis
subobscura locutio, sed tamen integra. Quod vero
Marcus lagenam dicit, quam Lucas amphoram; ille
vasis genus, ille modum significavit: uterque tamen
veritatem sententiae custodivit.</p>
        </div3>
<div3>
          <head>158.</head>
          <p>
 Sequitur Matthaeus: <hi>Vespere autem facto discumbebat
cum duodecim discipulis; et edentibus illis
dixit: Amen dico vobis, quia unus vestrum me traditurus
est. Et contristati valde, coeperunt singuli dicere: Numquid
ego sum, Domine?</hi> etc., usque ad illud ubi ait, <hi>Respondens autem Judas qui tradidit eum, dixit: Numquid
ego sum, Rabbi? Ait illi: Tu dixisti 
 <note>(Matth. XXVI,
20-25)</note>
          </hi>. In his quae consideranda nunc proposuimus,
nihil afferunt quaestionis etiam caeteri Evangelistae,
qui talia commemorant <note>(Marc. XIV, 17-21: Luc. XXII,
14-23, et Joan. XIII, 21-27)</note>.
</p>
        </div3>
      </div2>

<div1>
        <head> <hi>LIBER TERTIUS.</hi> </head>

<pb n="1157"/>
<p>In quo Evangelistarum a coenae narratione ad Evangelii finem concordia, collato simul ordineque digesto singulorum contextu,
demonstratur.</p>
</div1>

<div2>
        <head>PROLOGUS.</head>
<div3>
          <head>1.</head>
          <p>
 Jam quoniam omnium quatuor narratio
in eo versatur loco, in quo necesse est eos usque
in finem pariter ambulare, nec multum digredi ab invicem,
sicubi forte alius aliquid commemorat, quod aliu,
praetermittit; videtur mihi expeditius nos demonstrare
posse omnium Evangelistarum convenientiam, si ab
hoc jam loco omnium omnia contexamus, et in unam
narrationem faciemque digeramus. Sic ergo arbitror
commodius faciliusque id quod suscepimus explicari,
ut aggrediamur narrationem omnia commemorantes,
cum eorum Evangelistarum attestatione, qui
ex his omnibus quisque quod potuit aut quod voluit
commemoravit: ut tamen ab omnibus haec omnia dicerentur,
quae demonstrandum est in nullo sibi esse
contraria.
</p>
        </div3>
      </div2>

<div2>
        <head>CAPUT PRIMUM.-- <hi>De coena Domini et de expresso traditore ejus, quemadmodum inter se quatuor conveniant.</hi> </head>
<div3>
          <head>2.</head>
          <p>
 Hinc igitur incipiamus secundum Matthaeum: <hi>Coenantibus autem eis, accepit Jesus panem, et benedixit,
ac fregit, deditque discipulis suis, et ait: Accipite,
et comedite; hoc est corpus meum 
 <note>(Matth. XXVI,
20-26)</note>
          </hi>. Haec et Marcus Lucasque commemorant <note>(Marc.
XIV, 17-22, et Luc. XXII, 14-23)</note>. Quod enim Lucas
de calice bis commemoravit, prius antequam panem
daret, deinde posteaquam panem dedit; illud quod
superius dixit, praeoccupavit ut solet; illud vero
quod ordine suo posuit, non commemoraverat superius:
utrumque autem conjunctum hanc sententiam
<pb n="1158"/>
facit, quae et illorum est. Joannes autem de
corpore et sanguine Domini hoc loco nihil dixit, sed
plane alibi multo uberius hinc Dominum locutum esse
testatur <note>(Joan. VI, 32-64)</note>. Nunc vero cum Dominum
a coena surrexisse et pedes discipulorum lavisse
commemorasset, reddita etiam ratione cur eis hoc
fecerit, in qua Dominus adhuc clause significaverat
per testimonium Scripturae, ab eo se tradi qui manducaret
ejus panem; venit ad hunc locum, quem tres
caeteri pariter insinuant: <hi>Cum haec dixisset,</hi> inquit, <hi>Jesus, turbatus est spiritu, et protestatus est, et dixit:
Amen, amen dico vobis, quia unus ex vobis tradet me.
Aspiciebant ergo,</hi> 
 sicut idem ipse Joannes subnectit, <hi>ad invicem discipuli, haesitantes de quo diceret 
 <note>(Id.
XIII, 2-32)</note>
          </hi>. <hi>Et contristati,</hi> sicut Matthaeus et Marcus
dicunt, <hi>coeperunt ei singillatim dicere: Numquid ego
sum? At ipse respondens ait,</hi> sicut Matthaeus sequitur, <hi>Qui intingit mecum manum in paropside, hic me tradet.</hi> 
Et sequitur idem Matthaeus ita subnectens: <hi>Filius
quidem hominis vadit, sicut scriptum est de illo: vae
autem homini illi, per quem Filius hominis tradetur!
bonum erat ei si natus non fuisset homo ille:</hi> in his
et Marcus hoc etiam ordine consonat. Deinde Matthaeus
subjungit: <hi>Respondens autem Judas, qui tradidit
eum, dixit: Numquid ego sum, Rabbi? Ait illi: Tu
dixisti.</hi> Etiam hic non expressum est, utrum ipse esset.
Potest enim adhuc intelligi, tanquam, Non ego
dixi: potuit etiam hoc sic dici a Juda et a Domino
responderi, ut non omnes adverterent.
<pb n="1159"/>
</p>
        </div3>
<div3>
          <head>3. </head>
          <p>
Deinde sequitur Matthaeus et inserit mysterium
corporis et sanguinis a Domino discipulis datum, sicut
et Marcus et Lucas. Sed cum tradidisset calicem,
rursus de traditore suo locutus est, quod Lucas persequitur
dicens: <hi>Verumtamen ecce manus tradentis me,
mecum est in mensa: et quidem Filius hominis secundum
quod definitum est vadit; verumtamen vae homini
illi per quem tradetur!</hi> Hic jam intelligendum est illud
consequi quod Joannes narrat, isti autem praetermiserunt;
sicut Joannes quaedam praetermisit quae illi
dixerunt. Cum ergo post traditum calicem dixisset
Dominus, quod a Luca positum est, <hi>Verumtamen ecce
manus tradentis me mecum est in mensa,</hi> etc., conjungitur
illud secundum Joannem:  « Erat ergo recumbens
unus ex discipulis ejus in sinu Jesu, quem diligebat
Jesus: innuit ergo huic Simon Petrus, et dixit ei:
Quis est de quo dicit? Itaque cum recubuisset ille
supra pectus Jesu, dicit ei: Domine, quis est?
Respondit Jesus: Ille cui ego intinctum panem porrexero.
Et cum intinxisset panem, dedit Judae Simonis
Scarioth. Et post buccellam, tunc introiit in
illum satanas. » </p>
        </div3>
<div3>
          <head>4.</head>
          <p>
 Hic videndum est, ne non solum Lucae, qui jam
dixerat intrasse satanam in cor Judae, quando pactus
est tunc cum Judaeis, ut eum accepta pecunia traderet,
sed etiam sibi ipse Joannes repugnare videatur,
qui jam dixerat superius, antequam istam buccellam
acciperet. <hi>Et coena facta cum jam diabolus immisisset
in cor ut traderet eum Judas.</hi> Quomodo enim intrat in
cor, nisi immittendo iniquas persuasiones cogitationibus
iniquorum? Sed nunc intelligere debemus a diabolo
Judam plenius esse possessum: sicut contra in
bono, illi qui jam acceperant Spiritum sanctum,
quando eis post resurrectionem insufflavit dicens, <hi>Accipite Spiritum sanctum 
 <note>(Joan. XX, 22)</note>
          </hi>; postea eum,
cum desuper missus esset die Pentecostes, utique
plenius acceperunt. Post buccellam ergo tunc introiit
in eum satanas:  « Et, »  sicut contextim Joannes
ipse commemorat,  « dicit ei Jesus: Quod facis, fac
citius. Hoc autem nemo scivit discumbentium ad
quid dixerit ei. Quidam enim putabant, quia loculos
habebat Judas, quia dixit ei Jesus, Eme ea
quae opus sunt nobis ad diem festum; aut egenis ut
aliquid daret. Cum ergo accepisset ille buccellam,
exiit continuo. Erat autem nox. Cum ergo exisset,
dicit Jesus: Nunc clarificatus est Filius hominis, et
Deus clarificatus est in eo: et si Deus clarificatus est
in eo, et Deus clarificabit eum in semetipso, et continuo
clarificabit eum. » 
</p>
        </div3>
      </div2>

<div2>
        <head>CAPUT II.-- <hi>De praedicta negatione Petri, quemadmodum ostendantur nihil inter se repugnare.</hi> </head>
<div3>
          <head>5.</head>
          <p>
 « Filioli, adhuc modicum vobiscum sum. Quaeretis
me; et, sicut dixi Judaeis, quo ego vado vos
non potestis venire: et vobis dico modo. Mandatum
novum do vobis, ut diligatis invicem, sicut
dilexi vos, ut et vos diligatis invicem. In hoc
cognoscent omnes quia mei discipuli estis, si dilectionem
<pb n="1160"/>
habueritis ad invicem. Dicit ei Simon Petrus:
Domine, quo vadis? Respondit Jesus: Quo
ego vado non potes me modo sequi; sequeris autem
postea. Dicit ei Petrus: Quare non possum te
sequi modo? animam meam pro te ponam. Respondit
Jesus: Animam tuam pro me pones? amen,
amen dico tibi, non cantabit gallus donec ter me
neges »  <note>(Joan. XIII, 33-38)</note>. Hoc de praedicta negatione
sua Petro non solus Joannes, ex cujus
Evangelio modo ista interposui, sed et caeteri tres
commemorant <note>(Matth. XXVI, 30-35; Marc. XIV, 26-31,
et Luc. XXII, 31-34)</note>. Non sane omnes ex una eadem
que occasione sermonis ad eam commemorandam
veniunt: nam Matthaeus et Marcus pari prorsus ordine
et eodem narrationis suae loco eam subnectunt
ambo, posteaquam Dominus egressus est ex illa
domo, ubi manducaverant Pascha; Lucas vero et
Joannes, antequam inde esset egressus. Sed facile
possemus intelligere aut illos duos eam recapitulando
posuisse, aut istos praeoccupando; nisi magis moveret
quod tam diversa, non tantum verba, sed etiam
sententias Domini praemittunt, quibus permotus Petrus
illam praesumptionem proferret, vel cum Domino
vel pro Domino moriendi, ut magis cogant intelligi
ter eum expressisse praesumptionem suam diversis
locis sermonis Christi, et ter illi a Domino responsum
quod eum esset ante galli cantum ter negaturus.</p>
        </div3>
<div3>
          <head>6.</head>
          <p>
 Neque enim incredibile est, aliquantum disjunctis
intervallis temporis Petrum commotum esse ad
praesumendum, sicut ad negandum; vel ei Dominum
aliquid ter similiter respondisse: quandoquidem etiam
contextim, nullis aliis interpositis rebus aut verbis,
post resurrectionem ter illum interrogaverit utrum
eum amet, et ei ter hoc idem respondenti etiam
ipse mandatum de pascendis ovibus suis unum idemque
ter praeceperit <note>(Joan. XXI, 15-17)</note>. Hoc autem
esse credibilius, quod ter ostenderit praesumptionem
suam Petrus, et de trina sua negatione ter a Domino
audierit, ex ipsis Evangelistarum verbis, quae a Domino
dicta diverse ac diversa commemorant, sic
probatur. Ecce meminerimus quod nunc interposui ex
Evangelio Joannis; hoc certe dixerat:  « Filioli, adhuc
modicum vobiscum sum. Quaeretis me; et, sicut
dixi Judaeis, quo ego vado vos non potestis venire:
et vobis dico modo. Mandatum novum do
vobis, ut diligatis invicem, sicut dilexi vos, ut et
vos diligatis invicem. In hoc cognoscent omnes
quia mei discipuli estis, si dilectionem habueritis
ad invicem. Dicit ei Simon Petrus: Domine,
quo vadis? »  Nempe hic manifestum est,
ex illis verbis motum esse Petrum ut diceret, <hi>Domine,
quo vadis?</hi> quia dicentem audierat, <hi>Quo ego
vado vos non potestis venire.</hi> Respondit Jesus eidem
Petro: <hi>Quo ego vado non potes me sequi modo; sequeris
autem postea.</hi> Tunc ille: <hi>Quare non possum,</hi> inquit, <hi>sequi te modo? animam meam pro te ponam.</hi> 
Huic praesumptioni respondit Dominus futuram ejus
negationem. Lucas autem cum commemorasset dixisse
Dominum, <hi>Simon, ecce satanas expetivit vos ut
<pb n="1161"/>
cribraret sicut triticum: ego autem rogavi pro te, ut non
deficiat fides tua; et tu, aliquando conversus, confirma
fratres tuos;</hi> tunc subjecit Petrum respondisse, <hi>Domine,
tecum paratus sum et in carcerem et in mortem
ire. Et ille dixit: Dico tibi, Petre, non cantabit hodie
gallus, donec ter abneges nosse me.</hi> Quam hoc aliud sit,
aliud illud unde Petrus ad praesumendum permotus sit,
quis non videat? At vero Matthaeus, <hi>Et hymno dicto,</hi> 
inquit, <hi>exierunt in montem Oliveti. Tunc dicit illis Jesus:
Omnes vos scandalum patiemini in me in ista nocte.
Scriptum est enim, Percutiam pastorem, et dispergentur
oves gregis. Postquam autem resurrexero, praecedam
vos in Galilaeam.</hi> Sic prorsus et Marcus. Quid
habent etiam haec verba vel sententiae simile illis,
vel quibus secundum Joannem, vel quibus secundum
Lucam, Petrus retulit praesumptionem suam? Et hic
ergo ita sequitur: <hi>Respondens autem Petrus, ait illi:
Etsi omnes scandalizati fuerint in te, ego nunquam
scandalizabor. Ait illi Jesus: Amen dico tibi, quia in
hac nocte antequam gallus cantet, ter me negabis. Ait
illi Petrus: Etiamsi oportuerit me mori tecum, non te
negabo. Similiter et omnes discipuli dixerunt.</hi> </p>
        </div3>
<div3>
          <head>7.</head>
          <p>
 Haec pene ipsis verbis etiam Marcus commemorat,
nisi quod non generaliter, sed distinctius, quemadmodum
futurum esset, expressit dictum a Domino, <hi>Amen dico tibi, quia tu hodie in nocte hac, priusquam
bis gallus vocem dederit, ter me es negaturus.</hi> 
 Cum itaque
omnes dicant praedixisse Dominum quod eum
Petrus esset negaturus antequam gallus cantaret, non
autem omnes dicant quoties gallus cantaret, Marcus
hoc solus narravit expressius. Unde nonnullis videtur
non congruere caeteris, quia parum attendunt, et
maxime eorum obnubilatur intentio, cum adversus
Evangelium animo induuntur hostili. Tota enim Petri
negatio, trina negatio est. In eadem namque permansit
trepidatione animi, propositoque mendacii, donec
admonitus quid ei praedictum sit, amaro fletu et
cordis dolore sanaretur. Haec autem tota, id est trina
negatio, si post primum galli cantum inciperet, falsum
dixisse viderentur tres: quorum Matthaeus dixit, <hi>Amen dico tibi, quia in hac nocte, antequam gallus
cantet, ter me negabis;</hi> 
 Lucas autem, <hi>Dico tibi, Petre,
non cantabit hodie gallus, donec ter abneges nosse me;</hi> 
Joannes autem, <hi>Amen, amen dico tibi, non cantabit
gallus, donec ter me neges.</hi> Diversis enim verbis et
verborum ordine eamdem explicaverunt sententiam
dixisse Dominum, quod antequam gallus cantaret,
ter eum Petrus esset negaturus. Rursus si totam trinam
negationem ante peregisset, quam cantare gallus
inciperet, superfluo dixisse Marcus deprehenderetur
ex persona Domini, <hi>Amen dico tibi, quia tu hodie in
nocte hac, priusquam gallus bis vocem dederit, ter me
negaturus es.</hi> Quid enim attinebat dicere, <hi>priusquam
bis,</hi> quando, si ante primum galli cantum tota illa
trina negatio compleretur, simul et ante secundum,
et ante tertium, et ante omnes galli cantus ejusdem
<pb n="1162"/>
noctis completa inveniretur, quae ante ipsum primum
completa probaretur? Sed quia ante primum galli cantum
coepta est illa trina negatio, attenderunt illi tres,
non quando eam completurus esset Petrus, sed
quanta futura esset, et quando coeptura; id est, quia
trina, et quia ante galli cantum: quanquam in animo
ejus, et ante primum galli cantum tota possit intelligi.
Quamvis enim verbis negantis ante primum coepta,
ante secundum autem galli cantum peracta sit
tota illa trina negatio; tamen affectione animi et timore
Petri ante primum tota concepta est. Nec interest
quantis morarum intervallis trina voce enuntiata
sit, cum cor ejus etiam ante primum galli cantum
tota possederit, tam magna scilicet formidine imbibita,
ut posset Dominum, non solum semel, sed
iterum et tertio interrogatus negare, ut rectius diligentiusque
attendentibus, quomodo jam moechatus
est mulierem in corde suo qui eam viderit ad concupiscendum <note>(Matth. V, 28)</note>;
sic Petrus quandocumque
verbis ederet timorem, quem tam vehementem animo
conceperat, ut perdurare posset usque ad tertiam
Domini negationem, tota trina negatio ei tempori deputanda
est, quando eum trinae negationi sufficiens
timor invasit: ex quo etiam si post primum galli cantum
inciperent, pulsato interrogationibus pectore,
verba illa negationis erumpere, nec sic absurde atque
mendaciter ante galli cantum ter negasse diceretur,
quando ante galli cantum tantus timor obsederat
mentem, qui eum posset usque ad tertiam negationem
perducere. Multo minus igitur movere debet, quia
trina negatio etiam trinis negantis vocibus ante galli
cantum coepta, etsi non ante primum galli cantum
peracta est. Tanquam si alicui diceretur, Hac nocte,
antequam gallus cantet, ad me scribes epistolam, in
qua mihi ter conviciaberis: non utique si eam ante
omnem galli cantum scribere inciperet, et post primum
galli cantum finiret, ideo dicendum erat falsum
fuisse praedictum. Marcus ergo de ipsarum vocum
intervallis planius elocutus est, qui dixit ex persona
Domini, <hi>Priusquam bis gallus vocem dederit, ter me es
negaturus.</hi> Ita gestum esse apparebit, cum ad eumdem
locum narrationis evangelicae venerimus, ut
etiam illic ostendatur Evangelistas sibi congruere.</p>
        </div3>
<div3>
          <head>8.</head>
          <p>
 Si autem quaeruntur ipsa omnino verba quae Petro
Dominus dixerit; neque inveniri possunt, et superfluo
quaeruntur; cum sententia ejus, propter quam
cognoscendam verba proferuntur, etiam in diversis
Evangelistarum verbis possit esse notissima. Sive
ergo diversis sermonum Domini locis commotus Petrus
singillatim ter enuntiaverit praesumptionem suam,
et ter ei Dominus suam negationem praedixerit, sicut
probabilius indagatur; sive aliquo narrandi ordine
possint omnium Evangelistarum commemorationes in
unum redigi, quibus demonstretur semel Dominum
praedixisse Petro praesumenti quod eum negaturus
<pb n="1163"/>
esset; nulla hic Evangelistarum repugnantia deprehendi
poterit, sicut nulla est.
</p>
        </div3>
      </div2>

<div2>
        <head>CAPUT III.-- <hi>De his quae dicta sunt a Domino donec exiret de domo ubi coenaverant, quemadmodum nihil discrepare monstrentur.</hi> </head>
<div3>
          <head>9.</head>
          <p>
 Nunc ergo quantum possumus, ipsum ex omnibus
ordinem jam sequamur. Cum itaque secundum
Joannem hoc Petro praedictum esset, sequitur idem
Joannes, et conserit Domini sermonem, dicentis: <hi>Non
turbetur cor vestrum. Creditis in Deum, et in me credite:
in domo Patris mei mansiones multae sunt,</hi> etc. Sermonis
ejus praeclara maximeque sublimia diu narrat,
donec contextim veniat ad illum locum, ubi ait Dominus: <hi>Pater juste, et 
 mundus te non cognovit; ego
autem te cognovi: et ii cognoverunt quia tu me misisti;
et notum eis feci nomen tuum, et notum faciam, ut dilectio
qua dilexisti me, in ipsis sit, et ego in ipsis <note>(Joan.
XIV-XVII)</note>
          </hi>. Cum autem <hi>facta</hi> esset <hi>contentio inter eos,
quis eorum videretur esse major,</hi> sicut Lucas commemorat, <hi>dixit eis: Reges gentium dominantur eorum,
et qui potestatem habent super eos, benefici vocantur.
Vos autem non sic: sed qui major est in vobis, fiat
sicut junior</hi>;
 <hi>et qui praecessor est, sicut ministrator.
Nam quis major est, qui recumbit, an qui ministrat?
nonne qui recumbit? Ego autem in medio vestrum sum
sicut qui ministrat: vos autem estis qui permansistis
mecum in tentationibus meis. Et ego dispono vobis, sicut
disposuit mihi Pater meus regnum, ut edatis et bibatis
super mensam meam in regno meo, et sedeatis super
thronos, judicantes duodecim tribus Israel. Ait autem
Dominus Simoni,</hi> sicut Lucas ipse subjungit, <hi>Simon,
ecce satanas expetivit vos, ut cribraret sicut triticum:
ego autem rogavi pro te, ut non deficiat fides tua; et tu
aliquando conversus, confirma fratres tuos. Qui dixit
ei: Domine, tecum paratus sum et in carcerem et in
mortem ire. Et ille dixit: Dico tibi, Petre, non cantabit
hodie gallus, donec ter abneges nosse me. Et dixit
eis: Quando misi vos sine sacculo et pera et calceamentis,
numquid aliquid defuit vobis? At illi dixerunt:
Nihil. Dixit ergo eis: Sed nunc qui habet sacculum,
tollat; similiter et peram: et qui non habet, vendat tunicam
suam et emat gladium. Dico enim vobis, quoniam
adhuc hoc quod scriptum est, oportet impleri in me, Et
cum injustis deputatus est. Etenim ea quae sunt de me,
finem habent. At illi dixerunt: Domine, ecce gladii duo
hic. At ille dixit eis: Satis est <note>(Luc. XXII, 24-38)</note>
          </hi>. <hi>Et
hymno dicto,</hi> sicut Matthaeus Marcusque commemorant, <hi>exierunt in montem Oliveti. Tunc dicit illis Jesus:
Omnes vos scandalum patiemini in me in ista nocte.
Scriptum est enim, Percutiam pastorem, et dispergentur
oves gregis. Postquam autem resurrexero, praecedam
vos in Galilaeam. Respondens autem Petrus, ait illi:
Etsi omnes scandalizati fuerint in te, ego nunquam
<pb n="1164"/>
scandalizabor. Ait illi Jesus: Amen dico tibi, quia in
hac nocte, antequam gallus cantet, ter me negabis. Ait
illi Petrus: Etiamsi oportuerit me mori tecum, non te
negabo. Similiter et omnes discipuli dixerunt 
 <note>(Matth. XXVI, 30-35)</note>
          </hi>. Haec secundum Matthaeum inseruimus:
sed et Marci pene ipsa et totidem verba sunt <note>(Marc.
XIV, 26-31)</note>, nisi quia distat illud quod de galli cantu
jam supra enodavimus.
</p>
        </div3>
      </div2>

<div2>
        <head>CAPUT IV.-- <hi>De his quae gesta sunt in illo praedio vel horto, quo ex illa domo post coenam venerunt, quomodo trium, id est Matthaei, Marci et Lucae consonantia demonstretur, quoniam Joannes de hoc tacet.</hi> </head>
<div3>
          <head>10.</head>
          <p>
 Contexit ergo narrationem Matthaeus, et dicit: <hi>Tunc venit Jesus cum illis in villam quae dicitur Gethsemani <note>(Matth. XXVI, 36-46)</note>
          </hi>.
Hoc dicit et Marcus <note>(Marc. XIV, 32-42)</note>;
hoc et Lucas non expresse nominato
praedio, cum ait: <hi>Et egressus ibat secundum
consuetudinem in montem Olivarum: secuti sunt autem
illum et discipuli. Et cum pervenisset ad locum dixit
illis: Orate ne intretis in tentationem <note>(Luc. XXII, 39-46)</note>
          </hi>.
Iste locus est, cujus nomen illi dixerunt Gethsemani.
Ibi fuisse intelligimus hortum, quem commemorat
Joannes, ita narrans:  « Haec cum dixisset Jesus,
egressus est cum discipulis suis trans torrentem Cedron,
ubi erat hortus, in quem introivit ipse et
discipuli ejus »  <note>(Joan. XVIII, 1)</note>. Deinde, secundum
Matthaeum,  « dixit discipulis: Sedete hic, donec
vadam illuc et orem. Et assumpto Petro et duobus
filiis Zebedaei, coepit contristari et moestus esse. Tunc
ait illis: Tristis est anima mea usque ad mortem;
sustinete hic et vigilate mecum. Et progressus pusillum,
procidit in faciem suam, orans et dicens: Mi
Pater, si possibile est, transeat a me calix iste;
verumtamen non sicut ego volo, sed sicut tu. Et venit
ad discipulos, et invenit eos dormientes; et dicit
Petro: Sic non potuistis una hora vigilare mecum?
Vigilate, et orate ut non intretis in tentationem. Spiritus
quidem promptus est, caro autem infirma. Iterum
secundo abiit et oravit, dicens: Pater mi, si
non potest hic calix transire, nisi bibam illum, fiat
voluntas tua. Et venit iterum, et invenit eos dormientes:
erant enim oculi eorum gravati. Et relictis
illis, iterum abiit, et oravit tertio, eumdem sermonem
dicens. Tunc venit ad discipulos suos, et dicit
illis: Dormite jam, et requiescite: ecce appropinquavit
hora, et Filius hominis tradetur in manus
peccatorum. Surgite, eamus; ecce appropinquavit
qui me tradet. » </p>
        </div3>
<div3>
          <head>11.</head>
          <p>
 Haec etiam Marcus, eoque prorsus modo atque
ordine conserit, aliquando brevius quasdam constringens
sententias, et aliquid magis aperiens. Nam videtur
hic sermo secundum Matthaeum tanquam sibi ipsi
contrarius, quod post tertiam orationem venit ad
discipulos suos et dicit illis, <hi>Dormite jam, et requiescite:
ecce appropinquavit hora, et Filius hominis
tradetur in manus peccatorum. Surgite, eamus; ecce
appropinquavit qui me tradet.</hi> Quomodo enim supra, <hi>Dormite jam, et requiescite,</hi> 
 cum connectat, <hi>ecce appropinquavit
<pb n="1165"/>
hora;</hi> et ideo dicat, <hi>Surgite, eamus?</hi> 
Qua velut repugnantia commoti qui legunt, conantur
ita pronuntiare quod dictum est, <hi>Dormite jam, et requiescite,</hi> 
tanquam ab exprobrante, non a permittente
sit dictum. Quod recte fieret, si esset necesse: cum
vero Marcus ita hoc commemoraverit, ut cum dixisset, <hi>Dormite jam, et requiescite,</hi> 
 adjungeret, <hi>sufficit;</hi> et
deinde inferret, <hi>Venit hora; ecce tradetur Filius hominis:</hi> 
utique intelligitur post illud quod eis dictum
est, <hi>Dormite jam, et requiescite,</hi> siluisse Dominum
aliquantum, ut hoc fieret quod permiserat; et tunc
intulisse, <hi>ecce appropinquavit hora.</hi> Ideo post illa
verba secundum Marcum positum est, <hi>sufficit,</hi> id
est, quod requievistis jam sufficit. Sed quia commemorata
non est ipsa interpositio silentii Domini, propterea
coarctat intellectum, ut in illis verbis alia
pronuntiatio requiratur.</p>
        </div3>
<div3>
          <head>12.</head>
          <p>
 Lucas autem praetermisit quoties oraverit: dixit
sane quod isti tacuerunt, et orantem ab angelo confortatum,
et prolixius orantis sudorem fuisse sanguineum,
et guttas decurrentes in terram. Cum ergo
dicit, <hi>Et cum surrexisset ab oratione, et venisset ad discipulos
suos,</hi> non expressit quota oratione: nihilo tamen
illis duobus repugnat. Joannes vero posteaquam
in hortum ingressum dicit cum discipulis suis, non
commemorat quid illic egerit, donec ejus traditor
cum Judaeis ad eum comprehendendum veniret.</p>
        </div3>
<div3>
          <head>13.</head>
          <p>
 Tres igitur isti eamdem rem ita narraverunt,
sicut etiam unus homo ter posset cum aliquanta varietate,
nulla tamen adversitate. Lucas enim, quantum
ab eis progressus, id est avulsus fuerit ut oraret,
manifestius aperuit, dicens, <hi>quantum jactus est lapidis.</hi> 
Porro autem Marcus primo ex verbis suis idem narravit
rogasse Dominum, <hi>ut si fieri posset, transiret ab
eo illa hora,</hi> id est passionis, quam calicis nomine mox
significavit. Deinde verba ipsa Domini sic enuntiavit: <hi>Abba, Pater, omnia tibi possibilia sunt; transfer calicem
hunc a me.</hi> 
 Quibus verbis si adjungas quod illi
duo dixerunt, et quod ipse etiam Marcus ex persona
sua pariter supra posuit, ita sententia manifestatur, <hi>Pater, si fieri potest, omnia</hi> 
 enim <hi>tibi possibilia sunt,
transfer calicem istum a me;</hi> ne quis eum putaret Patris
minuisse potestatem, cum ait, <hi>si fieri potest:</hi> non
enim dixit, Si facere potes; sed, <hi>si fieri potest:</hi> fieri
autem potest quod ille voluerit. Sic itaque dictum est, <hi>si fieri potest,</hi> 
 ac si diceretur, <hi>si vis.</hi> Manifestavit enim
Marcus quo intellectu accipiendum sit, <hi>si fieri potest,</hi> 
quando ait, <hi>omnia tibi possibilia sunt.</hi> Et quod commemoraverunt
eum dixisse, <hi>Verum non quod ego volo,
sed quod tu</hi> (quod tantumdem valet, quantum si et ita
dicatur, <hi>Verumtamen non mea voluntas, sed tua fiat</hi> ),
satis ostendit non ex impossibilitate, sed ex voluntate
Patris dictum esse, <hi>si fieri potest:</hi> praesertim quia Lucas
et hoc ipsum planius intimavit: non enim ait, <hi>si
fieri potest;</hi> sed, <hi>si vis.</hi> Cui apertiori sententiae apertius
jungitur quod Marcus posuit, ut ita dicatur: <hi>Si
<pb n="1166"/>
vis, omnia</hi> enim <hi>tibi possibilia sunt, transfer a me
calicem istum.</hi> </p>
        </div3>
<div3>
          <head>14.</head>
          <p>
 Quod autem ipse Marcus, non solum <hi>Pater,</hi> sed <hi>Abba, Pater,</hi> 
 eum dixisse commemorat, hoc est <hi>Abba</hi> 
hebraice, quod est latine <hi>Pater.</hi> Et fortasse Dominus
propter aliquod sacramentum utrumque dixerit, volens
ostendere illam se tristitiam in persona sui corporis,
id est Ecclesiae, suscepisse, cui factus est angularis
lapis, venienti ad eum partim ex Hebraeis, ad
quos pertinet quod ait, <hi>Abba;</hi> partim ex Gentibus, ad
quas pertinet quod ait, <hi>Pater <note>(Ephes. II, 11-22)</note>
          </hi>. Etiam
Paulus apostolus non praetermittens hoc sacramentum, <hi>In quo clamamus,</hi> 
 inquit, <hi>Abba, Pater <note>(Rom. VIII,
15)</note>
          </hi>: et iterum ait, <hi>Misit Deus Spiritum suum in corda
vestra, clamantem Abba, Pater <note>(Galat. IV, 6)</note>
          </hi>. Oportuit
enim ut bonus magister et verus salvator infirmioribus
compatiens, in se ipso demonstraret non debere
suos martyres desperare, si qua forte cordibus eorum
irreperet sub tempus passionis ex humana fragilitate
tristitia, cum eam vincerent, voluntati suae praeponendo
voluntatem Dei, quia ille scit quid expediat quibus
consulit. De qua tota re non nunc tempus est ut uberius
disseratur: agitur enim modo de convenientia
Evangelistarum, in quorum diversitate verborum salubriter
discimus non aliud in verbis ad audiendam
veritatem, quam sententiam loquentis esse requirendam.
Hoc est enim <hi>Pater,</hi> quod <hi>Abba, Pater:</hi> sed ad
sacramentum intimandum, planius est <hi>Abba, Pater;</hi> 
ad unitatem significandam, sufficit <hi>Pater.</hi> Et Dominum
quidem <hi>Abba, Pater,</hi> dixisse credendum est:
sed tamen non eluceret sententia, nisi aliis dicentibus <hi>Pater,</hi> 
 demonstraretur sic esse illas duas Ecclesias
ex Judaeis et Graecis, ut etiam una sit. Ex illo ergo
intellectu dictum est, <hi>Abba, Pater,</hi> quo idem Dominus
alibi ait, <hi>Habeo alias oves quae non sunt de hoc ovili;</hi> 
Gentes utique significans, cum haberet oves etiam in
populo Israel. Sed quia secutus adjecit. <hi>Oportet me et
eas adducere, ut sit unus grex et unus pastor <note>(Joan. X,
16)</note>
          </hi>; quantum valet ad Israelitas et Gentes, <hi>Abba, Pater,</hi> 
tantum ad unum gregem, solum <hi>Pater.</hi> 
</p>
        </div3>
      </div2>

<div2>
        <head>CAPUT V.-- <hi>De his quae in ejus apprehensione facta et dicta omnes commemorant, quomodo inter se nihil appareat dissentire.</hi> </head>
<div3>
          <head>15.</head>
          <p>
 <hi>Adhuc</hi> ergo <hi>ipso loquente,</hi> sicut dicunt Matthaeus
et Marcus, <hi>ecce Judas unus de duodecim venit, et cum
eo turba multa cum gladiis et fustibus, a principibus sacerdotum et senioribus populi. Qui autem tradidit eum,
dedit illis signum dicens: Quemcumque osculatus fuero,
ipse est, tenete eum. Et confestim accedens ad Jesum,
dixit: Ave, rabbi. Et osculatus est eum 
 <note>(Matth. XXVI,
47-56, et Marc. XIV, 43-50)</note>
          </hi>. Dixitque illi primo, quod
ait Lucas, <hi>Juda, osculo Filium hominis tradis <note>(Luc.
XXII, 47-53)</note>
          </hi>? deinde quod Matthaeus, <hi>Amice, ad quid
venisti?</hi> Deinde dixit, quod Joannes commemorat: <hi>Quem quaeritis? Responderunt ei: Jesum Nazarenum.
Dicit eis Jesus: Ego sum. Stabat autem et Judas, qui
tradebat eum, cum ipsis: ut ergo dixit eis, Ego sum,
<pb n="1167"/>
abierunt retrorsum, et ceciderunt in terram. Iterum
ergo eos interrogavit: Quem quaeritis? Illi autem dixerunt:
Jesum Nazarenum. Respondit Jesus: Dixi vobis
quia ego sum: si ergo me quaeritis, sinite hos abire. Ut
impleretur sermo quem dixit, Quia quos dedisti mihi,
non perdidi ex ipsis quemquam 
 <note>(Joan. XVIII, 2-11)</note>
          </hi>.</p>
        </div3>
<div3>
          <head>16.</head>
          <p>
 <hi>Videntes autem,</hi> sicut Lucas dicit, <hi>ii qui circa
ipsum erant, quod futurum erat, dixerunt ei: Domine,
si percutimus in gladio? Et percussit unus ex ipsis,</hi> 
quod omnes quatuor dicunt, <hi>servum principis sacerdotum,
et amputavit auriculam ejus,</hi> sicut Lucas et Joannes
dicunt, <hi>dexteram.</hi> Qui autem percussit, secundum
Joannem Petrus erat: quem percussit autem,
Malchus vocabatur. Deinde quod Lucas dicit, <hi>Respondens
Jesus ait: Sinite usque huc;</hi> et adjunxit quod
Matthaeus commemorat, <hi>Converte gladium tuum in locum
suum. Omnes enim qui acceperint gladium, gladio
peribunt. An putas quia non possum rogare Patrem
meum, et exhibebit mihi modo plus quam duodecim legiones
Angelorum? Quomodo ergo implebuntur Scripturae,
quia sic oportet fieri?</hi> His verbis adjungi potest
quod illum eo loco dixisse Joannes commemorat, <hi>Calicem
quem dedit mihi Pater, non vis bibam illum?</hi> Tunc,
sicut Lucas dicit, tetigit auriculam illius qui percussus
erat, et sanavit eum.</p>
        </div3>
<div3>
          <head>17.</head>
          <p>
 Nec moveat quasi contrarium sit quod Lucas
dixit, interrogantibus discipulis si percuterent in gladio,
Dominum respondisse, <hi>Sinite usque huc:</hi> quasi
post illam percussionem ita dictum fuerit, ut placuerit
ei usque huc factum, sed amplius fieri noluerit;
cum in verbis quae Matthaeus posuit, intelligatur potius
totum factum quo usus est gladio Petrus, Domino
displicuisse. Illud enim verius est, quod cum eum interrogassent
dicentes, <hi>Domine, si percutimus in gladio?</hi> 
tunc respondit, <hi>Sinite usque huc:</hi> id est, non vos
moveat quod futurum est; permittendi sunt huc
usque progredi, hoc est, ut me apprehendant, et
impleantur quae de me scripta sunt. Sed inter moras
verborum interrogantium Dominum et illius respondentis,
Petrus defensionis aviditate et majori pro Domino
commotione percussit: sed non potuerunt etiam
simul dici, quae simul fieri potuerunt. Non enim diceret, <hi>Respondens autem Jesus,</hi> 
 nisi illorum interrogationi
responderet, non facto Petri. Nam de facto
Petri quid judicaverit, Matthaeus solus dixit. Ubi etiam
non dixit Matthaeus, Respondit Jesus Petro, Converte
gladium tuum; sed dixit. <hi>Tunc ait illi Jesus, Converte
gladium tuum:</hi> quod post factum apparet dixisse Dominum.
Illud vero quod Lucas posuit, <hi>Respondens autem
Jesus ait, Sinite usque huc,</hi> illis qui interrogaverant
responsum esse accipiendum est: sed quia, ut
diximus, inter verba interrogantium et respondentis
Domini, facta est uno ictu percussio, hoc ordine judicavit
esse narrandum, ut etiam inter verba interrogationis
et responsionis eam insereret. Non est ergo
contrarium hoc ei quod dixit Matthaeus, <hi>Omnes enim
qui acceperint gladium, gladio peribunt,</hi> id est, qui usi
fuerint gladio. Videri autem posset contrarium, si Dominus
ex illa responsione, saltem usque ad unum,
<pb n="1168"/>
nec ipsum lethale vulnus, usum tamen gladii spontaneum
approbasse demonstraretur. Quanquam etiam
Petro dictum totum congruenter intelligi possit, ut sic
connectatur et quod Lucas et quod Matthaeus retulit,
quemadmodum supra commemoravi, <hi>Sinite usque huc;</hi> 
et, <hi>converte gladium tuum in locum suum. Omnes enim
qui acceperint gladium, gladio peribunt,</hi> etc. Quomodo
autem sit intelligendum, <hi>Sinite usque huc,</hi> jam exposui:
et si aliter melius potest, ita sit; dum tamen
Evangelistarum veritas constet.</p>
        </div3>
<div3>
          <head>18.</head>
          <p>
 Postea sequitur Matthaeus, et commemorat eum
in illa hora dixisse turbis: <hi>Tanquam ad latronem existis
cum gladiis et fustibus comprehendere me. Quotidie
apud vos sedebam docens in templo, et non me tenuistis.</hi> 
Tunc addidit etiam verba quae Lucas ponit: <hi>Sed haec
est hora vestra, et potestas tenebrarum. Hoc autem totum
factum est,</hi> sicut Matthaeus dicit, <hi>ut implerentur
Scripturae Prophetarum. Tunc discipuli omnes relicto eo
fugerunt;</hi> sicut et Marcus dicit. <hi>Sequebatur autem illum
unus adolescens amictus sindone,</hi> sicut idem Marcus
commemorat; <hi>et cum tenuissent eum, rejecta sindone
nudus profugit ab eis.</hi> 
</p>
        </div3>
      </div2>

<div2>
        <head>CAPUT VI.-- <hi>De his quae gesta sunt cum duceretur Dominus ad domum principis sacerdotum, et quae in ipsa domo cum nocte perductus esset, et maxime de Petri negatione, quemadmodum inter se omnes congruant.</hi> </head>
<div3>
          <head>19.</head>
          <p>
 <hi>At illi tenentes Jesum duxerunt ad Caipham, principem
sacerdotum, ubi Scribae et seniores convenerant,</hi> 
sicut Matthaeus dicit <note>(Matth. XXVI, 57-75)</note>. Sed primo
ad Annam ductus est, socerum Caiphae, sicut Joannes
dicit <note>(Joan. XVIII, 12-27)</note>. Marcus autem et Lucas nomen
non dicunt pontificis <note>(Marc. XIV, 53-72, et Luc.
XXII, 54-62)</note>. Ductus est autem ligatus, cum adessent
in illa turba tribunus et cohors et ministri Judaeorum,
sicut Joannes commemorat. <hi>Petrus autem sequebatur
eum a longe usque in atrium principis sacerdotum: et ingressus
intro sedebat cum ministris, ut videret finem,</hi> sicut
dicit Matthaeus. <hi>Et calefaciebat se ad ignem,</hi> sicut
in eo loco narrationis dicit Marcus. Hoc et Lucas commemorat,
quod <hi>Petrus sequebatur a longe: accenso autem
igne in medio atrio, et circumsedentibus illis, erat
Petrus in medio eorum.</hi> Et Joannes dicit, quod <hi>sequebatur
Jesum Simon Petrus, et alius discipulus. Discipulus
autem ille</hi> alius <hi>erat notus pontifici, et introiit cum
Jesu in atrium pontificis,</hi> sicut Joannes dicit. <hi>Petrus
autem stabat ad ostium foris,</hi> secundum eumdem Joannem. <hi>Exiit ergo discipulus alius, qui erat notus pontifici,
et dixit ostiariae, et introduxit Petrum,</hi> 
 sicut idem
Joannes dicit. Sic enim factum est, ut intus esset et
Petrus in atrio, sicut et alii dicunt.</p>
        </div3>
<div3>
          <head>20.</head>
          <p>
 <hi>Principes autem sacerdotum et omne consilium,</hi> 
sicut Matthaeus dicit, <hi>quaerebant falsum testimonium
contra Jesum, ut eum morti traderent: et non invenerunt,
cum multi falsi testes accessissent. Convenientia</hi> 
enim <hi>testimonia non erant,</hi> sicut Marcus dicit, cum
eumdem locum commemoraret. <hi>Novissime autem venerunt
duo falsi testes,</hi> sicut dicit Matthaeus, <hi>et dixerunt:
Hic dixit, Possum destruere templum Dei, et post
<pb n="1169"/>
triduum reaedificare illud.</hi> Alios etiam Marcus commemorat
dixisse, <hi>Nos audivimus eum dicentem, Ego
dissolvam templum hoc manu factum, et post triduum
aliud non manu factum aedificabo: et</hi> ideo <hi>non erat conveniens
testimonium illorum,</hi> sicut idem Marcus ibidem
dicit. <hi>Et surgens princeps sacerdotum, ait illi: Nihil respondes
ad ea quae isti adversum te testificantur? Jesus
autem tacebat. Et princeps sacerdotum ait illi: Adjuro
te per Deum vivum, ut dicas nobis, si tu es Christus Filius
Dei. Dicit illi Jesus: Tu dixisti;</hi> haec Matthaeus.
Marcus autem eadem aliis verbis dicit, nisi quod tacet
quod eum adjuraverit princeps sacerdotum: sed tantum
valere ostendit quod ei dicit Jesus, <hi>Tu dixisti,</hi> 
quantum si diceret, <hi>Ego sum.</hi> Sequitur enim, ut ait
idem Marcus: <hi>Jesus autem dixit illi, Ego sum. Et videbitis
Filium hominis a dextris sedentem virtutis, et venientem
cum nubibus coeli.</hi> Hoc dicit etiam Matthaeus,
sed non dicit respondisse Jesum, <hi>Ego sum. Tunc princeps
sacerdotum scidit vestimenta sua, dicens: Blasphemavit;
quid adhuc egemus testibus?</hi> quod Matthaeus commemorat,
et sequitur, <hi>Ecce nunc audistis blasphemiam.
Quid vobis videtur? At illi respondentes dixerunt: Reus
est mortis.</hi> Hoc etiam testatur et Marcus. Et sequitur
Matthaeus: <hi>Tunc exspuerunt in faciem ejus, et colaphis
eum ceciderunt. Alii autem palmas in faciem ei dederunt,
dicentes: Prophetiza nobis, Christe, quis est qui te percussit?</hi> 
Hoc dicit et Marcus: commemorat etiam quod
ei faciem velaverunt. De his quoque Lucas attestatur.</p>
        </div3>
<div3>
          <head>21.</head>
          <p>
 Haec intelligitur passus Dominus usque ad mane
in domo principis sacerdotum, quo prius adductus est,
ubi etiam Petrus tentatus est. Sed de Petri tentatione,
quae inter has Domini contumelias facta est, non eodem
ordine omnes narrant: nam ipsas primo commemorant
Matthaeus et Marcus, deinde Petri tentationem;
Lucas vero explicat prius tentationem Petri,
tum demum has Domini contumelias: Joannes autem
incipit Petri tentationem dicere, et interponit quaedam
de contumeliis Domini, et adjungit quod inde missus
est ad Caipham pontificem; et inde recapitulat, ut explicet
quam coeperat tentationem Petri in domo, quo
primo adductus est, et redit ad ordinem, ubi ostendat
quemadmodum ductus sit Dominus ad Caipham.</p>
        </div3>
<div3>
          <head>22.</head>
          <p>
 Sic ergo Matthaeus sequitur: <hi>Petrus vero sedebat
foris in atrio, et accessit ad eum una ancilla dicens:
Et tu cum Jesu Galilaeo eras? At ille negavit coram omnibus
dicens: Nescio quid dicis. Exeunte autem illo januam,
vidit illum alia ancilla, et ait his qui erant ibi:
Et hic erat cum Jesu Nazareno. Et iterum negavit cum
juramento, Quia non novi hominem. Et post pusillum
accesserunt qui stabant, et dixerunt Petro: Vere et tu ex
illis es; nam et loquela tua manifestum te facit. Tunc
coepit detestari et jurare, quia non novisset hominem:
et continuo gallus cantavit:</hi> haec dicit Matthaeus. Intelligitur
autem quod posteaquam exiit foras, cum jam
semel negasset, gallus cantavit primus, quod Matthaeus
tacet, et Marcus dicit.</p>
        </div3>
<div3>
          <head>23.</head>
          <p>
 Non autem foris ante januam iterum negavit,
<pb n="1170"/>
sed cum rediisset ad focum: quando autem redierit, non
opus erat commemorare. Marcus ergo sic illud narrat: <hi>Et exiit foras ante atrium, et gallus cantavit. Rursus autem
cum vidisset illum ancilla, coepit dicere circumstantibus,
Quia hic ex illis est. At ille iterum negavit.</hi> 
 Haec
vero ancilla non eadem, sed alia est, sicut dicit Matthaeus.
Sane hoc quoque intelligitur, quia in secunda
negatione a duobus compellatus est: et ab ancilla scilicet,
quam commemorant Matthaeus et Marcus; et ab
alio, quem commemorat Lucas. Sic enim hoc narrat Lucas: <hi>Petrus vero sequebatur a longe. Accenso autem igne in
medio atrio, et circumsedentibus illis, erat Petrus in medio
eorum. Quem cum vidisset ancilla quaedam sedentem
ad lumen, et eum fuisset intuita, dixit: Et hic cum illo
erat. At ille negavit eum, dicens: Mulier, non novi illum.
Et post pusillum alius videns eum, dixit · Et tu de illis es.</hi> 
Hoc ergo quod Lucas ait, <hi>Et post pusillum,</hi> jam egressus
erat Petrus januam, et primus gallus cantaverat;
jamque redierat, ut quemadmodum dicit Joannes, ad
focum stans iterum negaret. Joannes enim in prima
negatione Petri, non solum de primo galli cantu tacet,
sicut caeteri, excepto Marco; sed etiam quod sedentem
ad ignem cognoverit ancilla, non commemorat.
Hoc enim tantum ait, <hi>Dicit ergo Petro ancilla ostiaria:
Numquid et tu de discipulis es hominis istius? Dicit ille:
Non sum.</hi> Deinde interponit quae gesta sunt cum Jesu
in eadem domo, quae commemoranda arbitratus est,
ita narrans: <hi>Stabant autem servi et ministri ad prunas,
quia frigus erat; et calefaciebant se: erat autem cum eis
et Petrus stans, et calefaciens se.</hi> Hic ergo jam intelligitur
exiisse foras Petrum, et rediisse: primo enim sedebat
ad ignem; et postea jam rediens, stare coeperat.</p>
        </div3>
<div3>
          <head>24.</head>
          <p>
 Sed forte ait aliquis: Nondum exierat, surrexerat
autem exiturus. Hoc potest dicere qui putat foris
ante januam secundo interrogatum negasse. Videamus
ergo Joannis sequentia: <hi>Pontifex ergo,</hi> inquit, <hi>interrogavit
Jesum de discipulis suis, et de doctrina ejus. Respondit
ei Jesus: Ego palam locutus sum mundo, ego
semper docui in synagoga, et in templo, quo omnes Judaei
conveniunt, et in occulto locutus sum nihil: quid me
interrogas? interroga eos qui audierunt quid locutus sum
ipsis: ecce ii sciunt quae dixerim ego. Haec autem cum
dixisset, unus assistens ministrorum dedit alapam Jesu,
dicens: Sic respondes pontifici? Respondit ei Jesus: Si
male locutus sum, testimonium perhibe de malo; si autem
bene, quid me caedis? Et misit eum Annas ligatum
ad Caipham pontificem.</hi> Hic sane ostenditur quod Annas
pontifex erat: nondum enim missus erat ad Caipham,
cum jam illi diceretur, <hi>Sic respondes pontifici?</hi> 
Et hos duos, Annam et Caipham pontifices, commemorat
etiam Lucas in initio Evangelii sui <note>(Luc. III, 2)</note>.
His dictis Joannes redit ad quod coeperat de negatione
Petri, id est, ad eamdem domum, ubi gesta sunt quae
narravit, et unde ad Caipham missus est Jesus, ad
quem ab initio ducebatur, sicut dixit Matthaeus. Commemoravit
autem ista Joannes quae interposuit recapitulans
de Petro, et ad eam narrationem rediens, ita
dicit, ut compleat trinam negationem: <hi>Erat autem Simon
Petrus stans, et calefaciens se. Dixerunt ergo ei.
<pb n="1171"/>
Numquid et tu ex discipulis ejus es? Negavit ille, et
dixit: Non sum.</hi> Hoc igitur loco invenimus, et non
ante januam, sed ad focum stantem, secundo negasse
Petrum: quod fieri non posset, nisi jam rediisset,
posteaquam foras exierat. Neque enim jam exierat, et
foris eum vidit altera ancilla: sed cum exierat, eum
vidit, id est, cum surgeret ut exiret, animadvertit eum,
et dixit his qui erant ibi, id est, qui simul erant ad
ignem intus in atrio, <hi>Et hic erat cum Jesu Nazareno.</hi> 
Ille autem qui foras exierat, hoc audito, rediens juravit
illis contra nitentibus, <hi>Quia non novi hominem.</hi> 
Nam et Marcus sic ait de eadem ancilla: <hi>Et coepit dicere
circumstantibus, Quia hic ex illis est.</hi> Dicebat enim
non illi, sed his qui illo exeunte ibi remanserant, sic
tamen ut ille audiret: unde rediens, et rursus ad ignem
stans, resistebat negando verbis eorum. Deinde in eo
quod Joannes ait, <hi>Dixerunt, Numquid et tu ex discipulis
ejus es?</hi> quod redeunti et stanti dictum intelligimus,
quod quoque confirmatur, non illam tantum alteram
ancillam, quam commemorant in hac secunda
negatione Matthaeus et Marcus, sed et alium quem
commemorat Lucas, cum Petro id egisse; unde Joannes
dicit, <hi>Dixerunt ergo ei.</hi> Quapropter sive posteaquam
illo exeunte dixit ancilla his qui secum erant in
atrio, <hi>quia hic ex illis est,</hi> hoc audito ille regressus est,
ut se quasi purgaret negando: sive, quod est credibilius,
non audivit quid de illo dictum fuerit, cum feras
exiret, et posteaquam rediit, dixerunt ei ancilla,
et ille alius quem Lucas commemorat, <hi>Numquid et tu
ex discipulis ejus es? et dixit, Non sum:</hi> pertinacius
insistente illo de quo Lucas ait, atque dicente, <hi>Et tu
de illis es;</hi> cui Petrus ait, <hi>O homo, non sum.</hi> Liquido
tamen colligitur, collatis de hac re omnibus Evangelistarum
testimoniis, non ante januam secundo Petrum
negasse, sed intus in atrio ad ignem. Matthaeum
autem et Marcum, qui commemoraverunt exiisse eum
foras, regressum ejus brevitatis causa tacuisse.</p>
        </div3>
<div3>
          <head>25.</head>
          <p>
 Nunc jam de tertia negatione inspiciamus eorum
congruentiam, quam Matthaeum solum jam explicasse
meminerimus. Sequitur ergo Marcus et dicit: <hi>Et post pusillum rursus qui adstabant, dicebant Petro:
Vere ex illis es; nam et Galilaeus es. Ille autem coepit
anathematizare et jurare, Quia nescio hominem istum
quem dicitis. Et statim iterum gallus cantavit.</hi> 
 Lucas
autem ita secutus, hoc idem narrat: <hi>Et intervallo
facto quasi horae unius, alius quidam affirmabat, dicens:
Vere et hic cum illo erat; nam et Galilaeus est.
Et ait Petrus: Homo, nescio quid dicis. Et continuo
adhuc illo loquente, cantavit gallus.</hi> Joannes secutus
de tertia Petri negatione, ita explicat: <hi>Dicit unus ex
servis pontificis, cognatus ejus cujus abscidit Petrus auriculam:
Nonne ego te vidi in horto cum illo? Iterum
ergo negavit Petrus, et statim gallus cantavit.</hi> Quod igitur
Matthaeus et Marcus dicunt, <hi>post pusillum,</hi> quantum
esset hoc temporis, manifestat Lucas dicendo, <hi>Et intervallo facto quasi horae unius:</hi> 
 de hoc autem intervallo
tacet Joannes. Item quod Matthaeus et Marcus
non singulari, sed plurali numero enuntiant eos qui
cum Petro agebant, cum Lucas unum dicat, Joannes
<pb n="1172"/>
quoque unum, eumque cognatum ejus, cujus abscidit
Petrus auriculam; facile est intelligere, aut pluralem
numerum pro singulari, usitata locutione usurpasse
Matthaeum et Marcum; aut quod unus maxime tanquam
sciens, et qui eum viderat, affirmabat, caeteri
autem secuti ejus fidem, Petrum simul urgebant:
unde duos Evangelistas compendio pluralem numerum
posuisse; alios autem duos eum solum significare
voluisse, qui praecipuus in hoc erat. Jam vero
illud quod Matthaeus ipsi Petro dictum fuisse asserit, <hi>Vere et tu ex illis es; nam et loquela tua manifestum te
facit;</hi> 
 sicut Joannes eidem Petro dictum asseverat, <hi>Nonne ego te vidi in horto cum illo?</hi> 
 Marcus autem inter
se illos de Petro locutos dicit, <hi>Vere ex illis est;
nam et Galilaeus est</hi>; sicut et Lucas, non Petro,
sed de Petro dicit, <hi>Alius quidam affirmabat dicens:
Vere et hic cum illo erat; nam et Galilaeus est:</hi> aut
sententiam intelligimus tenuisse eos qui compellatum
dicunt Petrum; tantumdem enim valuit quod de illo
coram illo dicebatur, quantum si illi diceretur: aut
utroque modo actum, et alios illum, alios alium modum
commemorasse. Galli autem cantum post tertiam
negationem secundum intelligimus, sicut Marcus expressit.</p>
        </div3>
<div3>
          <head>26.</head>
          <p>
 Sequitur ergo Matthaeus, ita dicens: <hi>Et recordatus
est Petrus verbi Jesu quod dixerat, Priusquam
gallus cantet, ter me negabis: et egressus foras, flevit
amare.</hi> Marcus autem ita dicit: <hi>Recordatus est Petrus
verbi quod dixerat ei Jesus, Priusquam gallus cantet
bis, ter me negabis: et coepit flere.</hi> Lucas autem sic ait: <hi>Et conversus Dominus respexit Petrum: et recordatus
est Petrus verbi Domini, sicut dixerat, Quia priusquam
gallus cantet, ter me negabis: et egressus foras,
Petrus flevit amare.</hi> 
 Joannes de recordatione et fletu
Petri tacet. Sane in eo quod ait Lucas, quod <hi>conversus
Dominus respexit Petrum;</hi> quomodo accipiendum sit,
diligentius considerandum est. Quamvis enim dicantur
etiam interiora atria, tamen in exteriore atrio fuit
Petrus inter servos, qui simul se ad ignem calefaciebant:
non est autem credibile quod ibi audiebatur
Dominus a Judaeis, ut corporalis fieret illa respectio.
Namque cum dixisset Matthaeus, <hi>Tunc exspuerunt in
faciem ejus, et colaphis eum ceciderunt; alii autem palmas
in faciem ei dederunt, dicentes: Prophetiza nobis,
Christe; quis est qui te percussit?</hi> Secutus est dicens, <hi>Petrus vero sedebat foris in atrio;</hi> 
 quod non diceret,
nisi illa cum Domino intus agerentur: et quantum
colligitur in narratione Marci, non solum in interioribus,
sed etiam in superioribus domus agebantur. Nam
posteaquam Marcus talia narravit, secutus ait, <hi>Et cum
esset Petrus in atrio deorsum.</hi> Sicut ergo eo quod Matthaeus
ait, <hi>Petrus vero sedebat foris in atrio,</hi> ostendit
quod illa intus agerentur: sic eo quod dixit Marcus, <hi>Et cum esset Petrus in atrio deorsum,</hi> 
 ostendit non
solum in interioribus, sed etiam in superioribus gesta
<pb n="1173"/>
quae dixerat. Quomodo ergo respexit Petrum Dominus
facie corporali? Quapropter mihi videtur illa respectio
divinitus facta, ut ei veniret in mentem quoties jam
negasset, et quid ei Dominus praedixisset, atque ita
misericorditer Domino respiciente poeniteret eum, et
salubriter fleret: sicut quotidie dicimus, Domine,
respice me; et, Respexit eum Dominus, qui de aliquo
periculo vel labore divina misericordia liberatus
est: et sicut dictum est, <hi>Respice, et exaudi me <note>(Psal.
XII, 4)</note>
          </hi>; et <hi>Convertere, Domine, et libera animam meam <note>(Psal. VI, 5)</note>
          </hi>:
ita dictum arbitror, <hi>Conversus Dominus
respexit Petrum, et recordatus est Petrus verbi Domini.</hi> 
Denique cum frequentius soleant in narrationibus suis
ponere Jesum quam Dominum, modo Lucas Dominum
posuit dicens, <hi>Conversus Dominus respexit Petrum,
et recordatus est Petrus verbi Domini;</hi> Matthaeus
autem et Marcus, quia de ista respectione tacuerunt,
non verbi Domini, sed verbi Jesu eum recordatum
esse dixerunt: ut etiam ex hoc intelligamus illam respectionem
a Jesu, non humanis oculis, sed divinitus
factam.
</p>
        </div3>
      </div2>

<div2>
        <head>CAPUT VII.-- <hi>De his quae mane gesta sunt, priusquam Pilato traderetur, quomodo Evangelistae inter se non discrepent; et de testimonio Jeremiae quod Matthaeus propter Domini pretium interposuit, cum hoc in ejusdem prophetae Scriptura non inveniatur.</hi> </head>
<div3>
          <head>27.</head>
          <p>
 Sequitur ergo Matthaeus, et dicit: <hi>Mane autem
facto, consilium inierunt omnes principes sacerdotum et
seniores populi adversus Jesum, ut eum morti traderent:
et vinctum adduxerunt eum, et tradiderunt Pontio
Pilato praesidi <note>(Matth. XXVII, 1-10)</note>
          </hi>. Marcus similiter: <hi>Et confestim mane,</hi> 
 inquit, <hi>consilium facientes summi
sacerdotes cum senioribus et Scribis et universo concilio,
vincientes Jesum duxerunt et tradiderunt Pilato <note>(Marc.
XV, 1)</note>
          </hi>. Lucas autem posteaquam complevit narrando
Petri negationem, recapitulavit quae cum Domino
gesta sunt, jam ut apparet, circa mane, atque ita contexuit
narrationem: <hi>Et viri qui tenebant illum, illudebant
ei, caedentes; et velaverunt eum, et percutiebant
faciem ejus, et interrogabant eum, dicentes: Prophetiza;
quis est qui te percussit? Et alia multa blasphemantes
dicebant in eum. Et ut factus est dies, convenerunt
seniores plebis et principes sacerdotum et Scribae;
et duxerunt illum in concilium suum, dicentes: Si tu es
Christus, dic nobis. Et ait illis: Si vobis dixero, non
credetis mihi; si autem et interrogavero, non respondebitis
mihi, neque dimittetis: ex hoc autem erit Filius
hominis sedens a dextris virtutis Dei. Dixerunt autem
omnes: Tu ergo es Filius Dei? Qui ait: Vos dicitis,
quia ego sum. At illi dixerunt: Quid adhuc desideramus
testimonium? Ipsi enim audivimus de ore ejus. Et
surgens omnis multitudo eorum duxerunt eum ad Pilatum <note>(Luc. XXII, 63; XXIII, 1)</note>
          </hi>.
Haec omnia narravit
Lucas; ubi intelligitur quod etiam Matthaeus et Marcus
narraverunt, quod interrogatus sit Dominus
utrum ipse esset Filius Dei, et quod dixerit, <hi>Dico
vobis, amodo videbitis Filium hominis sedentem a dextris
virtutis</hi>, <hi>et venientem in nubibus coeli,</hi> jam lucescente
<pb n="1174"/>
die gestum, quando Lucas dicit, <hi>Et ut factus
est dies:</hi> atque ita narrat similia, etsi quid etiam ipse
commemorat quod illi tacuerunt. Nocte autem intelligimus
per falsos testes actum esse cum Domino, quod
breviter commemoraverunt Matthaeus et Marcus, Lucas
tacuit, qui enarravit quae circa mane sunt gesta.
Nam et illi, id est Matthaeus et Marcus, contexuerunt
narrationem in iis quae cum Domino acta sunt usque
ad mane: sed postea redierunt ad narrandam Petri
negationem; qua terminata redierunt ad mane, ut
inde caetera contexerent, quousque perducerent quae
cum Domino acta erant, sed nondum commemoraverant
quod mane factum esset <note>(Matth. XXVI, 59-75, et Marc.
XIV, 55-72)</note>. Joannes quoque, cum ea quae cum Domino
gesta sunt ex quanta parte visum est, et Petri
negationem totam commemorasset, <hi>Adducunt ergo,</hi> 
inquit, <hi>Jesum ad Caipham in praetorium. Erat autem
mane <note>(Joan. XVIII, 28)</note>
          </hi>: ubi intelligimus aut aliquam
fuisse causam quae coegerit Caipham esse in praetorio,
nec esse praesentem cum alii principes sacerdotum
haberent de Domino quaestionem; aut in domo
ejus fuisse praetorium: tamen ad ipsum ab initio
ducebatur, ad quem in extremo perductus est. Sed
quia jam tanquam convictum reum adducebant, Caiphae
autem jam antea visum fuerat ut Jesus moreretur,
nulla mora interposita est quin occidendus Pilato
traderetur. Quae igitur per Pilatum cum Domino gesta
sunt, ita Matthaeus narrat.</p>
        </div3>
<div3>
          <head>28.</head>
          <p>
 Ac primum excurrit inde, ut commemoret exitum
Judae traditoris, quem solus narravit, ita dicens: <hi>Tunc videns Judas, qui eum tradidit, quia damnatus
esset, poenitentia ductus, retulit triginta argenteos
principibus sacerdotum et senioribus, dicens: Peccavi,
tradens sanguinem justum. At illi dixerunt: Quid ad
nos? tu videris. Et projectis argenteis in templo, recessit;
et abiens, laqueo se suspendit. Principes autem sacerdotum
acceptis argenteis, dixerunt: Non licet eos
mittere in corbonam, quia pretium sanguinis est. Consilio
autem inito, emerunt ex illis agrum figuli in sepulturam
peregrinorum: propter hoc vocatus est ager ille
Acheldemach, hoc est, Ager sanguinis, usque in hodiernum
diem. Tunc impletum est quod dictum est per Jeremiam
prophetam dicentem: Et acceperunt triginta argenteos
pretium appretiati, quem appretiaverunt filii
Israel</hi>,
 <hi>et dederunt eos in agrum figuli, sicut constituit
mihi Dominus.</hi> </p>
        </div3>
<div3>
          <head>29.</head>
          <p>
 Si quis autem movetur quod hoc testimonium
non invenitur in Scriptura Jeremiae prophetae, et ideo
putat fidei Evangelistae aliquid derogandum; primo
noverit non omnes codices Evangeliorum habere quod
per Jeremiam dictum sit, sed tantummodo per prophetam.
Possumus ergo dicere his potius codicibus
<pb n="1175"/>
esse credendum, qui Jeremiae nomen non habent;
dictum est enim hoc per prophetam, sed Zachariam:
unde putatur, codices esse mendosos qui habent nomen
Jeremiae, quia vel Zachariae habere debuerunt,
vel nullius, sicut quidam, sed tantum <hi>per prophetam
dicentem,</hi> qui utique intelligitur Zacharias. Sed utatur
ista defensione, cui placet: mihi autem cur non placeat,
haec causa est, quia et plures codices habent
Jeremiae nomen; et qui diligentius in graecis exemplaribus
Evangelium consideraverunt, in antiquioribus
graecis ita se perhibent invenisse: et nulla fuit
causa cur adderetur hoc nomen, ut mendositas fieret;
cur autem de nonnullis codicibus tolleretur, fuit
utique causa, ut hoc audax imperitia faceret, cum
turbaretur quaestione, quod hoc testimonium apud
Jeremiam non inveniretur.</p>
        </div3>
<div3>
          <head>30.</head>
          <p>
 Quid ergo intelligendum est, nisi hoc actum
esse secretiore consilio providentiae Dei, qua mentes
Evangelistarum sunt gubernatae? Potuit enim fieri ut
animo Matthaei Evangelium conscribentis pro Zacharia
Jeremias occurreret, ut fieri solet, quod tamen
sine ulla dubitatione emendaret, saltem ab aliis admonitus,
qui ipso adhuc in carne vivente hoc legere
potuerunt, nisi cogitaret recordationi suae, quae sancto
Spiritu regebatur, non frustra occurrisse aliud
pro alio nomen prophetae, nisi quia ita Dominus hoc
scribi constituit. Cur autem ita constituerit Dominus,
prima illa causa utilissima debet facillime cogitari,
etiam sic esse insinuatum ita omnes sanctos Prophetas
uno spiritu locutos mirabili inter se consensione
constare, ut hoc multo amplius sit, quam si omnium
omnia Prophetarum uno unius hominis ore dicerentur:
et ideo indubitanter accipi debere quaecumque
per eos Spiritus sanctus dixit, et singula esse
omnium, et omnia singulorum. Cum igitur, et quae
dicta sunt per Jeremiam tam sint Zachariae quam Jeremiae,
et quae dicta sunt per Zachariam tam sint Jeremiae
quam Zachariae; quid opus erat ut emendaret
Matthaeus, cum aliud pro alio sibi nomen occurrens a
se scriptum relegisset; ac non potius sequens auctoritatem
Spiritus sancti, a quo mentem suam regi plus
nobis ille utique sentiebat, ita hoc scriptum relinqueret,
sicut eum admonendo constituerat ei Dominus,
ad informandos nos tantam verborum suorum inter
Prophetas esse concordiam, ut non absurde, imo
congruentissime etiam Jeremiae deputaremus quod
per Zachariam dictum reperiremus? Si enim hodie
quisquam volens alicujus verba indicare, dicat nomen
alterius a quo dicta non sint, qui tamen sit amicissimus
et familiaritate conjunctissimus illi cujus verba
dicere voluit; et continuo recordatus alium pro alio se
dixisse, ita se colligat atque corrigat, ut tamen dicat,
Bene dixi; quid aliud intuens, nisi tantam inter ambos
esse concordiam, inter illum scilicet cujus verba dicere
voluit, et alium cujus ei nomen pro illius nomine
occurrit, ut tale sit hoc istum dixisse, quale si ille dixisset?
quanto magis hoc de Prophetis sanctis intelligendum
et maxime commendandum fuit, ut omnium libros
<pb n="1176"/>
tanquam unius unum librum acciperemus, in quo
nulla rerum discrepantia crederetur, sicut nulla inveniretur,
et in quo major esset constantia veritatis,
quam si omnia illa unus homo quamlibet doctissimus
loqueretur? Quod ergo hinc argumentum sumere conantur
vel infideles vel imperiti homines, quasi ad
ostendendam dissonantiam sanctorum Evangelistarum,
hoc potius debent assumere fideles et docti
ad ostendendam unitatem sanctorum etiam Prophetarum.</p>
        </div3>
<div3>
          <head>31.</head>
          <p>
 Est et alia causa, quae mihi videtur alio tempore
diligentius pertractanda, ne amplius sermonem
protendamus, quam hujus operis terminandi necessitas
flagitat, cur hoc nomen Jeremiae in testimonio
Zachariae sic manere permissum, vel potius sancti
Spiritus auctoritate praeceptum sit. Est apud Jeremiam,
quod emerit agrum a filio fratris sui, et dederit
ei argentum; non quidem sub hoc nomine pretii
quod positum est apud Zachariam, triginta argenteis;
verumtamen agri emptio non est apud Zachariam:
quod autem prophetiam de triginta argenteis ad hoc
interpretatus sit Evangelista, quod modo de Domino
completum est, ut hoc esset pretium ejus, manifestum
est; sed ad hoc pertinere etiam illud de agro
empto quod Jeremias dixit, hinc potuit mystice significari,
ut non hic Zachariae nomen poneretur, qui dixit
triginta argenteis, sed Jeremiae, qui dixit de agro
empto; ut lecto Evangelio atque invento nomine Jeremiae,
lecto autem Jeremia et non invento testimonio
de triginta argenteis, invento tamen agro empto,
admoneatur lector utrumque conferre, et inde sensum
enucleare prophetiae, quomodo pertineat ad hoc
quod in Domino impletum est. Nam illud quod subjecit
huic testimonio Matthaeus cum ait, <hi>Quem appretiaverunt
filii Israel, et dederunt eos in agrum figuli,
sicut constituit mihi Dominus,</hi> nec apud Zachariam
nec apud Jeremiam reperitur. Unde magis ex persona
ipsius Evangelistae accipiendum est eleganter et mystice
insertum, quia hoc ex Domini revelatione cognoverit
ad hanc rem, quae de Christi pretio facta
est, hujusmodi pertinere prophetiam. Liber quippe
empti agri apud Jeremiam jubetur mitti in vas fictile <note>(Jerem. XXXII, 9-44)</note>,
et emitur hic de pretio Domini
ager figuli, et hoc ad sepulturam peregrinorum, tanquam
ad permansionem quietis eorum qui in hoc saeculo
peregrinantes consepeliuntur Christo per Baptismum.
Nam et illam emptionem agri hoc significare
Jeremiae dixit Dominus, quia erit permansio de captivitate
liberatorum in illa terra. Haec tanquam delineanda
 arbitratus sum, cum admonerem quid in
his propheticis testimoniis in unum redactis et evangelicae
narrationi collatis, diligentius attentiusque
requiratur. Haec interposuit Matthaeus de Juda traditore.
</p>
        </div3>
      </div2>

<div2>
        <head>CAPUT VIII.-- <hi>De his quae apud Pilatum gesta sunt, quomodo inter se nihil dissentiant.</hi> </head>
<div3>
          <head>32.</head>
          <p>
 Deinde sequitur, et dicit:  « Jesus autem stetit
ante praesidem, et interrogavit eum praeses, dicens:
<pb n="1177"/>
Tu es rex Judaeorum? Dicit ei Jesus: Tu dicis. Et
cum accusaretur a principibus sacerdotum et senioribus,
nihil respondit. Tunc dicit illi Pilatus: Non
audis quanta adversum te dicunt testimonia? Et non
respondit ei ullum verbum, ita ut miraretur praeses
vehementer. Per diem autem solemnem consueverat
praeses dimittere populo unum vinctum quem voluissent:
habebat autem tunc vinctum insignem, qui dicebatur
Barabbas. Congregatis ergo illis dixit Pilatus:
Quem vultis dimittam vobis; Barabbam, an Jesum
qui dicitur Christus? Sciebat enim quod per invidiam
tradidissent eum. Sedente autem illo pro tribunali,
misit ad illum uxor ejus dicens: Nihil tibi et justo
illi; multa enim passa sum hodie per visum propter
eum. Principes autem sacerdotum et seniores persuaserunt
populis ut peterent Barabbam, Jesum vero
perderent. Respondens autem praeses ait illis: Quem
vultis vobis de duobus dimitti? At illi dixerunt: Barabbam.
Dicit illis Pilatus: Quid igitur faciam de
Jesu, qui dicitur Christus? Dicunt omnes: Crucifigatur.
Ait illis praeses: Quid enim mali fecit? At illi
magis clamabant, dicentes: Crucifigatur. Videns autem
Pilatus quia nihil proficeret, sed magis tumultus
fieret, accepta aqua lavit manus coram populo, dicens:
Innocens ego sum a sanguine justi hujus; vos
videritis. Et respondens universus populus, dixit:
Sanguis ejus super nos et super filios nostros. Tunc
dimisit illis Barabbam; Jesum autem flagellatum tradidit
eis ut crucifigeretur. »  Haec narravit Matthaeus
per Pilatum gesta de Domino <note>(Matth. XXVII, 11-26)</note>.</p>
        </div3>
<div3>
          <head>33.</head>
          <p>
 Marcus quoque pene iisdem verbis et rebus
concinit. Verba autem Pilati, quibus respondit populo
petenti ut solemniter unus vinctus dimitteretur, ita
refert: <hi>Pilatus autem respondit eis, et dixit: Vultis
dimittam vobis regem Judaeorum?</hi> Matthaeus autem sic
ait: <hi>Congregatis ergo illis, dixit Pilatus: Quem vultis
dimittam vobis; Barabbam, an Jesum qui dicitur Christus?</hi> 
Nulla quaestio est, quod tacet ipsos petiisse ut
aliquis eis dimitteretur: sed quaeri potest quae verba
Pilatus dixerit; utrum quae a Matthaeo, an quae a Marco
referuntur. Aliud enim videtur esse, <hi>Quem vultis dimittam
vobis, Barabbam, an Jesum qui dicitur Christus?</hi> 
aliud, <hi>Vultis dimittam vobis regem Judaeorum?</hi> Sed
quia christos reges dicebant, et qui dixit illum an illum,
manifestum est eum quaesisse an vellent sibi dimitti
regem Judaeorum, id est Christum; nihil interest
sententiae, quod hic tacuit Marcus de Barabba, hoc
solum volens dicere quod ad Dominum pertinebat;
quandoquidem in eorum responsione satis et ipse
ostendit, quem sibi dimitti voluerint: <hi>Pontifices,</hi> inquit, <hi>concitaverunt turbam ut magis Barabbam dimitteret eis:</hi> 
sequitur autem, et dicit, <hi>Pilatus autem iterum respondens,
ait illis: Quid ergo vultis faciam regi Judaeorum?</hi> 
Unde jam satis apparet, quod id Marcus velit ostendere,
dicendo <hi>regem Judaeorum,</hi> quod Matthaeus dicendo <hi>Christum.</hi> 
 Non enim dicebantur christi reges,
nisi Judaeorum: namque in eo etiam loco Matthaeus
ait, <hi>Dicit illis Pilatus, Quid igitur faciam de Jesu, qui
dicitur Christus?</hi> Ergo sequitur Marcus, <hi>At illi iterum
<pb n="1178"/>
clamaverunt, Crucifige eum:</hi> quod ille ait, <hi>Dicunt
omnes, Crucifigatur.</hi> Et sequitur Marcus, <hi>Pilatus vero
dicebat eis, Quid enim mali fecit? At illi magis clamabant,
Crucifige eum.</hi> Hoc Matthaeus non dixit: sed
quoniam dixit, <hi>Videns autem Pilatus quia nihil proficeret,
sed magis tumultus fieret;</hi> dixit etiam eum lavisse
manus coram populo, ut innocentem se a sanguine
justi significaret; quod item et Marcus et alii tacent:
satis ostendit etiam Matthaeus egisse praesidem cum
populo, ut dimitteretur. Quod breviter significavit
Marcus in eo quod refert Pilatum dixisse, <hi>Quid enim
mali fecit?</hi> Deinde sic etiam ipse concludit, quae per
Pilatum cum Domino gesta sunt: <hi>Pilatus autem,</hi> inquit, <hi>volens populo satisfacere, dimisit illis Barabbam,
et tradidit Jesum flagellis caesum, ut crucifigeretur:</hi> 
haec apud praesidem gesta narravit Marcus <note>(Marc. XV,
2-15)</note>.</p>
        </div3>
<div3>
          <head>34.</head>
          <p>
 Lucas apud Pilatum gesta sic narrat: <hi>Coeperunt
autem accusare illum, dicentes: Hunc invenimus subvertentem
gentem nostram, et prohibentem tributa dari
Caesari, et dicentem se Christum regem esse.</hi> Hoc illi
duo Evangelistae non dixerunt, cum tamen dicerent
quod eum accusabant. Ergo iste etiam ipsa crimina
quae falsa objecerunt, aperuit. Tacuit autem quod ei
dixit Pilatus, <hi>Non respondes quidquam? Vide in quantis
te accusant:</hi> sed plane sequitur, et dicit quod etiam
illi dixerunt, <hi>Pilatus autem interrogavit eum, dicens:
Tu es rex Judaeorum? At ille respondens ait: Tu dicis.</hi> 
Hoc autem Matthaeus et Marcus commemoraverunt,
antequam dicerent compellatum Jesum quod eis accusantibus
non responderet. Nihil autem interest veritatis,
quo ordine Lucas ista retulerit: quemadmodum
nihil interest si alius aliquid tacet, quod alius
commemorat; quemadmodum in consequentibus dicit: <hi>Ait autem Pilatus ad principes sacerdotum et turbas:
Nihil invenio causae in hoc homine. At illi invalescebant,
dicentes: Commovet populum, docens per
universam Judaeam, et incipiens a Galilaea usque huc.
Pilatus autem audiens Galilaeam, interrogavit si homo
Galilaeus esset; et ut cognovit quod de Herodis potestate
esset, remisit eum ad Herodem, qui et ipse Jerosolymis
erat in illis diebus. Herodes autem viso Jesu, gavisus
est valde: erat enim cupiens ex multo tempore videre
eum, eo quod audiret multa de illo; et sperabat signum
aliquod videre ab eo fieri. Interrogabat autem illum multis
sermonibus: at ipse illi nihil respondebat. Stabant
etiam principes sacerdotum et Scribae, constanter accusantes
eum. Sprevit autem illum Herodes cum exercitu
suo, et illusit indutum veste alba, et remisit ad Pilatum.
Et facti sunt amici Herodes et Pilatus in ipsa die:
nam antea inimici erant ad invicem.</hi> 
 Haec omnia, id est,
quod a Pilato ad Herodem Dominus missus est, et
quae ibi gesta sunt, Lucas solus indicat; etiamsi aliquid
ibi ait simile, quod in aliis narrationum locis
apud alios possit inveniri: caeteri autem ea tantum
dicere voluerunt quae apud Pilatum gesta sunt, quousque
Dominus crucifigendus traderetur. Rediens ergo
Lucas ad ea quae apud praesidem gerebantur, unde
digressus erat, ut narraret quod apud Herodem actum
<pb n="1179"/>
est, ita sequitur: <hi>Pilatus autem convocatis principibus
sacerdotum et magistratibus et plebe, dixit ad illos:
Obtulistis mihi hunc hominem quasi avertentem populum,
et ecce ego coram vobis interrogans, nullam causam
inveni in homine isto ex his in quibus eum accusatis.</hi> 
Hic intelligimus eum praetermisisse quemadmodum a
Domino quaesierit, quid accusatoribus responderet. <hi>Sed neque Herodes,</hi> 
 inquit: <hi>nam remisi vos ad illum,
et ecce nihil dignum morte actum est ei. Emendatum
ergo illum dimittam. Necesse autem habebat dimittere
eis per diem festum unum. Exclamavit autem simul universa
turba dicens, Tolle hunc, et dimitte nobis Barabbam:
qui erat propter seditionem quamdam factam in
civitate et homicidium missus in carcerem. Iterum autem
Pilatus locutus est ad illos, volens dimittere Jesum. At
illi succlamabant dicentes: Crucifige, crucifige eum.
Ille autem tertio dixit ad illos: Quid enim mali fecit
iste? nullam causam mortis invenio in eo: corripiam
ergo illum, et dimittam. At illi instabant vocibus magnis,
postulantes ut crucifigeretur, et invalescebant voces
eorum.</hi> Matthaeus huic conatui Pilati, quo saepius cum
eis egit, volens ut dimitteretur Jesus, paucissimis
verbis satis attestatus est, ubi ait, <hi>Videns autem Pilatus
quia nihil proficeret, sed magis tumultus fieret:</hi> quod
non diceret nisi multum ille nisus esset; quamvis tacuerit,
quoties hoc efficere tentaverit, ut erueret Jesum
furori eorum. Et Lucas itaque ita concludit quod
actum est apud praesidem: <hi>Et Pilatus,</hi> inquit, <hi>adjudicavit
fieri petitionem eorum. Dimisit autem illis eum qui
propter homicidium et seditionem missus fuerat in carcerem,
quem petebant; Jesum vero tradidit voluntati
eorum <note>(Luc. XXIII, 2-25)</note>
          </hi>.</p>
        </div3>
<div3>
          <head>35.</head>
          <p>
 Nunc eadem secundum Joannem consideremus,
id est, quae per Pilatum facta sunt. <hi>Et ipsi,</hi> inquit, <hi>non introierunt in praetorium, ut non contaminarentur,
sed manducarent Pascha. Exiit ergo Pilatus ad eos foras,
et dixit: Quam accusationem affertis adversus hominem
hunc? Responderunt et dixerunt ei: Si non esset
hic malefactor, non tibi tradidissemus eum.</hi> 
 Hoc videndum
est, ne contrarium sit ei quod Lucas dicit, certa
in eum dicta esse crimina; et dicit quae dicta sint: <hi>Caeperunt autem,</hi> 
 inquit, <hi>accusare illum, dicentes: Hunc
invenimus subvertentem gentem nostram, et prohibentem
tributa dari Caesari, et dicentem se Christum regem esse.</hi> 
Quod vero nunc secundum Joannem commemoravi,
videntur Judaei noluisse dicere crimina, cum dixisset
eis Pilatus, <hi>Quam accusationem affertis adversus hominem
hunc?</hi> Responderunt enim, <hi>Si non esset hic malefactor,
non tibi tradidissemus eum:</hi> videlicet ut eorum
auctoritatem secutus, quid ei objiceretur desineret
quaerere; sed ob hoc tantum nocentem crederet, quod
sibi ab eis tradi meruisset. Ergo intelligere debemus,
et hoc dictum esse, et illud quod Lucas commemoravit.
Multa enim dicta, et multa responsa sunt, unde
cuique eorum quantum visum est decerpsit, et in narratione
sua posuit quod satis esse judicavit. Nam et
ipse Joannes dicit quaedam quae objecta sunt, quae suis
locis videbimus. Itaque sequitur: <hi>Dixit ergo eis Pilatus:
Accipite eum vos, et secundum legem vestram judicate
<pb n="1180"/>
eum. Dixerunt ergo ei Judaei, Nobis non licet interficere
quemquam: ut sermo Jesu impleretur, quem
dixit, significans qua esset morte moriturus. Introiit ergo
iterum in praetorium Pilatus, et vocavit Jesum, et dixit
ei: Tu es rex Judaeorum? Et respondit Jesus, A temetipso
hoc dicis, an alii tibi dixerunt de me?</hi> Et hoc videretur
non convenire illi quod ab aliis commemoratum
est, <hi>Respondit Jesus, Tu dicis;</hi> nisi in consequentibus
ostenderet et illud dictum esse. Unde ostendit ea quae
nunc dicit, a caeteris potius Evangelistis tacita quam
a Domino dicta non esse. Attende ergo caetera: <hi>Respondit,</hi> 
inquit, <hi>Pilatus: Numquid ego Judaeus sum?
Gens tua et pontifices tradiderunt te mihi: quid fecisti?
Respondit Jesus: Regnum meum non est de mundo hoc:
si ex hoc mundo esset regnum meum, ministri mei utique
decertarent ut non traderer Judaeis; nunc autem regnum
meum non est hinc. Dixit itaque ei Pilatus: Ergo rex es
tu? Respondit Jesus: Tu dicis, quia rex sum ego.</hi> Ecce
quando ventum est ad id quod alii Evangelistae commemoraverunt.
Sequitur ergo, item dicente adhuc
Domino, quod caeteri tacuerunt. « Ego in hoc natus
sum, et ad hoc veni in mundum, ut testimonium perhibeam
veritati. Omnis qui est ex veritate, audit vocem
meam. Dicit ei Pilatus: Quid est veritas? Et cum
hoc dixisset, iterum exiit ad Judaeos, et dicit eis:
Ego nullam invenio in eo causam. Est autem consuetudo
vobis ut unum dimittam vobis in Pascha: vultis
ergo dimittam vobis regem Judaeorum? Clamaverunt
rursum omnes, dicentes, Non hunc, sed Barabbam:
erat autem Barabbas latro. Tunc ergo apprehendit
Pilatus Jesum, et flagellavit. Et milites plectentes
coronam de spinis, imposuerunt capiti ejus, et veste
purpurea circumdederunt eum: et veniebant ad eum,
et dicebant, Ave rex Judaeorum; et dabant ei alapas.
Exiit iterum Pilatus foras, et dicit eis: Ecce adduco
eum vobis foras, ut cognoscatis quia in eo nullam
causam invenio. Exiit ergo Jesus portans coronam
spineam, et purpureum vestimentum, et dicit eis:
Ecce homo. Cum ergo vidissent eum pontifices et ministri,
clamabant dicentes: Crucifige, crucifige. Dicit
eis Pilatus: Accipite eum vos, et crucifigite; ego enim
non invenio in eo causam. Responderunt ei Judaei:
Nos legem habemus, et secundum legem debet mori,
quia Filium Dei se fecit. »  Hoc potest congruere ei
quod Lucas commemorat in accusatione Judaeorum
dictum,  « Hunc invenimus subvertentem gentem nostram, » 
ut adjungatur,  « Quia Filium Dei se fecit. » 
Sequitur itaque Joannes, et dicit:  « Cum ergo audisset
Pilatus hunc sermonem, magis timuit: et ingressus
est praetorium iterum, et dicit ad Jesum: Unde es
tu? Jesus autem responsum non dedit ei. Dicit ergo
ei Pilatus: Mihi non loqueris? Nescis quia potestatem
habeo crucifigere te, et potestatem habeo dimittere
te? Respondit Jesus: Non haberes potestatem adversus
<pb n="1181"/>
me ullam, nisi tibi datum esset desuper. Propterea
qui tradidit me tibi, majus peccatum habet.
Exinde quaerebat Pilatus dimittere eum. Judaei autem
clamabant dicentes: Si hunc dimittis, non es amicus
Caesaris; omnis qui se regem facit, contradicit Caesari. » 
Huic potest congruere quod Lucas in eadem accusatione
Judaeorum ita narrat: cum dixissent, <hi>Invenimus
eum subvertentem gentem nostram;</hi> adjecit, <hi>et
prohibentem tributa dari Caesari, et dicentem se Christum
regem esse.</hi> Ex quo solvitur illa quaestio, qua putari
poterat Joannes dixisse nullum a Judaeis Domino crimen
objectum, quando responderunt et dixerunt ei, <hi>Si non esset hic malefactor, non tibi tradidissemus eum.</hi> 
Sequitur ergo Joannes, et dicit:  « Pilatus ergo cum
audivisset hos sermones, adduxit foras Jesum, et sedit
pro tribunali in loco qui dicitur Lithostrotos, Hebraice
autem Gabbatha. Erat autem parasceve Paschae
hora quasi sexta, et dicit Judaeis: Ecce rex vester.
Illi autem clamabant: Tolle, tolle, crucifige eum.
Dicit eis Pilatus: Regem vestrum crucifigam? Responderunt
pontifices: Non habemus regem, nisi Caesarem.
Tunc ergo tradidit eis illum ut crucifigeretur: » 
haec narravit Joannes per Pilatum gesta <note>(Joan. XVIII,
28; XIX, 16)</note>.
</p>
        </div3>
      </div2>

<div2>
        <head>CAPUT IX.-- <hi>De illusione qua illusus est a cohorte Pilati, quomodo non dissonent tres qui hoc dicunt, Matthaeus, Marcus et Joannes.</hi> </head>
<div3>
          <head>36.</head>
          <p>
 Consequens est jam, ut ipsam Domini passionem
secundum quatuor Evangelistarum testimonia videamus,
quam Matthaeus sic incipit:  « Tunc milites praesidis
suscipientes Jesum in praetorium, congregaverunt
ad eum universam cohortem; et exeuntes eum,
chlamydem coccineam circumdederunt ei; et plectentes
coronam de spinis, posuerunt super caput ejus, et
arundinem in dextera ejus: et genu flexo ante eum
illudebant, dicentes: Ave, rex Judaeorum »  <note>(Matth.
XXVII, 27-31)</note>. Hoc Marcus in eodem loco narrationis
ita dicit:  « Milites autem duxerunt eum intro in atrium
praetorii, et convocant totam cohortem; et induunt
eum purpuram, et imponunt ei plectentes spineam coronam:
et coeperunt salutare eum, Ave, rex Judaeorum:
et percutiebant caput ejus arundine, et conspuebant
eum; et ponentes genua, adorabant eum » <note>(Marc. XV, 16-20)</note>.
Intelligitur itaque quod Matthaeus
ait,  « Chlamydem coccineam circumdederunt ei, »  hoc
Marcum dixisse, indutum purpuram. Pro regia enim
purpura, chlamys illa coccinea ab illudentibus adhibita
erat: et est rubra quaedam purpura cocco simillima.
Potest etiam fieri, ut purpuram etiam Marcus
commemoraverit, quam chlamys habebat, quamvis
esset coccinea. Lucas hoc praetermisit. Joannes autem
antequam diceret quod eum Pilatus crucifigendum
tradiderit, commemoravit hoc dicens:  « Tunc
ergo apprehendit Pilatus Jesum et flagellavit, Et milites
plectentes coronam de spinis, imposuerunt capiti ejus,
et veste purpurea circumdederunt eum: et veniebant
ad eum, et dicebant, Ave, rex Judaeorum; et dabant
ei alapas »  <note>(Joan. XIX, 1-3)</note>. Unde apparet Matthaeum
et Marcum recapitulando istud commemorasse, non
<pb n="1182"/>
quod tunc factum sit, cum eum Pilatus jam crucifigendum
tradidisset: Joannes enim apud Pilatum dicit
haec gesta satis evidenter; unde isti quod praeterierant
recoluerunt. Ad hoc pertinet etiam quod consequenter
dicit Matthaeus:  « Et exspuentes in eum acceperunt
arundinem, et percutiebant caput ejus: et
postquam illuserunt ei, exuerunt eum chlamydem,
et induerunt eum vestimentis ejus, et duxerunt eum
ut crucifigerent. »  Hoc quod exuerunt chlamydem, et
induerunt eum vestimentis ejus, in fine factum intelligitur,
cum jam duceretur. Marcus hoc ita dicit: <hi>Et
postquam illuserunt ei, exuerunt illum purpuram, et induerunt
eum vestimentis suis.</hi> 
</p>
        </div3>
      </div2>

<div2>
        <head>CAPUT X.-- <hi>Quomodo non repugnet quod Matthaeus, Marcus et Lucas angariatum dicunt, qui portaret ejus crucem; cum Joannes dicat quod eam Jesus ipse portaverit.</hi> </head>
<div3>
          <head>37.</head>
          <p>
 Sequitur ergo Matthaeus:  « Exeuntes autem invenerunt
hominem Cyrenaeum, nomine Simonem;
hunc angariaverunt ut tolleret crucem ejus »  <note>(Matth.
XXVII, 32)</note>. Marcus quoque:  « Et educunt illum, » 
inquit,  « ut crucifigerent eum. Et angariaverunt praetereuntem
quempiam Simonem Cyrenaeum venientem
de villa, patrem Alexandri et Rufi, ut tolleret crucem
ejus »  <note>(Marc. XV, 20, 21)</note>. Hoc Lucas ita dicit:  « Et
cum ducerent eum, apprehenderunt Simonem quemdam
Cyrenensem venientem de villa, et imposuerunt
illi crucem portare post Jesum »  <note>(Luc. XXIII, 26)</note>.
Joannes autem sic narrat:  « Susceperunt autem Jesum,
et eduxerunt: et bajulans sibi crucem exiit in
eum qui dicitur Calvariae locum, hebraice Golgotha,
ubi eum crucifixerunt »  <note>(Joan. XIX, 16-18)</note>. Unde intelligitur
quod ipse sibi portabat crucem, cum exiret in
locum memoratum. Simon autem ille in itinere angariatus
est, de quo tres commemorant, cui postea data
est crux portanda usque ad locum. Ita utrumque factum
invenimus; primo id quod Joannes dixit, deinde
quod caeteri tres.
</p>
        </div3>
      </div2>

<div2>
        <head>CAPUT XI.-- <hi>De potu quem dederunt ei priusquam commemorata esset ejus crucifixio, quomodo conveniat inter Matthaeum et Marcum.</hi> </head>
<div3>
          <head>38.</head>
          <p>
 Sequitur itaque Matthaeus: <hi>Et venerunt,</hi> inquit, <hi>in locum qui dicitur Golgotha, quod est Calvariae locus:</hi> 
de hoc loco apertissime consentiunt. Deinde adjungit
idem Matthaeus: <hi>Et dederunt ei vinum bibere cum felle
mixtum, et cum gustasset, noluit bibere <note>(Matth. XXVII,
33, 34)</note>
          </hi>. Hoc Marcus ita narrat: <hi>Et dabant ei bibere vinum
myrrhatum; et non accepit <note>(Marc. XV, 23)</note>
          </hi>. Hoc
intelligendum est Matthaeum dixisse, <hi>cum felle mixtum:</hi> 
fel quippe pro amaritudine posuit; myrrhatum
enim vinum amarissimum est: quanquam fieri possit
ut et fel et myrrha vinum amarissimum redderent.
Quod ergo ait Marcus, <hi>non accepit;</hi> intelligitur, non
accepit ut biberet. Gustavit autem, sicut Matthaeus
testis est; ut quod idem Matthaeus ait, <hi>noluit bibere,</hi> 
hoc Marcus dixerit, <hi>non accepit;</hi> tacuerit autem quod
gustaverit.
</p>
        </div3>
      </div2>

<div2>
        <head>CAPUT XII.-- <hi>De divisione vestimentorum ejus, quomodo inter se omnes conveniant.</hi> </head>
<div3>
          <head>39.</head>
          <p>
 Sequitur Matthaeus:  « Postquam autem crucifixerunt
<pb n="1183"/>eum, diviserunt vestimenta ejus sortem mittentes
; et sedentes, servabant eum »  <note>(Matth. XXVII,
35, 36)</note>. Hoc idem Marcus sic:  « Et crucifigentes eum
diviserunt vestimenta ejus, mittentes sortem super eis,
quis quid tolleret »  <note>(Marc. XV, 24)</note>. Hoc Lucas sic ait:
 « Dividentes vero vestimenta ejus miserunt sortes;
et stabat populus spectans »  <note>(Luc. XXIII, 34, 35)</note>. Breviter
a tribus dictum est; Joannes autem distinctius
hoc explicat quemadmodum gestum sit:  « Milites
ergo, »  inquit,  « cum crucifixissent eum, acceperunt
vestimenta ejus, et fecerunt quatuor partes, unicuique
militi partem, et tunicam. Erat autem tunica inconsutilis
desuper contexta per totum. Dixerunt ergo
ad invicem, Non scindamus eam, sed sortiamur de
illa cujus sit: ut Scriptura impleretur dicens, Partiti
sunt vestimenta mea sibi, et in vestem meam miserunt
sortem »  <note>(Joan. XIX, 23, 24)</note>.
</p>
        </div3>
      </div2>

<div2>
        <head>CAPUT XIII.-- <hi>De hora dominicae passionis, quemadmodum non inter se dissentiant Marcus et Joannes, propter tertiam et sextam.</hi> </head>
<div3>
          <head>40.</head>
          <p>
 Sequitur Matthaeus: <hi>Et imposuerunt super caput
ejus causam ipsius scriptam: Hic est Jesus rex Judaeorum <note>(Matth. XXVII, 37)</note>
          </hi>.
Marcus autem priusquam hoc
dixisset, <hi>Erat autem,</hi> inquit, <hi>hora tertia, et crucifixerunt
eum <note>(Marc. XV, 25)</note>
          </hi>; hoc enim subjungit cum de
vestium divisione dixisset: quae res diligentissime
consideranda est, ne magnum faciat errorem. Sunt
enim qui arbitrentur hora quidem tertia Dominum
crucifixum; a sexta autem hora tenebras factas usque
ad nonam, ut consumptae intelligantur tres horae ex
quo crucifixus est, usque ad tenebras factas. Et posset
quidem hoc rectissime intelligi, nisi Joannes diceret,
hora quasi sexta Pilatum sedisse pro tribunali in loco
qui dicitur Lithostrotos, hebraice autem Gabbatha. Sequitur
enim: <hi>Erat autem parasceve Paschae, hora quasi
sexta, et dicit Judaeis: Ecce rex vester. Illi autem clamabant:
Tolle, tolle, crucifige eum. Dixit eis Pilatus: Regem
vestrum crucifigam? Responderunt pontifices: Non habemus
regem nisi Caesarem. Tunc ergo tradidit eis illum ut
crucifigeretur <note>(Joan. XIX, 13-16)</note>
          </hi>. Si igitur hora quasi
sexta Pilato sedente pro tribunali traditus est crucifigendus
Judaeis, quomodo hora tertia crucifixus est,
sicut verba Marci non intelligentes quidam putaverunt?</p>
        </div3>
<div3>
          <head>41.</head>
          <p>
 Prius enim qua hora crucifigi potuerit videamus;
deinde videbimus cur hora tertia crucifixum dixerit
Marcus. Hora erat quasi sexta cum traditus est crucifigendus
a Pilato sedente, ut dictum est, pro tribunali.
Non enim jam plena sexta erat, sed quasi sexta, id
est, peracta quinta aliquid etiam de sexta esse coeperat.
Nunquam autem isti dicerent, Quinta et quadrans,
aut quinta et triens, aut quinta et semis, aut aliquid
<pb n="1184"/>
hujusmodi. Habent enim istum morem Scripturae, ut a
parte totum ponant, maxime in temporibus: sicut de
octo illis diebus, post quos eum dicunt ascendisse in
montem <note>(Luc. IX, 28)</note>, quorum medios intuentes Matthaeus
et Marcus dixerunt, <hi>Post dies sex <note>(Matth. XVII,
1, et Marc. IX, 1)</note>
          </hi>. Praesertim quia tam moderate idem
Joannes locutus est, ut non diceret, sexta; sed, <hi>quasi
sexta:</hi> quod si ita non diceret, sed tantummodo sextam
diceret, possemus nos ita intelligere, quemadmodum
loqui solent Scripturae, sicut dixi, a parte totum,
ut peracta quinta et inchoata sexta gererentur haec
quae narrata sunt in crucifixione Domini nostri, donec
completa sexta illo pendente fierent tenebrae, quibus
tres Evangelistae attestantur, Matthaeus, Marcus et Lucas <note>(Matth. XXVII, 45; Marc. XV, 33, et Luc. XXIII, 44)</note>.</p>
        </div3>
<div3>
          <head>42.</head>
          <p>
 Quaeramus jam consequenter, cur dixerit Marcus,
cum commemorasset quod crucifigentes eum diviserunt
vestimenta ejus, mittentes sortes super eis
quis quid tolleret, et secutus adjunxerit, <hi>Erat autem
hora tertia, et crucifixerunt eum.</hi> Jam certe dixerat, <hi>Et
crucifigentes eum diviserunt vestimenta ejus <note>(Marc. XV,
24)</note>
          </hi>: sic etiam caeteri attestantur, quod eo crucifixo
vestimenta divisa sunt. Si ejus rei gestae tempus voluit
commemorare Marcus, sufficeret dicere, <hi>Erat autem
hora tertia:</hi> utquid adjunxit, <hi>et crucifixerunt eum,</hi> 
nisi quia voluit aliquid recapitulando significare, quod
quaesitum inveniretur, cum Scriptura ipsa illis temporibus
legeretur, quibus universae Ecclesiae notum
erat qua hora Dominus ligno suspensus sit, unde posset
hujus vel error corrigi, vel mendacium refutari?
Sed quia sciebat a militibus suspensum Dominum, non
a Judaeis, sicut Joannes apertissime dicit <note>(Joan. XIX,
23)</note>, occulte ostendere voluit eos magis crucifixisse
qui clamaverunt ut crucifigeretur, quam illos qui ministerium
principi suo secundum suum officium praebuerunt.
Intelligitur ergo fuisse hora tertia cum clamaverunt
Judaei ut Dominus crucifigeretur, et veracissime
demonstratur tunc eos crucifixisse quando clamaverunt:
maxime quia nolebant videri se hoc fecisse,
et propter ea eum Pilato tradiderant, quod eorum
verba satis indicant, secundum Joannem. Cum enim
dixisset eis Pilatus,  « Quam accusationem affertis adversus
hominem hunc? responderunt, et dixerunt ei:
Si non esset hic malefactor, non tibi tradidissemus
eum. Dixit ergo eis Pilatus: Accipite eum vos, et secundum
legem vestram judicate eum. Dixerunt ergo
ei Judaei; nobis non licet interficere quemquam »  <note>(Id.
XVIII, 29-31)</note>. Quod ergo maxime videri fecisse nolebant,
hoc eos hora fecisse tertia Marcus ostendit;
verissime judicans magis fuisse Domini necatricem
linguam Judaeorum, quam militum manus.</p>
        </div3>
<div3>
          <head>43.</head>
          <p>
 Quisquis autem dixerit non fuisse horam tertiam,
cum hoc Judaei primitus clamaverunt, insanissime
se ostendit inimicum Evangelii; nisi forte aliter
potuerit eamdem dissolvere quaestionem: non enim
habet unde convincat non fuisse tunc horam tertiam;
et ideo veridico Evangelistae potius credendum, quam
contentiosis suspicionibus hominum. Unde, inquis, probas
horam tertiam fuisse? Respondeo, Quia credo
<pb n="1185"/>
Evangelistis: quibus et tu si credis, ostende quemadmodum
et hora sexta et hora tertia potuerit Dominus
crucifigi? De sexta enim, ut fateamur, narratione
Joannis urgemur; tertiam Marcus commemorat: quibus
si uterque nostrum credit, ostende tu aliter quemadmodum
fieri utrumque potuerit; libentissime requiescam.
Non enim sententiam meam, sed Evangelii
diligo veritatem. Atque utinam etiam plures ab aliis
inveniantur hujus exitus quaestionis: quod donec fiat,
utere mecum isto si placet. Si enim nullus alius exitus
potuerit inveniri, solus iste sufficiet: si autem potuerit,
cum demonstratus fuerit, eligemus. Tantum non
putes consequens esse ut quilibet omnium quatuor
Evangelistarum mentitus sit, aut in tanto et tam sancto
culmine auctoritatis erraverit.</p>
        </div3>
<div3>
          <head>44.</head>
          <p>
 Si autem quis dixerit se inde convincere non
fuisse horam tertiam, cum illud Judaei clamaverunt,
quia posteaquam dixit idem Marcus, <hi>Pilatus autem
iterum respondens ait illis: Quid ergo vultis faciam
regi Judaeorum? At illi iterum clamaverunt: Crucifige
eum;</hi> non interponitur aliquid morarum ab eodem
Marco in ejus narratione, et continuo ad id pervenitur,
ut traderetur ad crucem Dominus a Pilato, quod Joannes
hora quasi sexta factum esse commemorat: intelligat
qui hoc dicit, multa praetermissa esse, quae in
medio gesta sunt, cum Pilatus ageret quaerens quomodo
eum a Judaeis eriperet, et adversus eorum insanissimam
voluntatem quibuscumque modis potuit, instantissime
niteretur. Matthaeus enim ait, <hi>Dicit illis
Pilatus: Quid igitur faciam de Jesu, qui dicitur Christus?
Dicunt omnes: Crucifigatur:</hi> tunc fuisse dicimus
horam tertiam. Quod autem Matthaeus sequitur, et
narrat, <hi>Videns autem Pilatus quia nihil proficeret, sed
magis tumultus fieret;</hi> et in conatibus Pilati ad eripiendum
Dominum, et in tumultu Judaeorum contra
nitentium, consumptum tempus duarum horarum intelligimus,
et coeptam fuisse sextam, qua nondum terminata
gesta sunt quae ab eo tempore quo Pilatus Dominum
tradidit, usque ad tenebras factas narrantur.
Quod autem Matthaeus supra commemorat, <hi>Sedente
autem illo pro tribunali, misit ad illum uxor ejus dicens:
Nihil tibi et justo illi; multa enim passa sum hodie per
visum propter eum <note>(Matth. XXVII, 22, 23, 24, 19)</note>
          </hi>; postea
sederat pro tribunali Pilatus, sed inter illa quae prius
gesta narrabat, recordatus Matthaeus quod de Pilati
uxore dixit, voluit hoc ibi interponere, ut praestrueret
qua maxime causa Pilatus nec novissime volebat eum
tradere Judaeis.</p>
        </div3>
<div3>
          <head>45.</head>
          <p>
 Lucas autem narrat, cum dixisset Pilatus, <hi>Emendatum
ergo illum dimittam,</hi> exclamasse universam turbam, <hi>Tolle hunc, et dimitte nobis Barabbam:</hi> 
 sed fortasse
nondum dixerant, <hi>Crucifige. Iterum autem Pilatus,</hi> 
secundum eumdem Lucam, <hi>locutus est ad illos volens
dimittere Jesum: at illi succlamabant dicentes, Crucifige,
crucifige illum:</hi> tunc intelligitur fuisse hora tertia. Quod
ergo sequitur Lucas, et dicit, <hi>Ille autem tertio dixit ad illos:
Quid enim mali fecit iste? nullam causam mortis invenio
in eo: corripiam ergo illum, et dimittam. At illi instabant
vocibus magnis, postulantes ut crucifigeretur; et invalescebant
<pb n="1186"/>
voces eorum <note>(Luc. XXIII, 16-23)</note>
          </hi>; satis etiam ipse
significat magnum tumultum fuisse; et post quantum morarum
illis tertio dixerit, <hi>Quid enim mali fecit?</hi> licet intelligere
quantum indagandae veritati satis est: et postea
quod ait, <hi>Instabant vocibus magnis, et invalescebant voces
eorum,</hi> quis non videat ideo factum, quia videbant Pilatum
nolle eis tradere Dominum? Et quia hoc magnopere
nolebat, non utique in momento temporis cessit,
sed vel duae horae et aliquid amplius in illa cunctatione
transierunt.</p>
        </div3>
<div3>
          <head>46.</head>
          <p>
 Joannem quoque interroga, et vide quanta fuerit
Pilati illa cunctatio et recusatio tam foedi ministerii:
idem namque multo explicatius ea narrat,
quamvis nec ipse utique dicat omnia, in quibus duae
horae et de sexta aliquid praeterfluxit. Tunc cum flagellasset
Jesum, et a militibus veste illusoria, multisque
illusionibus male tractari permisisset (credo ut
hoc modo saltem eorum furorem mitigaret, ne usque
ad mortem saevire pertenderent),  « Exiit iterum Pilatus
foras, et dicit eis: Ecce adduco eum vobis foras,
ut cognoscatis quia in eo nullam causam invenio. Exiit
ergo Jesus portans spineam coronam et purpureum
vestimentum. Et dicit eis: Ecce homo; »  ut illa velut
ignominiosa specie visa placarentur. Sed adjungit, et
dicit:  « Cum ergo vidissent eum pontifices et ministri,
clamabant dicentes: Crucifige, crucifige: »  tunc horam
tertiam fuisse dicimus. Attende quae sequantur:
 « Dicit eis Pilatus: Accipite eum vos, et crucifigite;
ego enim non invenio in eo causam. Responderunt ei
Judaei: Nos legem habemus, et secundum legem debet
mori; quia Filium Dei se fecit. Cum ergo audisset
Pilatus hunc sermonem, magis timuit: et ingressus
est praetorium iterum, et dicit ad Jesum: Unde es tu?
Jesus autem responsum non dedit ei. Dicit ergo ei Pilatus:
Mihi non loqueris? Nescis quia potestatem habeo
crucifigere te, et potestatem habeo dimittere te?
Respondit Jesus: Non haberes potestatem adversus
me ullam, nisi tibi datum esset desuper. Propterea
qui tradidit me tibi, majus peccatum habet. Exinde
Pilatus quaerebat dimittere eum. »  In hoc igitur quod
quaerebat Pilatus dimittere eum, quantum temporis
putamus fuisse consumptum, quanta praetermissa quae
vel a Pilato dicebantur, vel a Judaeis contradicebantur,
quousque dicerent Judaei unde ille commoveretur,
et cederet? Ita enim sequitur:  « Judaei autem clamabant
dicentes: Si hunc dimittis, non es amicus
Caesaris; omnis qui se regem facit, contradicit Caesari.
Pilatus ergo cum audisset hos sermones, adduxit
foras Jesum, et sedit pro tribunali in loco qui dicitur
Lithostrotos, hebraice autem Gabbatha. Erat autem
parasceve Paschae, hora quasi sexta. »  Ab illa ergo voce
Judaeorum qua primo dixerunt, <hi>Crucifige,</hi> cum esset
hora tertia, usque ad hoc quo sedit pro tribunali, per
medias moras cunctationis Pilati et tumultuantium
Judaeorum, duae horae praeterierant, et peracta quinta
jam de sexta aliquid coeperat. <hi>Dicit</hi> ergo <hi>Judaeis: Ecce
<pb n="1187"/>
rex vester. Illi autem clamabant: Tolle, tolle, crucifige
eum.</hi> Sed neque jam commotus Pilatus timore calumniae
facile cedebat. Tunc enim uxor ejus ad eum miserat
sedentem pro tribunali: quod praeoccupavit Matthaeus,
qui hoc solus commemoravit antequam ad eum locum
narrationis veniret, ut ibi hoc poneret, ubi opportunum
judicavit. Tentans itaque adhuc Pilatus, ne
quid proficeret, dixit eis: <hi>Regem vestrum crucifigam?
Responderunt pontifices: Non habemus regem nisi Caesarem.
Tunc ergo tradidit eis illum ut crucifigeretur <note>(Joan.
XIX, 4-16)</note>
          </hi>. Et dum pergit, et dum crucifigitur cum
duobus latronibus, dum vestes ejus dividuntur, et in
sortem illa tunica mittitur, atque inter haec variis
conviciis illuditur (simul enim cum illa gererentur,
etiam convicia jaciebantur), completa est hora sexta,
et factae sunt tenebrae, quas Matthaeus, Marcus et Lucas
commemorant.</p>
        </div3>
<div3>
          <head>47.</head>
          <p>
 Jam itaque corruat impia pertinacia, et credat
Dominum Jesum Christum, et tertia hora crucifixum
lingua Judaeorum, et sexta manibus militum: quia in
tumultu Judaeorum, et Pilati aestibus, duae atque amplius
horae praeterierunt a voce qua dixerunt, <hi>Crucifige.</hi> 
Sed ipse Marcus, qui maxime brevitatis sectator
est, breviter voluit intimare Pilati voluntatem et conatum
pro Domini vita. Cum enim dixisset, <hi>At illi iterum
clamaverunt, Crucifige eum,</hi> ubi ostendit quod
jam clamaverant, cum vellent sibi dimitti Barabbam:
adjunxit, <hi>Pilatus vero dicebat eis, Quid enim mali fecit <note>(Marc. XV, 13, 14)</note>
          </hi>?
Hoc modo breviter insinuavit
quid diu gestum est. Memor tamen etiam ipse quod
vellet intelligi, non ait, Pilatus vero dixit eis; sed
ait, <hi>Pilatus vero dicebat eis, Quid enim mali fecit?</hi> Quia
si diceret, dixit; quasi semel dictum intelligeremus:
quia vero ait, <hi>dicebat;</hi> satis intimavit intelligentibus,
multis modis et saepe dictum esse, quousque inciperet
hora sexta. Cogitemus ergo quam breviter hoc dixerit
Marcus in comparatione Matthaei, quam breviter
Matthaeus in comparatione Lucae, quam breviter Lucas
in comparatione Joannis, cum tamen alia atque
alia quisque commemoraret; quam denique breviter
ipse Joannes in comparatione rerum quae gestae sunt,
et morarum cum illa gererentur: et sine insania resistendi
credamus duas horas et quiddam in illo intervallo
transire potuisse.</p>
        </div3>
<div3>
          <head>48.</head>
          <p>
 Quisquis autem dixerit potuisse Marcum, si ita
esset, eo tempore dicere fuisse horam tertiam, quo
erat hora tertia, cum vox Judaeorum de crucifigendo
Domino sonuisset, dicere etiam quod eum tunc ipsi
crucifixerint; nimis superbe leges narratoribus veritatis
imponit. Sic enim potest dicere, si haec ipse narraret,
eo modo eodemque ordine ab omnibus debuisse
narrari, quo ipse narravit. Dignetur ergo consilio
Marci evangelistae superari consilium suum, qui eo
loco id ponendum judicavit, quo loco divina inspiratione
suggestum est. Recordationes enim eorum ejus
manu gubernatae sunt, qui gubernat aquam, sicut scriptum
est, qualiter illi placuerit. Fluitat enim humana
memoria per varias cogitationes, nec in cujusquam
<pb n="1188"/>
potestate est quid et quando ei veniat in mentem. Cum
ergo illi sancti et veraces viri quasi fortuita recordationum
suarum propter narrationis ordinem occultae
Dei potestati, cui nihil fortuitum est, commisissent,
non oportet quemquam hominum dicere longe abjectum
ab oculis Dei et longe peregrinantem, Hoc loco
poni debuit, quod valde ignorat cur eo loco Deus poni
voluerit. <hi>Quia et si obvelatum est evangelium nostrum,</hi> 
ait Apostolus, <hi>in iis qui pereunt obvelatum est <note>(II Cor.
IV, 3)</note>
          </hi>. Et cum dixisset, <hi>Aliis quidem sumus odor vitae
in vitam, aliis odor mortis in mortem;</hi> subjecit statim, <hi>Et ad haec quis idoneus 
 <note>(Id. II, 16)</note>
          </hi>? id est, quis
idoneus intelligere quam juste fiat? Quod idem Dominus
dicit: <hi>Ego veni, ut qui non vident, videant; et qui
vident, caeci fiant <note>(Joan. IX, 39)</note>
          </hi>. Ipsa est enim altitudo
divitiarum scientiae et sapientiae Dei, qua fit ex eadem
massa aliud vas in honorem, aliud in contumeliam;
et dicitur carni et sanguini, <hi>O homo tu quis est
qui respondeas Deo <note>(Rom. IX, 21, 20)</note>
          </hi>? Quis ergo et
in hac re cognoscit intellectum Domini, aut quis consiliarius
illi fuit <note>(Id. XI, 33, 34)</note>, ubi sic gubernavit
corda reminiscentium Evangelistarum, et in Ecclesiae
fastigio tanto auctoritatis culmine sublimavit, ut
per haec ipsa quae in eis contraria videri possunt, multi
excaecarentur, digne traditi in concupiscentias cordis
sui, et in reprobum sensum <note>(Id. I, 24, 28)</note>; et multi
exercerentur ad elimandum pium intellectum secundum
occultam Omnipotentis justitiam? Dicit enim propheta
Domino: <hi>Nimis profundae factae sunt cogitationes
tuae; vir imprudens non cognoscet, et stultus non intelliget
haec <note>(Psal. XCI, 6, 7)</note>
          </hi>.</p>
        </div3>
<div3>
          <head>49.</head>
          <p>
 Peto autem, et admoneo eos qui haec legunt,
per nos adjuvante Domino elaborata, ut hujus sermonis
quem hoc loco interponendum arbitratus sum, in
omni simili quaestionum difficultate meminerint, ne
saepius eadem repetenda sint. Facile autem videbit
qui sine impietatis duritia voluerit attendere, quam
opportuno loco Marcus hoc de tertia hora posuerit, ut
ibi quisque recordetur qua hora Judaei crucifixerint
Dominum, qui volebant in Romanos vel principes vel
milites transferre ipsum facinus, ubi factum ministrorum
militum commemoratum est. Ait enim, <hi>Et crucifigentes
eum diviserunt vestimenta ejus, mittentes sortem
super eis, quis quid tolleret:</hi> qui hoc, nisi milites,
sicut Joannes manifestat? Ergo ne quisquam cogitationem
tanti criminis, aversus a Judaeis, in milites illos
converteret, <hi>Erat autem,</hi> inquit, <hi>hora tertia et crucifixerunt
eum;</hi> ut illi eum potius crucifixisse inveniantur,
quos hora tertia ut crucifigeretur clamare
potuisse, diligens inquisitor inveniet, cum adverterit
hoc quod a militibus factum est, hora sexta factum esse.</p>
        </div3>
<div3>
          <head>50.</head>
          <p>
 Quanquam non desint qui parasceves, quam
Joannes commemoravit dicens, <hi>Erat autem parasceve
Paschae, hora fere sexta,</hi> horam diei tertiam velint intelligi,
qua sedit Pilatus pro tribunali: ut eadem tertia
completa videatur, quando crucifixus est; atque
illo jam pendente in ligno, aliae tres horae peractae
sint, et reddiderit spiritum: ut ab ea hora qua defunctus
<pb n="1189"/>
est, id est diei sexta, tenebrae fierent usque
ad nonam. Dicunt enim, die quidem illo quem dies
sabbati sequebatur, parasceven fuisse Paschae Judaeorum,
quod ab eodem sabbato jam inciperent Azyma:
sed tamen verum Pascha, quod jam in passione Domini
gerebatur, non Judaeorum, sed Christianorum,
coepisse praeparari, id est, parasceven habere, ab hora
noctis nona, in eo quod Dominus a Judaeis occidendus
praeparabatur. Parasceve quippe interpretatur
praeparatio. Ab illa ergo nona noctis hora usque ad
ejus crucifixionem occurrit hora parasceves sexta secundum
Joannem, et hora diei tertia secundum Marcum:
ut non Marcus horam illam recordatam recapitulando
commemoraverit, qua clamaverunt Judaei, <hi>Crucifige, crucifige;</hi> 
 sed eam prorsus horam tertiam
dixerit, qua Dominus est fixus in ligno. Quis fidelis
non huic faveat solutioni quaestionis, si modo possit
aliquis articulus conjici ab hora nona noctis, unde
coepisse parasceven Paschae nostri, id est praeparationem
mortis Christi, congruentur intelligamus? Si enim
dicamus eam coepisse quando a Judaeis apprehensus
est Dominus; adhuc noctis primae partes erant: si
quando ad domum perductus est soceri Caiphae, ubi et
auditus est a principibus sacerdotum; adhuc gallus
non cantaverat, quod ex Petri negatione colligimus,
quae, cum jam audiretur, facta est: si autem quando
Pilato traditus est; jam mane fuisse apertissime scriptum
est. Restat ergo ut intelligamus tunc coepisse
istam parasceven Paschae, id est praeparationem mortis
Domini, quando responderunt omnes principes sacerdotum
apud quos primo audiebatur, et dixerunt, <hi>Reus est mortis;</hi> 
 quod apud Matthaeum et Marcum invenitur <note>(Matth. XXVI, 66, et Marc. XIV, 64)</note>:
ut recapitulando
intelligantur de Petri negatione postea dixisse
quod antea factum erat. Non enim absurde conjicitur,
tempore eo, quando, ut dixi, reum mortis
pronuntiaverunt, horam nonam noctis esse potuisse:
ex qua hora usque ad horam qua sedit Pilatus pro
tribunali, quasi hora sexta fuit, non diei, sed parasceves,
id est praeparationis immolationis Domini,
quod verum Pascha est: ut plena sexta ejusdem parasceves,
quae plena diei tertia occurrebat, Dominus
suspenderetur in ligno. Sive ergo hoc potius intelligendum
eligatur, sive Marcus tertiam horam recoluerit,
eamque maxime ad condemnationem Judaeorum
in Domini crucifixione commemorare voluerit, qua
intelliguntur clamare potuisse ut crucifigeretur, ut
ipsos potius crucifixisse acciperemus, quam eos quorum
manibus in ligno suspensus est; sicut ille Centurio
magis accessit ad Dominum, quam illi amici quos
misit: procul dubio quaestio soluta est de hora
Dominicae passionis, quae maxime solet et contentiosorum
concitare impudentiam, et infirmorum imperitiam
perturbare.
</p>
        </div3>
      </div2>

<div2>
        <head>CAPUT XIV.-- <hi>De duobus latronibus cum illo crucifixis, quomodo omnes concordent.</hi> </head>
<div3>
          <head>51.</head>
          <p>
 Sequitur Matthaeus, et dicit: <hi>Tunc crucifixi sunt
cum eo duo latrones, unus a dextris, et unus a sinistris</hi> 
<pb n="1190"/> <note>(Matth. XXVII, 38)</note>.
Et Marcus similiter et Lucas <note>(Marc.
XV, 27, et Luc. XXIII, 33)</note>. Nec Joannes aliquam facit
quaestionem, quamvis latrones eos non dixerit: ait
enim, <hi>Et cum eo alios duos, hinc et hinc, medium
autem Jesum <note>(Joan. XIX, 18)</note>
          </hi>. Esset autem contrarium,
si cum illi dixissent latrones, iste diceret innocentes.
</p>
        </div3>
      </div2>

<div2>
        <head>CAPUT XV.-- <hi>De his qui Domino insultaverunt, quomodo inter se consonent Matthaeus, Marcus et Lucas.</hi> </head>
<div3>
          <head>52.</head>
          <p>
 Sequitur Matthaeus, et dicit: <hi>Praetereuntes autem
blasphemabant eum, moventes capita sua, et dicentes:
Qui destruis templum, et in triduo illud reaedificas,
salva temetipsum; si Filius Dei es, descende
de cruce.</hi> Huic Marcus pene ad eadem verba consonat.
Sequitur deinde Matthaeus, et dicit: <hi>Similiter et
principes sacerdotum illudentes cum Scribis et senioribus
dicebant: Alios salvos fecit, seipsum non potest salvum
facere. Si rex Israel est, descendat nunc de cruce, et
credimus ei: confidit in Deum, liberet nunc eum si
vult; dixit enim, Quia Filius Dei sum <note>(Matth. XXVII,
39-43)</note>
          </hi>. Marcus et Lucas, quamvis alia verba dicant,
ad eamdem tamen sententiam concinunt, cum alius
praetermittit, quod alius commemorat <note>(Marc. XV, 29-32,
et Luc. XXIII, 35-37)</note>. De principibus enim sacerdotum
quod insultaverint Domino crucifixo pariter
non tacent; quamvis seniores tacuit Marcus: Lucas
autem quia principes dixit, nec addidit sacerdotum,
magis nomine generali omnes primates complexus est,
ut ibi possint intelligi et Scribae et seniores.
</p>
        </div3>
      </div2>

<div2>
        <head>CAPUT XVI.-- <hi>De latronum insultatione, quomodo non repugnent Matthaeus et Marcus Lucae, qui dixit unum eorum insultasse, alium credidisse.</hi> </head>
<div3>
          <head>53.</head>
          <p>
 Sequitur Matthaeus, et dicit:  « Idipsum autem
et latrones qui crucifixi erant cum eo, improperabant
ei »  <note>(Matth. XXVII, 44)</note>. Nec Marcus discrepat, hoc
idem dicens aliis verbis <note>(Marc. XV, 32)</note>. Lucas autem
potest putari repugnare, nisi genus locutionis satis
usitatum non obliviscamur. Ait enim Lucas:  « Unus
autem de iis qui pendebant latronibus blasphemabat
eum, dicens: Si tu es Christus, salvum fac temetipsum
et nos. »  Et sequitur idem ipse, atque ita contexit:
 « Respondens autem alter, increpabat illum,
dicens: Neque tu times Deum, quod in eadem damnatione
es. Et nos quidem juste, nam digna factis recipimus;
hic vero nihil mali gessit. Et dicebat ad Jesum:
Domine, memento mei cum veneris in regnum
tuum. Et dixit illi Jesus: Amen dico tibi, hodie mecum
eris in paradiso »  <note>(Luc. XXIII, 39-43)</note>. Quomodo
ergo, sicut Matthaeus dicit,  « Latrones qui crucifixi
erant eum eo, improperabant ei » ; vel, sicut Marcus
dicit,  « Et qui cum eo crucifixi erant, conviciabantur
ei: »  quandoquidem unus eorum conviciatus est, secundum
Lucae testimonium, alter et compescuit eum,
et in Dominum credidit? nisi intelligamus Matthaeum
et Marcum breviter perstringentes hunc locum, pluralem
numerum pro singulari posuisse: sicut in Epistola
ad Hebraeos legimus pluraliter dictum, <hi>Clauserunt
<pb n="1191"/>
ora leonum,</hi> cum solus Daniel significari intelligatur;
et pluraliter dictum, <hi>Secti sunt <note>(Hebr. XI, 33-37)</note>
          </hi>,
cum de solo Isaia tradatur. In Psalmo etiam
quod dictum est, <hi>Astiterunt reges terrae, et principes
convenerunt in unum,</hi> etc., pluralem numerum pro
singulari positum, in Actibus Apostolorum exponitur:
nam reges propter Herodem, principes propter
Pilatum intellexerunt, qui testimonium ejusdem psalmi
adhibuerunt <note>(Psal. II, 2; Act. IV, 26, 27)</note>. Sed quia et
Pagani solent calumniari Evangelio, videant quemadmodum
locuti sint auctores eorum, Phaedras,
Medeas et Clytemnestras, cum singulae fuerint. Quid
autem usitatius, verbi gratia, quam ut dicat aliquis,
Et rustici mihi insultant; etiam si unus insultet? Tunc
enim esset contrarium quod Lucas de uno manifestavit,
si illi dixissent ambos latrones conviciatos Domino;
ita enim non posset sub numero plurali unus
intelligi: cum vero dictum est, <hi>latrones,</hi> vel, <hi>qui
cum eo crucifixi erant,</hi> nec additum est, ambo; non
solum si ambo fecissent, posset hoc dici, sed etiam
quia unus hoc fecit, potuit usitato locutionis modo per
pluralem numerum significari.
</p>
        </div3>
      </div2>

<div2>
        <head>CAPUT XVII.-- <hi>De potu aceti, quomodo inter se omnes consentiant.</hi> </head>
<div3>
          <head>54.</head>
          <p>
 Sequitur Matthaeus et dicit: <hi>A sexta autem hora
tenebrae factae sunt super universam terram usque ad horam
nonam <note>(Matth. XXVII, 45-49)</note>
          </hi>. Hoc et duo alii contestantur <note>(Marc. XV, 33-36, et Luc. XXIII, 44, 45)</note>:
addidit
autem Lucas etiam unde factae sint tenebrae, id
est solem obscuratum. Sequitur Matthaeus: <hi>Et circa
horam nonam clamavit Jesus voce magna, dicens: Eli,
Eli, lamma sabacthani? hoc est, Deus meus, Deus meus,
utquid dereliquisti me? Quidam autem illic stantes
et audientes, dicebant: Eliam vocat iste.</hi> Marcus
pene ad eadem verba, ad eamdem tamen sententiam
non pene, sed omnino consentit. Sequitur
Matthaeus: <hi>Et continuo currens unus ex eis acceptam
spongiam implevit aceto, et imposuit arundini, et dabat
ei bibere.</hi> Sic et Marcus dicit: <hi>Currens autem unus, et
implens spongiam aceto, circumponensque calamo, potum
dabat ei dicens: Sinite, videamus si veniat Elias
ad deponendum eum.</hi> Quod quidem de Elia, non ipsum
qui obtulit spongiam cum aceto, sed caeteros dixisse
Matthaeus narravit: ait enim, <hi>Caeteri vero dicebant:
Sine, videamus an veniat Elias liberans eum;</hi> unde intelligimus
et illum et caeteros hoc dixisse. Lucas autem
antequam de latronis insultatione narraret, hoc
de aceto ita commemoravit: <hi>Illudebant autem ei et
milites accedentes, et acetum offerentes illi, et dicentes:
Si tu es rex Judaeorum, salvum te fac <note>(Luc. XXIII, 36,
37)</note>
          </hi>. Semel complecti voluit quod a militibus factum et
dictum est. Ubi movere non debet, quod non unum
eorum dixit acetum obtulisse: genus enim locutionis
enuit, de quo supra tractavimus, pluralem pro singulari
ponens <note>(Superiori cap. 16)</note>. Hoc autem de aceto
etiam Joannes commemoravit, ubi ait: <hi>Postea sciens
Jesus quia jam omnia consummata sunt, ut consummaretur
Scriptura, dixit: Sitio. Vas autem positum erat
aceto plenum: illi autem spongiam plenam aceto hyssopo
<pb n="1192"/>
circumponentes obtulerunt ori ejus <note>(Joan. XIX, 28,
29)</note>
          </hi>. Sed quod apud eumdem Joannem invenitur
dixisse, <hi>Sitio,</hi> et quia vas ibi erat aceto plenum, non
mirum est si caeteri tacuerunt.
</p>
        </div3>
      </div2>

<div2>
        <head>CAPUT XVIII.-- <hi>De vocibus Domini quas continuo moriturus emisit, quomodo non repugnent Matthaeus et Marcus Lucae, et ipsi tres Joanni.</hi> </head>
<div3>
          <head>55.</head>
          <p>
 Sequitur Matthaeus: <hi>Jesus autem iterum clamans
voce magna, emisit spiritum <note>(Matth. XXVII, 50)</note>
          </hi>.
Marcus similiter: <hi>Jesus autem emissa voce magna,
exspiravit <note>(Marc. XV, 37)</note>
          </hi>. Lucas autem quid ipsa voce
magna dixerit, declaravit; dixit enim: <hi>Et clamans
voce magna Jesus, ait: Pater, in manus tuas commendo
spiritum meum; et haec dicens exspiravit <note>(Luc.
XXIII, 46)</note>
          </hi>. Joannes vero sicut tacuit illam vocem primam, <hi>Eli, Eli,</hi> 
 quam Matthaeus et Marcus retulerunt;
tacuit etiam istam quam Lucas solus indicavit, illi autem
duo nomine vocis magnae significaverunt, id est, <hi>Pater, in manus tuas commendo spiritum meum:</hi> 
quod eum voce magna dixisse et ipse Lucas similiter
attestatus est, ut intelligeremus hanc fuisse vocem
magnam, quam Matthaeus et Marcus commemoraverunt.
Sed dixit Joannes quod nullus illorum trium,
eum dixisse, <hi>Consummatum est,</hi> cum acetum accepisset:
quod eum ante ipsam vocem magnam dixisse
intelligimus. Haec sunt enim verba Joannis: <hi>Cum ergo
accepisset Jesus acetum, dixit, Consummatum est; et
inclinato capite tradidit spiritum <note>(Joan. XIX, 30)</note>
          </hi>. Inter
illud quod ait, <hi>Consummatum est,</hi> et illud quod ait, <hi>et inclinato capite tradidit spiritum,</hi> 
 emissa est illa vox
magna quam tacuit iste, caeteri autem tres commemoraverunt.
Hoc enim apparet esse ordinis, ut ante diceret, <hi>Consummatum est,</hi> 
 cum perfectum in illo esset
quod de illo prophetatum erat, et tanquam ad hoc exspectaret,
qui utique cum vellet moreretur, deinde
commendans tradidit spiritum. Sed quovis ordine quilibet
arbitretur dici potuisse, hoc magnopere cavendum
est, ne cui videatur quisquam Evangelistarum
alteri repugnare, si vel tacuit quod alius dixit, vel dixit
quod alius tacuit.
</p>
        </div3>
      </div2>

<div2>
        <head>CAPUT XIX.-- <hi>De scissione veli quomodo non dissentiant Matthaeus et Marcus a Luca, quo ordine factum sit.</hi> </head>
<div3>
          <head>56.</head>
          <p>
 Sequitur Matthaeus: <hi>Et ecce velum templi scissum
est in duas partes, a summo usque deorsum <note>(Matth.
XXVII, 51)</note>
          </hi>. Et Marcus sic: <hi>Et velum templi scissum
est in duo, a sursum usque deorsum <note>(Marc. XV, 38)</note>
          </hi>.
Lucas autem similiter hoc ait: <hi>Et velum templi scissum
est medium <note>(Luc. XXIII, 45)</note>
          </hi>; sed non eodem ordine.
Volens enim miraculum miraculo adjungere, cum dixisset, <hi>Sol obscuratus est,</hi> 
 continuo subjungendum
existimavit, <hi>Et velum templi scissum est medium:</hi> 
praeoccupans videlicet quod exspirante Domino factum
est, ut deinde recapitulans exsequeretur et de potu
aceti, et de illa voce magna, et de ipsa morte, quae
ante scissionem veli post tenebras facta intelliguntur.
Matthaeus enim, qui cum dixisset, <hi>Jesus autem iterum
clamans voce magna, emisit spiritum,</hi> continuo subjecit, <hi>Et ecce velum templi scissum est,</hi> 
 satis expressit
<pb n="1193"/>
tunc esse scissum, cum Jesus emisisset spiritum. Si
autem non addidisset, <hi>Et ecce,</hi> sed simpliciter dixisset, <hi>Et velum templi scissum est;</hi> 
 incertum esset utrum
ipse et Marcus hoc recapitulando commemorassent,
Lucas autem ordinem tenuisset; an Lucas recapitulasset
quod illi ordine posuissent.
</p>
        </div3>
      </div2>

<div2>
        <head>CAPUT XX.-- <hi>De admiratione Centurionis et eorum qui cum illo erant, quomodo inter se consentiant Matthaeus, Marcus et Lucas.</hi> </head>
<div3>
          <head>57.</head>
          <p>
 Sequitur Matthaeus:  « Et terra mota est, et petrae
scissae sunt, et monumenta aperta sunt, et multa
corpora sanctorum qui dormierant, surrexerunt; et
exeuntes de monumentis post resurrectionem ejus, venerunt
in sanctam civitatem, et apparuerunt multis. » 
Haec quae solus dixit, non est metuendum ne cuiquam
caeterorum repugnare videantur. Sequitur idem ipse:
 « Centurio autem et qui cum eo erant custodientes
Jesum, viso terrae motu et iis quae fiebant, timuerunt
valde, dicentes: Vere Filius Dei erat iste »  <note>(Matth.
XXVII, 51-54)</note>. Marcus sic:  « Videns autem Centurio,
qui ex adverso stabat, quia sic clamans exspirasset,
ait: Vere homo hic Filius Dei erat »  <note>(Marc. XV,
39)</note>. Lucas sic:  « Videns autem Centurio quod factum
fuerat, glorificavit Deum dicens: Vere hic homo
justus erat »  <note>(Luc. XXIII, 47)</note>. Non est contrarium
quod Matthaeus viso terrae motu dicit admiratum Centurionem,
et eos qui cum illo erant, cum Lucas dicat
hoc eum admiratum, quod emissa illa voce exspirasset,
ostendens quam in potestate habuerit quando
moreretur: in eo quippe quod idem Matthaeus non
solum dixit, <hi>viso terra motu,</hi> sed etiam addidit, <hi>et iis
quae facta erant;</hi> integrum locum fuisse demonstravit
Lucae, ut diceret Centurionem ipsam Domini mortem
fuisse miratum; quia et haec inter illa est, quae tunc
mirabiliter facta erant. Quanquam etsi Matthaeus illud
non addidisset, intelligendum erat, cum multa miranda
facta fuerint, et omnia Centurio et qui cum eo
erant, mirari potuerint, liberum fuisse narrantibus
quid quisque illum miratum commemorare voluisset:
nec eos ibi repugnare, cum alius illud, alius illud
diceret fuisse miratum; quando omnia fuerat ille miratus.
Quod autem alius ait Centurionem dixisse, <hi>Vere Filius Dei erat iste,</hi> 
 alius autem, <hi>Vere homo hic
Filius Dei erat;</hi> non movebit eum cui non exciderunt
tam multa superius similiter dicta et exposita: ad
unam quippe sententiam utraque verba concurrunt;
nec quod alius tacuit, <hi>homo,</hi> alius dixit, ullo modo
contrarium est. Magis quod Lucas non ait Centurionem
dixisse, <hi>Filius Dei erat,</hi> sed, <hi>justus erat,</hi> potest
putari diversum: sed vel utrumque dictum a Centurione
intelligere debemus, et aliud illos, aliud istum
commemorasse; vel fortasse Lucam exprimere voluisse
sententiam Centurionis, quomodo dixerit Jesum
Filium Dei. Forte enim non eum Unigenitum aequalem
Patri Centurio intellexerat; sed ideo Filium Dei
dixerat, quia justum crediderat, sicut multi justi dicti
sunt filii Dei. Quod autem etiam ipse Lucas dixit, <hi>Videns autem Centurio quod factum erat,</hi> 
 in eo genere
inclusit omnia quae in illa hora mirabiliter facta erant,
<pb n="1194"/>
tanquam unum mirabile factum commemorans, cujus
quasi membra et partes erant omnia illa miracula.
Jam vero quod Matthaeus addidit eos qui cum Centurione
erant, alii autem hoc tacuerunt; cui non appareat
ex notissima regula non esse contrarium, cum
alius dicit quod alius tacet? Et quod Matthaeus dixit, <hi>timuerunt valde;</hi> 
 Lucas autem non dixit, timuit, sed, <hi>glorificavit Deum;</hi> 
 quis non eum intelligat timendo
glorificasse?
</p>
        </div3>
      </div2>

<div2>
        <head>CAPUT XXI.-- <hi>De mulieribus quae ibi stabant, quomodo Matthaeus, Marcus et Lucas, qui dixerunt eas a longe stetisse, non repugnent Joanni, qui nominavit unam earum juxta crucem stetisse.</hi> </head>
<div3>
          <head>58.</head>
          <p>
 Sequitur Matthaeus:  « Erant autem ibi mulieres
multae a longe, quae secutae erant Jesum a Galilaea, ministrantes
ei; inter quas erat Maria Magdalene, et Maria
Jacobi et Joseph mater, et mater filiorum Zebedaei » <note>(Matth. XXVII, 55 et 56)</note>.
Marcus sic:  « Erant autem et mulieres
de longe aspicientes; inter quas erat Maria Magdalene,
et Maria Jacobi minoris et Joseph mater, et Salome;
et cum esset in Galilaea, sequebantur eum, et ministrabant
ei, et aliae multae quae simul cum eo ascenderant
Jerosolymam »  <note>(Marc. XV, 40, 41)</note>. Inter hos nihil
video quod contrarium possit putari: quid enim interest
ad veritatem, quod quasdam mulieres pariter,
quasdam singuli nominaverunt? Lucas quoque ita
narrationem contexit: <hi>Et omnis turba eorum qui simul
aderant ad spectaculum istud, et videbant quae fiebant,
percutientes pectora sua revertebantur. Stabant autem
omnes noti ejus a longe, et mulieres quae secutae fuerant
eum a Galilaea, haec videntes <note>(Luc. XXIII, 48, 49)</note>
          </hi>. Unde
superioribus duobus de mulierum praesentia satis
consentit, quamvis nullam earum nominatim exprimat;
de turba etiam quae simul aderat, et videntes
quae fiebant tundebant pectora sua, et revertebantur,
consentit Matthaeo, quamvis seorsum annexuerit, <hi>Centurio
autem et qui cum eo erant:</hi> quapropter tantummodo
de notis ejus qui stabant a longe solus invenitur
dixisse. Nam et Joannes commemoravit de praesentia
feminarum antequam Dominus emisisset spiritum,
ita narrans: <hi>Stabant autem juxta crucem Jesu mater
ejus, et soror matris ejus Maria Cleophae, et Maria
Magdalene. Cum vidisset ergo Jesus matrem et discipulum
stantem quem diligebat, dicit matri suae: Mulier,
ecce filius tuus. Deinde dicit discipulo: Ecce mater tua.
Et ex illa hora accepit eam discipulus in sua <note>(Joan. XIX,
25-27)</note>
          </hi>. Qua in re nisi apertissime Matthaeus quoque
et Marcus Mariam Magdalenen nominassent, possemus
dicere, alias a longe, alias juxta crucem fuisse;
nullus enim eorum, praeter Joannem, matrem Domini
commemoravit: nunc ergo quomodo intelligitur
eadem Maria Magdalene, et a longe stetisse cum aliis
mulieribus, sicut Matthaeus et Marcus dicunt, et juxta
crucem fuisse, sicut Joannes dicit; nisi quia in tanto
intervallo erant, ut et juxta dici possent, quia in conspectu
ejus praesto aderant, et a longe in comparatione
turbae propinquius circumstantis cum Centurione
et militibus. Possumus etiam intelligere, quod
illae quae simul aderant cum matre Domini, postquam
<pb n="1195"/>
eam discipulo commendavit, abire jam coeperant, ut
a densitate turbae se exuerent, et caetera quae facta
sunt longius intuerentur; ut caeteri Evangelistae qui
post mortem Domini eas commemoraverunt, jam
longe stantes commemorarent.
</p>
        </div3>
      </div2>

<div2>
        <head>CAPUT XXII.-- <hi>De Joseph qui corpus Domini petiit a Pilato, quomodo omnes consentiant, et quomodo a seipso Joannes non dissentiat.</hi> </head>
<div3>
          <head>59.</head>
          <p>
 Sequitur Matthaeus:  « Cum sero autem factum
esset, venit quidam homo dives ab Arimathia, nomine
Joseph, qui et ipse discipulus erat Jesu; hic accessit
ad Pilatum, et petiit corpus Jesu: tunc Pilatus jussit
reddi corpus »  <note>(Matth. XXVII, 57, 58)</note>. Marcus sic:
 « Et cum jam sero esset factum, quia erat parasceve,
quod est ante sabbatum, venit Joseph ab Arimathia,
nobilis decurio, qui et ipse erat exspectans regnum
Dei; et audacter introiit ad Pilatum, et petiit corpus
Jesu. Pilatus autem mirabatur si jam obiisset: et accersito
Centurione interrogavit eum si jam mortuus
esset; et cum cognovisset a Centurione, donavit corpus
Joseph »  <note>(Marc. XV, 42-45)</note>. Lucas sic:  « Et ecce
vir nomine Joseph, qui erat decurio, vir bonus et
justus (hic non consenserat consilio et actibus eorum),
ab Arimathia civitate Judaeae, qui exspectabat et ipse
regnum Dei; hic accessit ad Pilatum, et petiit corpus
Jesu »  <note>(Luc. XXIII, 50-52)</note>. Joannes autem posteaquam
narravit de cruribus fractis eorum qui cum Domino
crucifixi erant, et de latere Domini lancea percusso,
quod totum solus dixit, subjungit consentiens caeteris,
ita narrans: <hi>Post haec autem rogavit Pilatum Joseph
ab Arimathia, eo quod esset discipulus Jesu, occultus
autem propter metum Judaeorum, ut tolleret corpus
Jesu: et permisit Pilatus. Venit ergo, et tulit corpus
Jesu <note>(Joan. XIX, 38)</note>
          </hi>. In hoc nihil exstat in quo aliquis
eorum alicui repugnare videatur. Sed aliquis forsitan
quaerat quomodo a semetipso Joannes ipse non discrepet,
contestans cum caeteris quod Joseph petierit
corpus Jesu, et solus dicens quod occultus fuisset
discipulus Domini propter metum Judaeorum: merito
enim movet, cur ille qui propter timorem occultus
discipulus erat, ausus sit petere corpus ejus, quod
nullus eorum qui eum palam sequebantur, auderet.
Sed intelligendum est, istum fiducia dignitatis hoc
fecisse, qua praeditus poterat familiariter intrare ad
Pilatum: in extremo autem illo officio funeri exhibendo
minus curasse de Judaeis, quamvis soleret in
Domino audiendo eorum inimicitias devitare.
</p>
        </div3>
      </div2>

<div2>
        <head>CAPUT XXIII.-- <hi>De sepultura ejus, quomodo tres a Joanne non dissentiant.</hi> </head>
<div3>
          <head>60.</head>
          <p>
 Sequitur Matthaeus:  « Et accepto corpore, Joseph
involvit illud in sindone munda, et posuit illud
in monumento suo novo, quod exciderat in petra: et
advolvit saxum magnum ad ostium monumenti, et
abiit »  <note>(Matth. XXVII, 59, 60)</note>. Marcus sic:  « Joseph
autem mercatus sindonem, et deponens eum involvit
sindone, et posuit eum in monumento quod erat excisum
de petra; et advolvit lapidem ad ostium monumenti » <note>(Marc. XV, 46)</note>.
Lucas sic:  « Et depositum involvit
in sindone, et posuit eum in monumento exciso,
<pb n="1196"/>
in quo nondum quisquam positus fuerat »  <note>(Luc. XXIII,
53)</note>. Ex his tribus nulla quaestio dissensionis oriri
potest: Joannes autem sepulturam Domini, non a
solo Joseph, sed a Nicodemo quoque curatam fuisse
commemorat. Consequenter enim a Nicodemo incipiens,
ita narrat:  « Venit autem et Nicodemus, qui
venerat ad Jesum nocte primum, ferens mixturam
myrrhae et aloes quasi libras centum. »  Deinde sequitur
adjungens ipsum Joseph, et dicit:  « Acceperunt
ergo corpus Jesu, et ligaverunt eum linteis cum aromatibus,
sicut mos Judaeis est sepelire. Erat autem
in loco ubi crucifixus est, hortus; et in horto monumentum
novum, in quo nondum quisquam positus
erat: ibi ergo propter parasceven Judaeorum, quia
juxta erat monumentum, posuerunt Jesum »  <note>(Joan.
XIX, 39-42)</note>. Neque hic aliquid repugnat recte intelligentibus.
Neque enim illi qui de Nicodemo tacuerunt,
affirmaverunt a solo Joseph Dominum sepultum,
quamvis solius commemorationem fecerint; aut quia
illi una sindone a Joseph involutum dixerunt, propterea
prohibuerunt intelligi et alia lintea potuisse
afferri a Nicodemo et superaddi, ut verum narraret
Joannes, quod non uno linteo, sed linteis involutus
sit: quamvis et propter sudarium quod capiti adhibebatur,
et institas quibus corpus totum alligatum
est, quia omnia de lino erant, etiamsi una sindon ibi
fuit, verissime dici potuit, <hi>ligaverunt eum linteis.</hi> Lintea
quippe generaliter dicuntur quae lino texuntur.
</p>
        </div3>
      </div2>

<div2>
        <head>CAPUT XXIV.-- <hi>De his quae circa tempus resurrectionis Domini facta sunt, quemadmodum omnes non inter se dissentiant.</hi> </head>
<div3>
          <head>61.</head>
          <p>
 Sequitur Matthaeus:  « Erat autem ibi Maria
Magdalene et altera Maria sedentes contra sepulcrum » <note>(Matth. XXVII, 61)</note>.
Quod Marcus ita dicit:  « Maria
autem Magdalene et Maria Joseph aspiciebant ubi poneretur » <note>(Marc. XV, 47)</note>.
Unde nihil eos ex hoc dissentire
manifestum est.</p>
        </div3>
<div3>
          <head>62.</head>
          <p>
 Sequitur Matthaeus:  « Altera autem die, quae
est post parasceven, convenerunt principes sacerdotum
et Pharisaei ad Pilatum, dicentes: Domine, recordati
sumus quia seductor ille dixit adhuc vivens,
Post tres dies resurgam: jube ergo custodiri sepulcrum
usque in diem tertium; ne forte veniant discipuli
ejus, et furentur eum, et dicant plebi, Surrexit
a mortuis; et erit novissimus error pejor priore. Ait
illis Pilatus: Habetis custodiam, ite, custodite sicut
scitis. Illi autem abeuntes munierunt sepulcrum,
signantes lapidem, cum custodibus »  <note>(Matth. XXVII,
62-66)</note>. Hoc solus Matthaeus narrat, nullo aliorum
narrante aliquid quod huic videatur esse contrarium.</p>
        </div3>
<div3>
          <head>63.</head>
          <p>
 Deinde sequitur idem Matthaeus, et dicit:
 « Vespere autem sabbati, quae lucescit in primam
sabbati, venit Maria Magdalene et altera Maria videre
sepulcrum. Et ecce terrae motus factus est
magnus. Angelus enim Domini descendit de coelo, et
<pb n="1197"/>
accedens revolvit lapidem, et sedebat super eum. Erat
autem aspectus ejus sicut fulgur, et vestimenta ejus
sicut nix. Prae timore autem ejus exterriti sunt custodes,
et facti sunt velut mortui. Respondens autem
angelus dixit mulieribus: Nolite timere, vos: scio
enim quod Jesum qui crucifixus est, quaeritis; non est
hic, surrexit enim sicut dixit: venite, et videte locum
ubi positus erat Dominus. Et cito euntes dicite discipulis
ejus quia surrexit; et ecce praecedit vos in Galilaeam;
ibi eum videbitis: ecce dixi vobis »  <note>(Matth. XXVIII,
1-15)</note>. Huic Marcus consonat <note>(Marc. XVI, 1-11)</note>. Sed potest
movere quomodo secundum Matthaeum angelus super
lapidem sedebat revolutum a monumento: Marcus
enim introeuntes eas in monumentum dicit vidisse
juvenem sedentem in dextris coopertum stola candida,
et obstupuisse: nisi intelligamus aut Matthaeum tacuisse
de illo angelo, quem intrantes viderunt; Marcum
vero de illo tacuisse, quem foris viderunt sedentem
super lapidem: ut duos viderint, et a duobus
singillatim audierint quae dixerunt angeli de Jesu,
prius ab illo quem foris viderunt sedentem super lapidem,
deinde ab illo quem viderunt intrantes in monumentum,
sedentem a dextris; quo ut intrarent,
illius qui foris sedebat verbis exhortatae sunt dicentis, <hi>Venite, et videte locum ubi positus erat Dominus:</hi> 
 quo
venientes, ut dictum est, et intrantes viderunt eum
de quo Matthaeus tacet, Marcus autem loquitur, sedentem
a dextris, a quo talia similiter audierunt. Aut
certe intrantes in monumentum in aliqua septa maceriae
debemus accipere, qua communitum locum tunc
fuisse credibile est in aliquo spatio ante petram, qua
excisa locus factus fuerat sepulturae: ut ipsum viderint
in eodem spatio sedentem a dextris, quem dicit
Matthaeus sedentem super lapidem, quem terrae motu
ab ostio monumenti revolverat, id est a loco sepulcri,
quod effossum erat in petra.</p>
        </div3>
<div3>
          <head>64.</head>
          <p>
 Item quaeri potest, quemadmodum Marcus dicat, <hi>At illae exeuntes fugerunt de monumento; invaserat
enim eas tremor et pavor: et nemini quidquam dixerunt;
timebant enim;</hi> 
 cum dicat Matthaeus, <hi>Et exierunt cito
de monumento cum timore et gaudio magno, currentes
nuntiare discipulis ejus:</hi> nisi intelligamus ipsorum
angelorum nemini ausas fuisse aliquid dicere, id est,
respondere ad ea quae ab illis audierant, aut certe
custodibus quos jacentes viderunt. Nam illud gaudium
quod Matthaeus commemorat, non repugnat timori de
quo Marcus dicit: debuimus enim utrumque in illarum
animo factum intelligere, etiamsi ipse Matthaeus
de timore non diceret; cum vero et ipse dicat, <hi>Exierunt
cito de monumento cum timore et gaudio magno,</hi> 
nihil ex hac re quaestionis remanere permittit.</p>
        </div3>
<div3>
          <head>65.</head>
          <p>
 De hora quoque ipsa qua venerunt mulieres ad
monumentum, non contemnenda exoritur quaestio.
Cum enim Matthaeus dicat, <hi>Vespere autem sabbati, quae
lucescit in primam sabbati, venit Maria Magdalene et,
altera Maria videre sepulcrum:</hi> quid est quod dicit
<pb n="1198"/>
Marcus, <hi>Et valde mane una sabbatorum veniunt ad monumentum,
oriente jam sole?</hi> In quo quidem a caeteris
duobus, id est, Luca et Joanne non discrepat. Quod
enim dicit Lucas, <hi>valde diluculo;</hi> et Joannes, <hi>mane
cum adhuc tenebrae essent:</hi> hoc intelligitur Marcus dicere, <hi>valde mane, oriente jam sole,</hi> 
 id est cum coelum
ab orientis parte jam albesceret; quod non fit utique
nisi solis orientis vicinitate: ejus enim est ille fulgor
qui nomine aurorae appellari solet. Ideo non repugnat
illi qui ait, <hi>cum adhuc tenebrae essent.</hi> Die quippe surgente,
aliquae reliquiae tenebrarum tanto magis extenuantur,
quanto magis oritur lux. Nec sic accipiendum
est quod ait, <hi>valde mane,</hi> tanquam sol ipse videretur
jam super terras: sed potius sicut dicere solemus eis
quibus volumus significare temperius aliquid faciendum.
Cum enim dixerimus, Mane, ne putent jam sole
supra terram conspicuo nos dicere, ad hoc plerumque
addimus, Valde mane; ut illud quod etiam albescente
vocatur, intelligant: quanquam et hoc usitatum sit,
ut post galli cantum saepe repetitum, cum conjectare
homines coeperint diem jam propinquare, dicant, Jam
mane est; et cum post hoc verbum attenderint, et jam
oriente, id est jam de proximo adveniente in has partes
sole, coelum rubescere vel albescere viderint, addant
qui dicebant, Mane est, et dicant, Valde mane
est. Quid autem interest, dum sive illo sive isto modo
nihil aliud intelligamus a Marco appellatum <hi>mane,</hi> nisi
quod Lucas appellavit <hi>diluculo;</hi> et hoc <hi>valde mane,</hi> 
quod ille <hi>valde diluculo,</hi> et quod Joannes <hi>mane cum
adhuc tenebrae essent; sole</hi> autem <hi>jam oriente,</hi> id est;
ortu suo jam coelum illuminare incipiente? Quomodo
ergo his tribus congruat Matthaeus, qui nec diluculo,
nec mane, sed <hi>vespere</hi> ait <hi>sabbati, quae lucescit in primam
sabbati,</hi> attentius indagandum est. A parte quippe
prima noctis, quod est vesper, ipsam noctem voluit significare
Matthaeus, cujus noctis fine venerunt mulieres
ad monumentum. Ea vero causa intelligitur eamdem
noctem sic appellasse, quia jam a vespere licebat
afferre aromata, transacto utique sabbato. Ergo quoniam
sabbato impediebantur, ut non ante facerent, ab eo tempore
nominavit noctem, ex quo eis licere coepit ut facerent,
quocumque vellent tempore ejusdem noctis, Sic
itaque dictum est, <hi>vespere sabbati,</hi> ac si diceretur, nocte
sabbati, id est nocte quae sequitur diem sabbati: quod
ipsa verba ejus satis indicant. Sic enim ait: <hi>Vespere
autem sabbati, quae lucescit in primam sabbati:</hi> quod
fieri non potest, si tantummodo primam noctis particulam,
id est solum initium noctis, intellexerimus
dicto vespere significatam; neque enim ipsum initium
lucescit in primam sabbati, sed ipsa nox quae luce
incipit terminari. Nam terminus primae partis noctis,
secundae partis initium est; lux autem terminus totius
noctis est: unde non potest dici vesper lucescens in
primam sabbati, nisi nomine vesperi nox ipsa intelligatur
quam lux terminat. Et usitatus loquendi modus
divinae Scripturae est, a parte totum significare: a
vespere ergo noctem significavit, cujus extremum est
diluculum. Diluculo enim venerunt illae mulieres ad
<pb n="1199"/>
monumentum; ac per hoc ea nocte venerunt, quae
significata est nomine vesperi. Tota enim significata
est eo nomine, ut dixi; et ideo quacumque ejus noctis
parte venissent, ea utique nocte venissent: cum
ergo venerunt parte ejus noctis extrema, ea procul
dubio nocte venerunt. Vespere autem quae lucescit
in primam sabbati, non potest nisi tota ipsa nox intelligi:
eo igitur vespere venerunt, quae ipsa nocte
venerunt; ipsa autem nocte venerunt, quae noctis
ipsius quamvis extrema parte venerunt.</p>
        </div3>
<div3>
          <head>66.</head>
          <p>
 Nam et ipsum triduum, quo Dominus mortuus
est et resurrexit, nisi isto loquendi modo, quo a parte
totum dici solet, recte intelligi non potest. Ipse
quippe ait, <hi>Sicut enim Jonas fuit in ventre ceti tribus
diebus et tribus noctibus; sic erit Filius hominis in corde
terrae tribus diebus et tribus noctibus <note>(Matth. XII, 40)</note>
          </hi>.
Computantur autem tempora, sive ex quo tradidit
spiritum, sive ex quo sepultus est, et non occurrit ad
liquidum; nisi medium diem, hoc est sabbatum totum
diem accipiamus, id est cum sua nocte, illos autem
qui eum in medio posuerunt, id est parasceven et
primam sabbati, quem diem dominicum dicimus, a
parte totum intelligamus. Quid enim juvat quod quidam
his angustiis coarctati, et istum locutionis modum,
id est a parte totum, in sanctarum Scripturarum solvendis
quaestionibus plurimum valere nescientes,
noctem voluerunt annumerare tres illas horas a sexta
usque ad nonam quibus sol obscuratus est, et diem
tres horas alias quibus iterum terris est redditus, id
est a nona usque ad ejus occasum? Sequitur enim nox
futuri sabbati, qua cum suo die computata, erunt jam
duae noctes et duo dies; porro autem post sabbatum
sequitur nox primae sabbati, id est illucescentis dici
dominici, in qua tunc Dominus resurrexit: erunt ergo
duae noctes et duo dies, et una nox, etiamsi tota posset
intelligi, nec ostenderemus quod illud diluculum
pars ejus extrema sit; quapropter nec annumeratis
illis sex horis, quarum tribus sol contenebratus est,
et tribus eluxit, constabit ratio trium dierum et trium
noctium. Restat ergo ut illo Scripturarum usitatissimo
loquendi modo, quo a parte totum intelligitur,
inveniamus extremum diem tempus parasceves, quo
crucifixus et sepultus est Dominus, et ex ipsa extrema
parte totum diem cum sua nocte, qui jam peractus
fuerat, accipiamus: medium vero, id est sabbati
diem, non a parte, sed integre totum: tertium rursus
a parte sua prima, id est a nocte totum cum suo
diurno tempore; ac sic erit triduum: quemadmodum
illi octo dies post quos ascendit in montem, quorum
medios integros attendentes Matthaeus et Marcus dixerunt, <hi>Post sex dies;</hi> 
 quod Lucas dixit, <hi>Post octo
dies</hi>.</p>
        </div3>
<div3>
          <head>67.</head>
          <p>
 Nunc jam caetera videamus, quemadmodum
<pb n="1200"/>
Matthaeo congruant. Lucas enim apertissime duos angelos
dicit visos fuisse a mulieribus, quae venerunt ad
monumentum, quorum singulos intellexeramus commemoratos
a duobus; unum a Matthaeo, id est, illum
qui extra monumentum sedebat in lapide; alterum a
Marco, id est illum qui intra monumentum sedebat a
dextris. Sed Lucas ita narrat: <hi>Et dies erat parasceves,
et sabbatum illucescebat. Subsecutae autem mulieres, quae
cum ipso venerant de Galilaea, viderunt monumentum,
et quemadmodum positum erat corpus ejus; et revertentes
paraverunt aromata et unguenta: et sabbato quidem
siluerunt secundum mandatum: Una autem sabbati
valde diluculo venerunt ad monumentum, portantes quae
paraverant aromata; et invenerunt lapidem revolutum a
monumento; et ingressae non invenerunt corpus Domini
Jesu: et factum est dum mente consternatae essent de
isto, et ecce duo viri steterunt secus illas in veste fulgenti.
Cum timerent autem et declinarent vultum in terram,
dixerunt ad illas: Quid quaeritis viventem cum
mortuis? non est hic, sed surrexit: recordamini qualiter
locutus est vobis, cum adhuc in Galilaea esset, dicens:
Quia oportet Filium hominis tradi in manus hominum
peccatorum, et crucifigi, et die tertia resurgere. Et recordatae
sunt verborum ejus, et regressae a monumento
nuntiaverunt haec omnia illis undecim, et caeteris omnibus <note>(Luc. XXIII, 54; XXIV, 12)</note>
          </hi>.
Quomodo ergo singuli
visi sunt sedentes, unus secundum Matthaeum foris
super lapidem; et alter secundum Marcum intus a
dextris; cum secundum Lucam duo steterint secus
illas, quamvis similia dixerint? Possumus quidem adhuc
intelligere unum angelum visum a mulieribus, et
secundum Matthaeum, et secundum Marcum, sicut supra
diximus: ut eas ingressas in monumentum sic
accipiamus, in aliquod scilicet spatium quod erat aliqua
maceria communitum, ut intrari posset ante illum
saxeum sepulcri locum, atque ibi vidisse angelum sedentem
supra lapidem revolutum a monumento, sicut
dicit Matthaeus, ut hoc sit sedentem a dextris, quod
dicit Marcus; deinde intus ab eis, dum inspicerent
locum in quo jacebat corpus Domini, visos alios
duos angelos stantes, sicut dicit Lucas, similia locutos
ad earum exhortandum animum et aedificandam
fidem.</p>
        </div3>
<div3>
          <head>68.</head>
          <p>
 Sed videamus et illa quae Joannes dicit, utrum
vel quemadmodum his congruant. Sic ergo narrat
Joannes:  « Una autem sabbati Maria Magdalene venit
mane, cum adhuc tenebrae essent, ad monumentum,
et vidit lapidem sublatum a monumento. Cucurrit ergo,
et venit ad Simonem Petrum, et ad alium discipulum
quem amabat Jesus, et dicit eis: Tulerunt Dominum
de monumento, et nescimus ubi posuerunt eum. Exiit
ergo Petrus et ille alius discipulus, et venerunt ad
monumentum. Currebant autem duo simul, et ille alius
discipulus praecucurrit citius Petro, et venit primus
ad monumentum: et cum se inclinasset, vidit posita
linteamina, non tamen introiit. Venit ergo Simon
Petrus sequens eum, et introiit in monumentum; et
<pb n="1201"/>
vidit linteamina posita, et sudarium quod fuerat super
caput ejus, non cum linteaminibus positum, sed separatim
involutum in unum locum. Tunc ergo introiit
et ille discipulus, qui venerat primus ad monumentum,
et vidit, et credidit. Nondum enim sciebant Scripturam,
quia oporteret eum a mortuis resurgere.
Abierunt ergo iterum ad semetipsos discipuli. Maria
autem stabat ad monumentum foris plorans: dum
ergo fleret, inclinavit se, et prospexit in monumentum;
et vidit duos angelos in albis sedentes, unum ad
caput et unum ad pedes, ubi positum fuerat corpus
Jesu. Dicunt ei illi: Mulier, quid ploras? Dicit eis:
Quia tulerunt Dominum meum, et nescio ubi posuerunt
eum. Haec cum dixisset, conversa est retrorsum,
et vidit Jesum stantem, et non sciebat quia Jesus est.
Dicit ei Jesus: Mulier, quid ploras? quem quaeris?
Illa existimaus quia hortulanus est, dicit ei: Domine,
si tu su tulisti eum, dicito mihi ubi posuisti eum, et
ego eum tollam. Dicit ei Jesus: Maria. Conversa illa
dicit ei: Rabboni, quod dicitur Magister. Dicit ei Jesus:
Noli me tangere, nondum enim ascendi ad Patrem
meum: vade autem ad fratres meos, et dic eis,
Ascendo ad Patrem meum et Patrem vestrum, et
Deum meum et Deum vestrum. Venit Maria Magdalene
annuntians discipulis, Quia vidi Dominum, et
haec dixit mihi »  <note>(Joan. XX, 1-18)</note>. In hac Joannis narratione
dies vel tempus quo ventum est ad monumentum,
cum caeteris convenit; illud etiam quod duo angeli
visi sunt, concerdat cum Luca: sed quod ille
stantes dicit angelos visos, iste autem sedentes, et
caetera quae illi non dicunt, quomodo hic possint intelligi
non discrepare a caeteris, et quo ordine gesta sint,
nisi diligenter considerentur, repugnantia possunt videri.</p>
        </div3>
<div3>
          <head>69.</head>
          <p>
 Quapropter haec omnia quae circa tempus resurrectionis
Domini facta sunt, secundum omnium Evangelistarum
testimonia in una quadam narratione,
quantum nos Dominus adjuverit, quemadmodum geri
potuerint, ordinemus. Prima sabbati diluculo, sicut
omnes consentiunt, ventum est ad monumentum. Jam
factum erat quod solus Matthaeus commemorat de
terrae motu et lapide revoluto conterritisque custodibus,
ita ut in parte aliqua velut mortui jacerent. Venit
autem, sicut Joannes dicit, Maria Magdalene, sine dubio
caeteris mulieribus, quae Domino ministraverant,
plurimum dilectione ferventior, ut non immerito
Joannes solam commemoraret, tacitis eis quae cum
illa fuerunt, sicut alii testantur. Venit ergo, et ut vidit
lapidem sublatum a monumento, antequam aliquid
diligentius inspiceret, non dubitans ablatum inde esse
corpus Jesu, cucurrit, sicut dicit idem Joannes, et
nuntiavit Petro atque ipsi Joanni. Ipse est enim discipulus
quem amabat Jesus. At illi currere coeperunt ad
monumentum, et praeveniens Joannes inclinavit se,
et vidit posita linteamina, nec intravit: Petrus autem
consecutus intravit in monumentum, et vidit linteamina
posita, et sudarium quod fuerat super caput
<pb n="1202"/>
ejus, non cum linteaminibus positum, sed separatim
involutum. Deinde et Joannes intravit, et vidit similiter,
et credidit quod Maria dixerat, sublatum esse
Dominum de monumento. « Nondum enim sciebant
Scripturam, quia oportebat eum a mortuis resurgere.
Abierunt ergo iterum ad semetipsos discipuli. Maria
autem stabat ad monumentum foris plorans, »  id est
ante illum saxei sepulcri locum, sed tamen intra illud
spatium quo jam ingressae fuerant: hortus quippe
illic erat, sicut idem Joannes commemorat <note>(Id. XIX,
41)</note>. Tunc viderunt angelum sedentem a dextris super
lapidem revolutum a monumento, de quo angelo narrant
Matthaeus et Marcus. « Tunc eis dixit, Nolite timere,
vos: scio enim quod Jesum qui crucifixus est
quaeritis; non est hic, surrexit enim sicut dixit: venite
et videte locum ubi positus erat Dominus. Et
cito euntes dicite discipulis ejus, quia surrexit; et
ecce praecedit vos in Galilaeam, ibi cum videbitis;
ecce dixi vobis » : quibus similia Marcus quoque non
tacuit. Ad haec verba Maria dum fleret, inclinavit se
et prospexit in monumentum, et vidit duos angelos,
sicut dicit Joannes, in albis sedentes; unum ad caput,
et unum ad pedes, ubi positum fuerat corpus Jesu.
 « Dicunt ei illi: Mulier, quid ploras? Dicit eis: Quia
tulerunt Dominum meum, et nescio ubi posuerunt
eum. Hic intelligendi sunt surrexisse angeli, ut etiam
stantes viderentur, sicut eos Lucas visos fuisse commemorat,
et dixisse secundum eumdem Lucam timentibus
mulieribus et vultum in terram declinantibus,
 « Quid quaeritis viventem cum mortuis? non est hic,
sed surrexit: recordamini qualiter locutus est vobis,
cum adhuc in Galilaea esset, dicens, Quia oportet Filium
hominis tradi in manus hominum peccatorum,
et crucifigi, et die tertia resurgere. Et recordatae sunt
verborum ejus. Post haec conversa est retrorsum Maria,
et vidit Jesum stantem, sicut dicit Joannes, et
non sciebat quia Jesus est. Dicit ei Jesus: Mulier, quid
ploras? quem quaeris? Illa existimans quia hortulanus
est, dicit ei: Domine, si tu sustulisti eum, dicito
mihi ubi posuisti eum, et ego eum tollam. Dicit ei
Jesus: Maria. Conversa illa dicit ei: Rabboni, quod
dicitur magister. Dicit ei Jesus: Noli me tangere;
nondum enim ascendi ad Patrem meum: vade autem
ad fratres meos, et dic eis, Ascendo ad Patrem meum
et Patrem vestrum et Deum meum et Deum vestrum. » 
Tunc egressa est a monumento, hoc est ab illo loco
ubi erat horti spatium ante lapidem effossum: et cum
illa aliae, quas secundum Marcum invaserat tremor et
pavor; et nemini quidquam dicebant. Tunc jam, secundum
Matthaeum,  « ecce Jesus occurrit illis dicens:
Avete. Illae autem accesserunt et tenuerunt pedes
ejus, et adoraverunt eum. »  Sic enim colligimus et angelorum
allocutionem bis numero eas habuisse venientes
ad monumentum, et ipsius Domini: semel
scilicet illic quando Maria hortulanum putavit; et nunc
iterum cum eis occurrit in via, ut eas ipsa repetitione
firmaret, atque a timore recrearet. « Tunc ergo ait illis
Nolite timere, ite, nuntiate fratribus meis, ut eant in
Galilaeam; ibi me videbunt. Venit ergo Maria Magdalene
<pb n="1203"/>
annuntians discipulis quia vidit Dominum, et haec
ei dixit » : non solum ipsa, sed et aliae, quas Lucas
commemorat,  « quae nuntiaverunt haec discipulis undecim,
et caeteris omnibus. Et visa sunt ante illos sicut
deliramentum verba ista, et non credebant illis. »  His
et Marcus attestatur. Nam posteaquam commemoravit
eas trementes et paventes exiisse a monumento, et
nemini quidquam dixisse, adjunxit quod resurgens
Dominus apparuerit mane prima sabbati, primo Mariae
Magdalenae, de qua ejecerat septem daemonia; et quia
illa vadens nuntiavit iis qui cum eo fuerant lugentibus
et flentibus; et quia illi audientes quod viveret, et
visus esset ab ea, non crediderunt. Sane Matthaeus
etiam illud inseruit, abscedentibus mulieribus quae
illa omnia viderant et audierant, venisse etiam quosdam
in civitatem de illis custodibus qui jacuerant velut
mortui, et nuntiasse principibus sacerdotum omnia
quae facta erant, hoc est quae etiam illi sentire potuerunt:
illos vero congregatos cum senioribus consilio
accepto, pecuniam copiosam dedisse militibus, ut dicerent
quod discipuli ejus venissent, eumque furati
essent illis dormientibus; pollicentes etiam securitatem
a praeside qui eos custodes dederat: et illos accepta
pecunia fecisse sicut erant edocti, divulgatumque
esse verbum istud apud Judaeos usque in hodiernum
diem.
</p>
        </div3>
      </div2>

<div2>
        <head>CAPUT XXV.-- <hi>In eo quod se postea discipulis manifestavit, quomodo sibi omnes Evangelistae non adversentur, collatis testimoniis et de apostolo Paulo et de Actibus Apostolorum.</hi> </head>
<div3>
          <head>70.</head>
          <p>
 Jam post resurrectionem quemadmodum apparuerit
Dominus discipulis, considerandum est, non
solum ut elucescat etiam ex hac re convenientia quatuor
Evangelistarum <note>(Matth. XXVIII, Marc. XVI, Luc.
XXIV, et Joan. XX, XXI)</note>, verum etiam ut cum Paulo
apostolo consonent, qui de hac re in prima ad Corinthios
Epistola ita loquitur: <hi>Tradidi enim vobis in
primis quod et accepi, quia Christus mortuus est pro
peccatis nostris, secundum Scripturas, et quia sepultus
est, et quia resurrexit tertia die secundum Scripturas:
et quia apparuit Cephae, postea duodecim</hi>, <hi>deinde apparuit
plus quam quingentis fratribus simul, ex quibus
plures manent usque adhuc, quidam autem dormierunt;
postea apparuit Jacobo, deinde Apostolis omnibus; novissime 
 autem omnium quasi abortivo apparuit et
mihi <note>(I Cor. XV, 3-8)</note>
          </hi>. Hunc autem ordinem nullus
Evangelistarum tenuit: unde considerandum est
utrum ordo quem illi tenuerunt, huic non adversetur:
nam nec ille omnia, nec isti omnia dixerunt; quae
autem dixerunt omnes utrum nihil inter se repugnent
tantum videndum est. Lucas enim solus quatuor
Evangelistarum, non dicit a mulieribus visum Dominum,
sed tantummodo angelos: Matthaeus autem dicit
quod eis occurrerit redeuntibus a monumento: Marcus
quoque dicit primo visum esse Mariae Magdalenae,
<pb n="1204"/>
sicut et Joannes; sed quomodo sit ei visus non dicit,
quod explicatur a Joanne. Lucas autem non solum tacet,
ut dixi, eum apparuisse mulieribus, sed etiam
duos, quorum unus fuit Cleophas, talia dicit locutos
cum illo antequam agnoscerent eum, tanquam mulieres
nihil se aliud quam angelos vidisse nuntiaverint,
qui dicebant eum vivere. Ita enim narrat: <hi>Ecce
duo ex illis ibant ipsa die in castellum, quod erat in
spatio stadiorum sexaginta ab Jerusalem, nomine
Emaus; et ipsi loquebantur ad invicem de his omnibus
quae acciderant: et factum est dum loquerentur, et secum
quaererent, et ipse Jesus appropinquans ibat cum illis;
oculi autem illorum tenebantur ne eum agnoscerent.
Et ait ad illos: Qui sunt hi sermones, quos confertis ad
invicem ambulantes, et estis tristes? Et respondens unus
cui nomen Cleophas, dixit ei: Tu solus peregrinus es in
Jerusalem, et non cognovisti quae facta sunt in illa his
diebus? Quibus ille dixit: Quae? Et dixerunt: De Jesu
Nazareno, qui fuit vir propheta, potens in opere et sermone
coram Deo et omni populo; et quomodo eum tradiderunt
summi sacerdotes et principes nostri in damnationem
mortis, et crucifixerunt eum. Nos autem sperabamus
quia ipse esset redempturus Israel: et nunc super
haec omnia, tertia dies est hodie quo haec facta sunt.
Sed et mulieres quaedam ex nostris terruerunt nos, quae
ante lucem fuerunt ad monumentum, et non invento corpore
ejus, venerunt, dicentes se etiam visionem angelorum
vidisse, qui dicunt eum vivere. Et abierunt quidam
ex nostris ad monumentum, et ita invenerunt sicut
mulieres dixerunt, ipsum vero non viderunt.</hi> Haec secundum
Lucam ita narrant, ut meminisse ac recolere
potuerunt quod a mulieribus dictum erat, vel a discipulis
qui cucurrerant ad monumentum, quando eis
nuntiatum est quod ablatum inde sit corpus ejus. Et
ipse quidem Lucas Petrum tantum dicit cucurrisse ad
monumentum, et procumbentem vidisse linteamina
sola posita, et abiisse secum mirantem quod factum
fuerat. Hoc autem de Petro commemorat, priusquam
narret de his duobus quos invenit in via, posteaquam
narravit de mulieribus quae viderant angelos, et ab
eis audierant quod resurrexisset Jesus, tanquam tunc
Petrus ad monumentum cucurrerit. Sed intelligitur
hoc Lucas recapitulando posuisse de Petro. Tunc
enim cucurrit Petrus ad monumentum, quando et
Joannes, cum tantummodo a mulieribus, praecipue a
Maria Magdalene nuntiatum eis fuerat de corpore
ablato; tunc autem illa nuntiaverat, quando vidit lapidem
avulsum a monumento: et postea facta sunt
haec de visione angelorum, atque ipsius Domini, qui
bis numero apparuerat mulieribus; semel ad monumentum,
et iterum occurrens revertentibus a monumento.
Hoc autem antequam duobus illis in via visus
fuisset, quorum erat unus Cleophas. Namque et Cleophas
loquens cum Domino quem nondum agnoscebat,
non Petrum dixit isse ad monumentum; sed, <hi>abierunt
quidam ex nostris,</hi> inquit, <hi>ad monumentum, et ita invenerunt
sicut mulieres dixerunt:</hi> quod et ipse recapitulando
<pb n="1205"/>
intelligitur dixisse, illud scilicet quod primo
mulieres nuntiaverant Petro et Joanni de ablato corpore
Domini. Ac per hoc cum ipse Lucas Petrum
dixerit cucurrisse ad monumentum, et Cleopham
dixisse ipse retulerit quod quidam eorum ierant ad
monumentum, intelligitur attestari Joanni, quod duo
ierint ad monumentum; sed Petrum solum primo
commemoravit, quia illi primitus Maria nuntiaverat.
Item potest movere quod Petrum non intrantem, sed
procumbentem dicit idem Lucas vidisse sola linteamina,
et discessisse mirantem; cum Joannes dicat se
potius ita vidisse, hoc est discipulum illum quem diligebat
Jesus, non intrasse in monumentum, quo prior
venerat, sed cum se inclinasset vidisse posita linteamina:
sed et seipsum postea dicit intrasse. Ita et
Petrus intelligendus est primo procumbens vidisse,
quod Lucas commemorat, Joannes tacet; post autem
ingressus, sed ingressus tamen antequam Joannes
intraret, ut omnes verum dixisse sine ulla repugnantia
reperiantur.</p>
        </div3>
<div3>
          <head>71.</head>
          <p>
 Ordo ergo rerum qui esse potuit, quemadmodum
Dominus, excepto quod jam mulieribus locutus
erat, etiam maribus discipulis visus fuerit, secundum
testimonia non solum quatuor Evangelistarum, sed
etiam Pauli apostoli, contexendus et demonstrandus
est. Omnium ergo virorum primo apparuisse intelligitur
Petro, ex his duntaxat omnibus quos Evangelistae
quatuor et Paulus apostolus commemoraverunt. Caeterum
si apparuit alicui eorum prius quam Petro,
quod omnes tacuerunt, quis vel dicere audeat vel negare?
Neque enim et Paulus dixit, Apparuit primo
Cephae; sed, <hi>Apparuit,</hi> inquit, <hi>Cephae, postea duodecim,
deinde apparuit plus quam quingentis fratribus simul.</hi> 
Sic autem non apparet quibus duodecim, quemadmodum
nec quibus quingentis. Fieri enim potest ut
de turba discipulorum fuerint isti duodecim nescio
qui. Nam illos quos Apostolos nominavit, non jam
duodecim, sed undecim diceret, sicut nonnulli etiam
codices habent; quod credo perturbatos homines
emendasse, putantes de illis duodecim Apostolis dictum,
qui jam Juda exstincto undecim erant. Sed sive
illi codices verius habeant qui undecim habent, sive
alios quosdam duodecim discipulos Paulus velit intelligi,
sive sacratum illum numerum etiam in undecim
stare voluerit; quia duodenarius in eis numerus
ita mysticus erat, ut non posset in locum Judae nisi
alius, id est Matthias, ad conservandum sacramentum
ejusdem numeri subrogari <note>(Act. 1, 26)</note>; quodlibet
ergo eorum sit, nihil inde existit quod veritati vel istorum
alicui veracissimo narratori repugnare videatur:
probabiliter tamen creditur posteaquam Petro apparuit,
deinde apparuisse istis duobus, quorum erat
unus Cleophas, de quibus Lucas totum narrat, Marcus
autem breviter ita perstringit: <hi>Post haec autem,</hi> 
inquit, <hi>duobus ex eis ambulantibus ostensus est in alia
effigie, euntibus in villam.</hi> Castellum quippe illud non
<pb n="1206"/>
absurde accipimus etiam villam potuisse appellari;
quod nunc jam appellatur ipsa Bethleem, quae civitas
antea vocitata est; quamvis nunc sit honoris amplioris,
nomine Domini, qui in illa natus est, sic per
Ecclesias omnium gentium diffamato. Et in codicibus
quidem graecis magis agrum invenimus quam villam:
agri autem nomine non castella tantum, verum
etiam municipia et coloniae solent vocari extra civitatem,
quae caput et quasi mater est caeterarum, unde
metropolis appellatur.</p>
        </div3>
<div3>
          <head>72.</head>
          <p>
 Quod autem ait Marcus, eis in alia effigie Dominum
apparuisse; hoc Lucas dicit, quod eorum oculi
tenebantur ne agnoscerent eum. Oculis quippe eorum
acciderat aliquid, quod ita manere permissum est usque
ad fractionem panis, certi mysterii causa, ut eis
in illo alia ostenderetur effigies, et sic eum non nisi
in fractione panis agnoscerent, sicut Luca narrante
monstratur. Pro merito quippe mentis eorum, adhuc
ignorantis quod oportebat Christum mori et resurgere,
simile aliquid eorum oculi passi sunt, non veritate
fallente, sed ipsis veritatem percipere non valentibus,
et aliud quam res est opinantibus; ne quisquam se
Christum agnovisse arbitretur, si ejus corporis particeps
non est, id est Ecclesiae, cujus unitatem in sacramento
panis commendat Apostolus, dicens, <hi>Unus
panis, unum corpus multi sumus <note>(I Cor. X, 17)</note>
          </hi>: ut cum
eis benedictum panem porrigeret, aperirentur oculi
eorum, et agnoscerent eum; aperirentur utique ad ejus
cognitionem, remoto scilicet impedimento, quo tenebantur
ne eum agnoscerent. Neque enim clausis oculis
ambulabant; sed inerat aliquid quo non sinerentur
agnoscere quod videbant: quod scilicet et caligo et
aliquis humor efficere solet. Non quia Dominus non
poterat transformare carnem suam, ut alia revera esset
effigies, non quam solebant illi contueri; quandoquidem
et ante passionem suam transformatus est in
monte, ut facies ejus claresceret sicut sol <note>(Matth. XVII,
2)</note>: quale vult enim corpus de qualicumque corpore
verum de vero facit, qui de aqua vera verum vinum
fecit <note>(Joan. II, 7-11)</note>; sed non ita fecerat, cum apparuit
illis duobus in alia effigie. Non enim sicut erat apparuit
eis, quorum oculi tenebantur ne agnoscerent
eum. Non autem incongruenter accipimus hoc impedimentum
in oculis eorum a satana fuisse, ne agnosceretur
Jesus: sed tamen a Christo est facta permissio
usque ad sacramentum panis; ut unitate corporis
ejus participata, removeri intelligatur impedimentum
inimici, ut Christus possit agnosci.</p>
        </div3>
<div3>
          <head>73.</head>
          <p>
 Nam ipsos esse istos de quibus et Marcus narrat,
credendum est; quia dicit ipsos euntes nuntiasse
caeteris: sicut Lucas dicit eos surgentes eadem hora,
<pb n="1207"/>
regressos esse Jerusalem, et invenisse congregatos
undecim, et eos qui cum ipsis erant, dicentes quod
surrexit Dominus vere, et apparuit Simoni; et tunc
etiam ipsos narrasse quae gesta erant in via, et quomodo
eum cognoverint in fractione panis. Jam ergo
erat fama quod resurrexerat Jesus, ab illis mulieribus
facta, et a Simone Petro, cui jam apparuerat: hoc
enim isti duo invenerunt loquentes ad quos in Jerusalem
venerunt. Fieri itaque potest ut timore prius
in via noluerint dicere quod eum audierant resurrexisse,
quando tantummodo angelos dixerunt visos
esse mulieribus: ignorantes enim cum quo loquerentur,
merito possent esse solliciti ne quid passim de
Christi resurrectione jactantes in manus inciderent
Judaeorum. Quod autem ait Marcus, <hi>Annuntiaverunt
caeteris, nec illis crediderunt;</hi> cum Lucas dicat, quod
jam inde loquebantur vere resurrexisse Dominum, et
Simoni apparuisse: quid intelligendum est, nisi aliquos
ibi fuisse qui hoc nollent credere? Cui autem
non eluceat praetermisisse Marcum quae Lucas narrando
explicavit, hoc est, quae cum illis locutus fuerit Jesus
antequam agnoscerent eum, et quomodo eum in fractione
panis agnoverint? Quandoquidem mox ut dixit
eis apparuisse in alia effigie euntibus in villam, continuo
conjunxit, <hi>Et illi euntes nuntiaverunt caeteris, nec
illis crediderunt:</hi> quasi possent nuntiare quem non
agnoverant; aut possent agnoscere, quibus alia effigies
ejus apparuerat. Quomodo ergo eum agnoverint,
ut nuntiare possent, Marcus sine dubio praetermisit.
Quod ideo memoriae commendandum est, ut assuescamus
advertere Evangelistarum morem ita praetermittentium
quae non commemorant, et conjungentium
quae commemorant, ut eis qui usum in hac consideratione
non habent, non aliunde maxime error oriatur,
quo putent eos non sibi congruere.</p>
        </div3>
<div3>
          <head>74.</head>
          <p>
 Lucas ergo sequitur, et dicit:  « Dum haec autem
loquuntur, Jesus stetit in medio eorum, et dicit
eis: Pax vobis; ego sum, nolite timere. Conturbati
vero et conterriti existimabant se spiritum videre. Et
dixit eis: Quid turbati estis, et cogitationes ascendunt
in corda vestra? Videte manus meas et pedes meos,
quia ipse ego sum: palpate, et videte, quia spiritus
carnum et ossa non habet, sicut me videtis habere.
Et cum hoc dixisset, ostendit eis manus et pedes. » 
Hanc ostensionem Domini post resurrectionem intelligitur
et Joannes commemorare, sic loquens:  « Cum
esset ergo sero die illo una sabbatorum, et fores essent
clausae ubi erant discipuli congregati propter metum
Judaeorum, venit Jesus, et stetit in medio, et dicit
eis: Pax vobis. Et hoc cum dixisset, ostendit eis manus
et latus. »  Ac per hoc his verbis Joannis possunt
conjungi ea quae Lucas dicit, idem autem Joannes
praetermittit. Ita enim Lucas sequitur:  « Adhuc autem
illis non credentibus, et mirantibus prae gaudio,
dixit: Habetis hic aliquid quod manducetur? At illi
obtulerunt ei partem piscis assi et favum mellis. Et
cum manducasset coram eis, sumens reliquias dedit
eis. »  His item verbis possunt adjungi quae Lucas tacet,
dicit autem Joannes:  « Gavisi sunt ergo discipuli
<pb n="1208"/>
viso Domino. Dixit ergo eis iterum: Pax vobis; sicut
misit me Pater et ego mitto vos. Hoc cum dixisset,
insufflavit, et dixit eis: Accipite Spiritum sanctum:
quorum remiseritis peccata, remittuntur eis, et quorum
detinueritis, detenta sunt. »  His rursus adjungamus
quae Joannes praetermisit, Lucas commemorat:
 « Et dixit ad eos: Haec sunt verba quae locutus sum ad
vos, cum adhuc essem vobiscum, quoniam necesse est
impleri omnia quae scripta sunt in Lege Moysi et Prophetis
et Psalmis de me. Tunc aperuit illis sensum, ut
intelligerent Scripturas, et dixit eis: Quoniam sic scriptum
est, et sic oportebat Christum pati, et resurgere
a mortuis die tertia; et praedicari in nomine ejus poenitentiam
et remissionem peccatorum in omnes gentes,
incipientibus ab Jerusalem: vos autem estis testes
horum. Et ego mitto promissum Patris mei in vos: vos
autem sedete in civitate quoadusque induamini virtutem
ex alto. »  Ecce quomodo commemoravit et Lucas
promissionem Spiritus sancti, quam non invenimus
a Domino factam, nisi in Evangelio Joannis <note>(Joan. XIV,
26, et XV, 26)</note>. Quod non praetereunter advertendum
est, ut meminerimus quemadmodum sibi Evangelistae
invicem attestantur de quibusdam etiam quae ipsi non
dicunt, et tamen dicta noverunt. Post haec Lucas quae
gesta sunt omnia praetermittit, nec omnino commemorat,
nisi quando Jesus ascendit in coelum: atque id
tamen ita conjungit quasi hoc sequatur haec verba quae
dixit, cum hoc gestum sit una sabbatorum, quo die
Dominus resurrexit; illud autem quadragesimo die,
sicut idem ipse Lucas in Apostolorum Actibus narrat <note>(Act. I, 2-9)</note>.
Quod autem dicit Joannes, non cum illis
fuisse tunc apostolum Thomam, cum secundum Lucam
duo illi, quorum erat unus Cleophas, regressi Jerusalem,
invenerint congregatos undecim, et eos qui cum
ipsis erant; procul dubio intelligendum est quod inde
Thomas exierit, antequam eis Dominus haec loquentibus
appareret.</p>
        </div3>
<div3>
          <head>75.</head>
          <p>
 Hinc jam Joannes aliam commemorat sui demonstrationem
a Domino discipulis factam post dies
octo, ubi erat et Thomas qui prius eum non viderat.
 « Et post dies octo, »  inquit,  « iterum erant discipuli
ejus intus, et Thomas cum eis: venit Jesus januis clausis,
et stetit in medio, et dixit: Pax vobis. Deinde
dicit Thomae: Infer digitum tuum huc, et vide manus
meas, et affer manum tuam, et mitte in latus meum,
et noli esse incredulus, sed fidelis. Respondit Thomas
et dixit ei: Dominus meus et Deus meus. Dicit ei Jesus:
Quia vidisti me, credidisti: beati qui non viderunt,
et crediderunt. »  Hanc secundam Domini visionem
erga discipulos factam, id est quam secundo loco Joannes
commemorat, apud Marcum possemus agnoscere,
breviter eam sicuti assolet perstringentem, nisi moveret
quod ibi ait, <hi>Novissime recumbentibus illis undecim
apparuit:</hi> non ideo quia Joannes tacuit recumbentes,
potuit enim hoc praetermittere; sed quia iste dixit, <hi>Novissime,</hi> 
 quasi ultra jam non eis apparuerit; cum
adhuc Joannes tertiam sit ejus narraturus demonstrationem
<pb n="1209"/>
ad mare Tiberiadis: deinde quod dicit idem
Marcus, Exprobrans illis <hi>incredulitatem illorum, et duritiam
cordis, quia his qui viderant eum resurrexisse,
non crediderant:</hi> illis videlicet duobus, quibus in villam
euntibus apparuit, posteaquam resurrexit; et Petro,
cui primitus eum apparuisse apud Lucam investigatum
est; fortasse et Mariae Magdalenae, et aliis
mulieribus quae cum illa erant, quando eis et ad monumentum
apparuit, et inde redeuntibus in itinere occurrit.
Nam ita contexit narrationem idem Marcus,
cum commemorasset breviter de duobus illis, quibus
apparuit in villam euntibus, quod nuntiassent caeteris,
nec illis creditum esset: <hi>Novissime,</hi> inquit, <hi>recumbentibus
illis undecim apparuit, et exprobravit incredulitatem
eorum et duritiam cordis, quia his qui viderant eum
resurrexisse non crediderant.</hi> Quomodo ergo <hi>novissime,</hi> 
quasi jam ultra cum non viderint? Novissimum quippe
illud est, quo Dominum Apostoli in terra viderunt,
quando ascendit in coelum; quod factum est quadragesimo
die post ejus resurrectionem. Numquidnam tunc
exprobraturus erat quod non credidissent eis qui eum
viderant resurrexisse, quando jam et ipsi post resurrectionem
toties eum viderant, et maxime ipso die resurrectionis
ejus, id est una sabbati jam circa noctem,
sicut Lucas Joannesque commemorant? Remanet igitur
ut intelligamus eumdem diem resurrectionis ejus,
id est unam sabbati, quando eum post diluculum vidit
Maria et aliae cum illa mulieres, quando etiam Petrus,
quando et illi duo quorum unus erat Cleophas, quos
videtur etiam idem Marcus commemorare, quando jam
circa noctem illi undecim (praeter Thomam) et qui
cum eis erant, quando eis et isti quod viderant narraverunt,
nunc etiam Marcum more suo breviter commemorare
voluisse; et ideo dixisse, <hi>Novissime,</hi> quia
ipso die hoc novissimum fuit, jam incipiente nocturno
tempore, posteaquam illi de castello, ubi eum in fractione
panis agnoverant, redierunt in Jerusalem, et
invenerunt, sicut dicit Lucas, illos undecim, et eos
qui cum illis erant, jam colloquentes de resurrectione
Domini, et quod visus fuerit Petro: quibus et ipsi
narraverunt quod in via gestum erat, et quomodo eum
cognoverint in fractione panis. Sed erant ibi utique
non credentes: unde verum est quod Marcus dicit, <hi>Nec illis crediderunt.</hi> 
 His ergo jam, sicut Marcus dicit,
discumbentibus, et adhuc inde, sicut Lucas dicit, loquentibus,
stetit in medio eorum Dominus, et ait illis, <hi>Pax vobis,</hi> 
 sicut Lucas et Joannes: fores autem clausae
erant, cum ad eos intravit, quod solus Joannes
commemorat. Verbis itaque Domini quae tunc eum
locutum esse discipulis Lucas Joannesque dixerunt,
interponitur et illa exprobratio de qua Marcus dicit,
quod non crediderint eis qui eum resurrexisse viderant.</p>
        </div3>
<div3>
          <head>76.</head>
          <p>
 Sed hoc rursus movet, quomodo discumbentibus
undecim dicit Dominum apparuisse Marcus, si
illud tempus est diei dominici jam noctis initio, quod
Lucas Joannesque meminerunt. Aperte quippe Joannes
dicit non cum eis tunc fuisse apostolum Thomam,
quem credimus exiisse inde antequam Dominus ad
eos intraret, posteaquam illi duo redeuntes de castello
<pb n="1210"/>
cum ipsis undecim collocuti sunt, sicut apud
Lucam invenitur. Sed Lucas in sua narratione dat
locum quo possit intelligi, dum haec loquerentur,
prius inde exiisse Thomam, et postea Dominum intrasse.
Marcus autem qui dicit, <hi>Novissime recumbentibus
illis undecim apparuit,</hi> etiam Thomam illic fuisse
cogit fateri. Nisi forte, quamvis uno absente, undecim
tamen voluit appellare, quia eadem tunc apostolica
societas hoc numero nuncupabatur, antequam
Matthias in locum Judae subrogaretur. Aut si hoc durum
est sic accipere, illud ergo accipiamus, post
multas demonstrationes ejus quibus per dies quadraginta
discipulis praesentatus est, eum etiam novissime
recumbentibus illis undecim apparuisse, id est ipso
quadragesimo die: et quoniam jam erat ab eis ascensurus
in coelum, hoc eis illo die maxime exprobrare
voluisse, quia his qui viderant eum resurrexisse non
crediderant, antequam ipsi eum viderent; cum utique
post ascensionem suam praedicantibus illis Evangelium,
etiam gentes quod non viderunt fuerant crediturae.
Post illam quippe exprobrationem, secutus ait
idem Marcus: <hi>Et dixit eis: Euntes in mundum universum,
praedicate Evangelium omni creaturae: qui crediderit,
et baptizatus fuerit, salvus erit; qui vero non
crediderit, condemnabitur.</hi> Hoc ergo praedicaturi, quoniam
qui non crediderit condemnabitur, cum id utique
non crediderit quod non vidit; nonne ipsi primitus
fuerant objurgandi, quod antequam Dominum vidissent,
non crediderunt eis quibus prius apparuisset?</p>
        </div3>
<div3>
          <head>77.</head>
          <p>
 Hanc autem novissimam fuisse corporaliter in
terra repraesentationem Domini Apostolis etiam illud
admonet ut credamus, quod ita sequitur idem Marcus: <hi>Signa autem eos qui crediderint, haec sequentur:
in nomine meo daemonia ejicient, linguis loquentur novis:
serpentes tollent, et si mortiferum quid biberint,
non eis nocebit; super aegrotos manus imponent, et bene
habebunt.</hi> 
 Deinde subjungit: <hi>Et Dominus quidem postquam
locutus est eis, assumptus est in coelum, et sedit a
dextris Dei. Illi autem profecti, praedicaverunt ubique,
Domino cooperante, et sermonem confirmante sequentibus
signis.</hi> Cum ergo dicit, <hi>Et Dominus quidem postquam
locutus est eis, assumptus est in coelum;</hi> satis videtur
ostendere novissimum cum illis in terra hunc
eum habuisse sermonem: quamvis non omnimodo ad
id coarctare videatur. Non enim ait, Postquam haec
locutus est eis; sed, <hi>postquam locutus est eis:</hi> unde
admittit, si necessitas cogeret, non istam fuisse novissimam
locutionem, nec istum fuisse novissimum
diem quo eis in terra praesens fuit, sed ad omnia quae
cum eis omnibus illis diebus locutus est, posse pertinere
quod dictum est, <hi>postquam locutus est eis, assumptus
est in coelum.</hi> Sed quia ea quae supra diximus,
magis suadent hunc novissimum diem fuisse, quam
ut intelligantur undecim qui Thoma absente decem
fuerunt; ideo post hanc locutionem quam Marcus
commemorat, adjunctis etiam consequenter illis verbis,
vel discipulorum vel ipsius, quae commemorantur
in Actibus Apostolorum <note>(Act. I, 4-8)</note>, credendum
est assumptum Dominum in coelum, quadragesimo
<pb n="1211"/>
scilicet die post diem resurrectionis ejus.</p>
        </div3>
<div3>
          <head>78.</head>
          <p>
 Joannes autem, quamvis fateatur multa se
praetermisisse quae fecit Jesus, voluit tamen etiam
tertiam ejus repraesentationem discipulis post resurrectionem
factam commemorare ad mare Tiberiadis,
septem scilicet discipulis, Petro, Thomae, Nathanaeli,
filiis Zebedaei, et aliis duobus quos nominatim non
expressit, cum piscarentur; quando jussu ejus retia
mittentes in dextram partem, extraxerunt magnos
pisces centum quinquaginta tres; quando etiam Petrum
ter interrogavit utrum ab illo amaretur, et ei
pascendas commendavit oves suas, et de ejus ipsius
passione praedixit, et de ipso Joanne ait, <hi>Sic eum
volo manere donec veniam.</hi> Ad hoc Joannes Evangelium
suum terminavit.</p>
        </div3>
<div3>
          <head>79.</head>
          <p>
 Jam nunc quaerendum est quando primum
visus sit a discipulis in Galilaea; quia et hoc quod
tertio narrat Joannes, in Galilaea factum est ad mare
Tiberiadis: quod facile videt qui recolit illud miraculum
de quinque panibus, quod ita narrare incipit
idem Joannes: <hi>Post haec abiit Jesus trans mare Galilaeae,
quod est, Tiberiadis <note>(Joan. VI, 1)</note>
          </hi>. Ubi autem
putari potest primum a discipulis post resurrectionem
videri debuisse, nisi in Galilaea? si recolantur verba
illius angeli qui secundum Matthaeum venientibus ad
monumentum mulieribus ita loquitur, <hi>Nolite timere,
vos: scio enim quod Jesum qui crucifixus est quaeritis;
non est hic, surrexit enim sicut dixit: venite, et videte
locum ubi positus erat Dominus. Et cito euntes dicite
discipulis ejus quia surrexit; et ecce praecedit vos in
Galilaeam; ibi eum videbitis: ecce dixi vobis:</hi> item secundum
Marcum, sive ipse sit angelus sive alius, <hi>Nolite,</hi> 
 inquit, <hi>expavescere: Jesum quaeritis Nazarenum
crucifixum; surrexit, non est hic: ecce locus ubi
posuerunt eum. Sed ite, dicite discipulis ejus et Petro,
quia praecedit vos in Galilaeam: ibi eum videbitis sicut
dixit vobis?</hi> Haec verba ita videntur sonare, quod Jesus
non erat se demonstraturus post resurrectionem discipulis,
nisi in Galilaea. Quam demonstrationem nec
ipse Marcus commemoravit, qui eum dixit mane
prima sabbati apparuisse primo Mariae Magdalenae,
et illam nuntiasse discipulis, his qui cum eo fuerant
lugentibus et flentibus; illos autem non credidisse:
post haec deinde duobus ex his apparuisse euntibus in
villam, et illos caeteris nuntiasse, quod factum est,
sicut Lucas et Joannes coattestantur, in Jerusalem,
eodem ipso die resurrectionis, jam noctis initio: deinde
venit ad illam ejus manifestationem, quam novissimam
dicit, recumbentibus illis undecim: post
hanc dicit eum assumptum in coelum; quod factum
scimus in monte Oliveti, non longe ab Jerusalem:
nusquam igitur commemorat Marcus completum quod
ab angelo praenuntiatum esse testatur. Matthaeus vero
nihil aliud dicit, nec ullum alium locum omnino
commemorat, vel ante vel postea, ubi discipuli,
posteaquam resurrexit, viderint Dominum, nisi in
<pb n="1212"/>
Galilaea secundum angeli praedictionem. Denique cum
insinuasset quid ab angelo mulieribus dictum sit, et
illis abeuntibus subjecisset quid de corruptis ad mentiendum
custodibus gestum sit; continuo tanquam
nihil aliud sequeretur (quia et revera sic erat dictum
ab angelo, <hi>Surrexit, et ecce praecedit vos in Galilaeam;
ibi eum videbitis,</hi> ut nihil aliud sequi debuisse videatur), <hi>Undecim autem,</hi> 
 inquit, <hi>discipuli abierunt in
Galilaeam, in montem ubi constituerat illis Jesus: et
videntes eum, adoraverunt; quidam autem dubitaverunt.
Et accedens Jesus locutus est eis, dicens: Data est mihi
omnis potestas in coelo et in terra: euntes ergo docete
omnes gentes, baptizantes eos in nomine Patris, et Filii,
et Spiritus sancti; docentes eos servare omnia quaecumque
mandavi vobis. Et ecce ego vobiscum sum omnibus
diebus usque ad consummationem saeculi.</hi> Ita
Matthaeus clausit Evangelium suum.</p>
        </div3>
<div3>
          <head>80.</head>
          <p>
 Ac per hoc, si aliorum consideratae narrationes
ad diligentiorem inquisitionem non compellerent,
nihil aliud arbitraremur nisi Dominum post resurrectionem
nusquam praeter in Galilaea primum esse a
discipulis visum. Item, si Marcus de illa praenuntiatione
angeli tacuisset, posset cuiquam putari Matthaeus
ideo dixisse discipulos abiisse in Galilaeam in
montem, atque ibi adorasse Dominum, ut impletum
videretur quod ipse per angelum mandatum ac praenuntiatum
esse narraverat. Nunc autem et Lucas et
Joannes satis dilucide manifestantes ipso die resurrectionis
ejus visum esse Dominum in Jerusalem a
discipulis suis, unde ita longe est Galilaea, ut uno die
ab eis utroque loco videri non posset; et Marcus illam
quidem praedictionem angeli similiter narrans, in Galilaea
vero visum a discipulis Dominum post resurrectionem
nusquam commemorans: vehementer cogunt
quaerere quemadmodum dictum sit, <hi>Ecce praecedit vos
in Galilaeam; ibi eum videbitis.</hi> Nam et ipse Matthaeus
si omnino non diceret undecim discipulos abiisse in
montem in Galilaeam, ubi constituerat eis Jesus, et
illic eum vidisse atque adorasse, nihil ex hac praedictione
completum ad litteram putaremus, sed totum
figurata significatione praedictum: sicut illud secundum
Lucam, <hi>Ecce hodie et cras ejicio daemonia, et
sanitates perficio, et tertia consummor;</hi> quod ad litteram
certum est non esse completum. Item si angelus
dixisset, Praecedit vos in Galilaeam; ibi primum eum
videbitis; aut, ibi tantum eum videbitis; aut, nonnisi
ibi eum videbitis; caeteris Evangelistis Matthaeus sine
dubio repugnaret: cum vero dictum est, <hi>Ecce praecedit
vos in Galilaeam; ibi eum videbitis;</hi> nec expressum est
quando id futurum esset, utrum quamprimum antequam
alibi ab eis visus esset; an posteaquam eum
alicubi etiam praeterquam in Galilaea vidissent: idque
ipsum quod discipulos Matthaeus dicit isse in Galilaeam
in montem, non exprimit diem, nec narrandi ordinem
ita contexit, ut necessitatem ingerat nihil aliud intelligendi,
quam hoc primitus factum: non adversatur
quidem narrationibus caeterorum, et dat eis intelligendis
atque accipiendis locum; verumtamen quod
<pb n="1213"/>
Dominus non ubi primum se demonstraturus erat,
sed in Galilaea, ubi necessario postea visus est, se videndum
mandavit, et per angelum dicentem, <hi>Ecce
praecedit vos in Galilaeam; ibi eum videbitis;</hi> et per
seipsum dicens, <hi>ite, nuntiate fratribus meis ut eant in
Galilaeam; ibi me videbunt;</hi> quemvis fidelem facit intentum
ad quaerendum in quo mysterio dictum intelligitur.</p>
        </div3>
<div3>
          <head>81.</head>
          <p>
 Sed prius considerandum est quando etiam
corporaliter in Galilaea videri potuerit, dicente Matthaeo: <hi>Undecim autem discipuli abierunt in Galilaeam,
in montem ubi constituerat illis Jesus: et videntes eum
adoraverunt; quidam autem dubitaverunt.</hi> 
 Quia enim
non ipso die quo resurrexit manifestum est: nam in
Jerusalem visum esse eo die initio noctis Lucas et
Joannes apertissime consonant; Marcus autem non
aperte. Quando ergo viderunt Dominum in Galilaea?
non secundum id quod dicit Joannes, ad mare Tiberiadis;
tunc enim septem fuerunt, et piscantes inventi
sunt: sed secundum id quod dicit Matthaeus, ubi erant
undecim in monte, quo eos secundum praedictionem
angeli Jesus praecesserat. Nam ita narrare apparet,
quod illic eum repererint, quia utique secundum constitutum
praecesserat. Non ergo ipso die quo resurrexit,
neque in consequentibus octo diebus, post quos
dicit Joannes discipulis apparuisse Dominum, ubi eum
primo vidit Thomas, qui eum non viderat die resurrectionis
ejus. Nam utique si intra eosdem octo dies
eum in monte Galilaeae jam illi undecim viderant, quomodo
post octo dies eum primum vidit Thomas, qui
in illis undecim fuerat? Nisi quis dicat non illos undecim
qui jam tunc Apostoli vocabantur, sed discipulos
illic undecim fuisse, ex multo numero discipulorum.
Soli quippe adhuc vocabantur Apostoli illi
undecim, sed non soli erant discipuli. Potest ergo
fieri ut non omnes, sed aliqui eorum ibi fuerint; alii
vero discipuli cum eis, ita ut undecim complerentur:
ac sic non ibi fuisse Thomam, qui post illos dies octo
primo Dominum vidit. Marcus quippe quando illos
undecim memoravit, non utcumque undecim, sed <hi>illis,</hi> 
inquit, <hi>undecim apparuit.</hi> Lucas etiam, <hi>Regressi sunt,</hi> 
inquit, <hi>Jerusalem, et invenerunt congregatos undecim,
et eos qui cum ipsis erant.</hi> Et iste ostendit illos undecim,
hoc est, Apostolos fuisse. Nam cum adjunxit, <hi>et eos
qui cum ipsis erant;</hi> satis utique declaravit eminentius
illos undecim appellatos cum quibus erant caeteri: ac
per hoc illi intelliguntur qui jam vocabantur Apostoli.
Hoc proinde fieri potuit, ut ex numero Apostolorum
et aliorum discipulorum, undecim discipuli complerentur,
qui viderint intra illos octo dies in Galilaeae
monte Jesum.</p>
        </div3>
<div3>
          <head>82.</head>
          <p>
 Sed occurrit aliud quod obsistat: Joannes enim
quando commemoravit non in monte ab undecim, sed
ad mare Tiberiadis a septem piscantibus visum esse
Dominum, <hi>Hoc jam tertio,</hi> inquit, <hi>manifestatus est Jesus
discipulis suis, cum resurrexisset a mortuis.</hi> Si autem acceperimus
intra illos octo dies, antequam Thomas eum
vidisset, ab undecim quibusque discipulis Dominum
visum; non erit hoc ad mare Tiberiadis tertio manifestatum
<pb n="1214"/>
esse, sed quarto. Quod quidem cavendum
est, ne quis existimet tertio Joannem dixisse, tanquam
tres solae factae fuerint manifestationes ejus: sed hoc
intelligendus est ad numerum dierum retulisse, non
ad numerum ipsarum manifestationum; nec continuorum
dierum, sed per intervalla, sicut idem ipse testatur.
Nam primo ipso die resurrectionis suae, excepto
quod a mulieribus visus est, id est quod in Evangelio
claret, ter se manifestavit; semel Petro, iterum duobus
illis quorum unus erat Cleophas, tertio plurimis
jam inde colloquentibus noctis exordio: sed hoc totum
Joannes ad unum diem referens semel computat;
iterum autem, hoc est alio die, quando eum vidit et
Thomas; tertio vero ad mare Tiberiadis, hoc est tertio
die manifestationis ejus, non tertia manifestatione.
Ac per hoc post haec omnia cogimur intelligere factum
esse, quod eum in monte Galilaeae secundum Matthaeum
discipuli undecim viderunt, quo eos secundum constitutum
praecesserat, ut impleretur etiam ad litteram
quod et per angelum et per seipsum praedixerat.</p>
        </div3>
<div3>
          <head>83.</head>
          <p>
 Invenimus itaque apud quatuor Evangelistas
decies commemoratum Dominum visum esse ab hominibus
post resurrectionem. Semel, ad monumentum
mulieribus <note>(Joan. XX, 14)</note>. Iterum, eisdem regredientibus
a monumento in itinere <note>(Matth. XXVIII, 9)</note>. Tertio,
Petro <note>(Luc. XXIV, 35)</note>. Quarto, duobus euntibus
in castellum <note>(Ibid. 15)</note>. Quinto, pluribus in Jerusalem
ubi non erat Thomas <note>(Joan. XX, 19-24)</note>. Sexto, ubi
eum vidit Thomas <note>(Ibid. 26)</note>. Septimo, ad mare Tiberiadis <note>(Id. XXI, 1)</note>.
Octavo, in monte Galilaeae, secundum
Matthaeum <note>(Matth. XXVIII, 16, 17)</note>. Nono, quod
dicit Marcus, <hi>Novissime recumbentibus,</hi> quia jam non
erant in terra cum illo convivaturi <note>(Marc. XVI, 14)</note>.
Decimo, in ipso die, non jam in terra, sed elevatum
in nube, cum in coelum ascenderet; quod Marcus et
Lucas commemorant: Marcus quidem post illud, quod
eis discumbentibus apparuit, ita continuans ut diceret: <hi>Et Dominus quidem postquam locutus est eis, assumptus
est in coelum 
 <note>(Ibid. 19)</note>
          </hi>: Lucas autem praetermissis
omnibus quae per quadraginta dies agi ab illo cum
discipulis potuerunt, illi primo diei resurrectionis ejus
quando in Jerusalem pluribus apparuit, conjungit
tacite novissimum diem quo ascendit in coelum, ita
narrans: <hi>Eduxit autem illos foras in Bethaniam, et
elevatis manibus suis benedixit eis: et factum est, cum
benediceret eis, recessit ab eis, et ferebatur in coelum <note>(Luc. XXIV, 50, 51)</note>
          </hi>.
Viderunt ergo eum praeter quod
in terra viderant, etiam dum ferretur in coelum. Toties
ergo in evangelicis Libris commemoratus est ab
hominibus visus, antequam ascendisset in coelum; in
terra scilicet novies, et in aere semel ascendens.</p>
        </div3>
<div3>
          <head>84.</head>
          <p>
 Sed non omnia scripta sunt, sicut Joannes fatetur <note>(Joan. XXI, 25)</note>.
Crebra enim erat ejus cum illis
conversatio per dies quadraginta, priusquam ascendisset
in coelum <note>(Act. I, 3)</note>: non tamen eis per omnes
quadraginta dies continuos apparuerat. Nam post diem
primum resurrectionis ejus, alios octo dies intervenisse
dicit Joannes, post quos eis rursus apparuit. Tertio
autem ad mare Tiberiadis, fortassis continuo consequenti
<pb n="1215"/>
die; nihil enim repugnat: et deinde quando
voluit, constituens eis, quod et ante praedixerat, ut
eos in Galilaeae montem praecederet: atque omnino per
illos quadraginta dies quoties voluit, quibus voluit,
quemadmodum voluit; sicut Petrus dicit, quando eum
Cornelio et iis qui cum illo fuerant, praedicabat, <hi>Qui
simul,</hi> inquit, <hi>manducavimus et bibimus cum illo, posteaquam
resurrexit a mortuis, per dies quadraginta <note>(Act.
X, 41)</note>
          </hi>: non quod quotidie per dies quadraginta cum
illo manducassent et bibissent; nam erit contrarium
Joanni, qui octo illos dies interposuit quibus eis visus
non est, ut tertio manifestaretur ad mare Tiberiadis.
Inde jam etiamsi quotidie illis visus et cum illis convivatus
est, nihil repugnat. Et fortasse ideo dictum
est, <hi>per quadraginta dies,</hi> qui quater deni sunt in mysterio
vel totius mundi vel totius temporalis saeculi,
quia et illi primi decem dies, in quibus erant illi octo
dies, a parte totum possunt more Scripturarum non
dissone computari.</p>
        </div3>
<div3>
          <head>85.</head>
          <p>
 Conferatur ergo et quod ait apostolus Paulus,
utrum nihil afferat quaestionis: <hi>Resurrexit,</hi> inquit, <hi>tertio die secundum Scripturas, et apparuit Cephae.</hi> 
 Non
dixit, Primo apparuit Cephae; nam esset contrarium,
quod primo mulieribus apparuisse in Evangelio legitur. <hi>Postea,</hi> 
 inquit, <hi>duodecim</hi>: quibuslibet, qua hora
libet, ipso tamen resurrectionis die. Deinde <hi>apparuit
plusquam quingentis fratribus simul:</hi> sive isti cum illis
undecim erant congregati clausis ostiis propter metum
Judaeorum, unde cum exiisset Thomas, venit ad eos
Jesus; sive post octo illos dies quando libet; nihil
habet adversi. <hi>Postea,</hi> inquit, <hi>apparuit Jacobo:</hi> non
tunc autem primum accipere debemus visum esse
Jacobo, sed aliqua propria manifestatione singulariter. <hi>Deinde Apostolis omnibus:</hi> 
 nec illis tunc primum,
sed jam ut familiarius conversaretur cum eis usque
ad diem ascensionis suae. <hi>Novissime autem omnium,</hi> 
inquit, <hi>quasi abortivo apparuit et mihi <note>(I Cor. XV,
4-8)</note>
          </hi>: sed hoc jam de coelo post non parvum tempus
ascensionis suae.</p>
        </div3>
<div3>
          <head>86.</head>
          <p>
 Nunc jam videamus quod distuleramus, cujus
mysterii gratia secundum Matthaeum et Marcum resurgens
ita mandaverit, <hi>Praecedam vos in Galilaeam;
ibi me videbitis <note>(Matth. XXVI, 32, XXVIII, 7, et Marc.
XIV, 28, XVI, 7)</note>
          </hi>: quod et si completum est, tamen
post multa completum est, cum sic mandatum sit
(quanquam sine praejudicio necessitatis), ut aut hoc
<pb n="1216"/>
solum, aut hoc primum exspectaretur fieri debuisse.
Procul dubio ergo quoniam vox est ista non Evangelistae
narrantis quod ita factum sit, sed angeli ex
mandato Domini et ipsius postea Domini, Evangelistae
autem narrantis, sed quod ita ab angelo et a Domino
dictum sit, prophetice dictum accipiendum est.
Galilaea namque interpretatur vel Transmigratio, vel
Revelatio. Prius itaque secundum transmigrationis
significationem, quid aliud occurrit intelligendum, <hi>Praecedit vos in Galilaeam; ibi eum videbitis;</hi> 
 nisi quia
Christi gratia de populo Israel transmigratura erat ad
Gentes? Quibus Apostoli praedicantes Evangelium
nullo modo crederentur, nisi eis ipse Dominus viam
in cordibus hominum praepararet: et hoc intelligitur, <hi>Praecedit vos in Galilaeam.</hi> 
 Quod autem gaudentes mirarentur
disruptis et evictis difficultatibus, aperiri
sibi ostium in Domino per illuminationem fidelium;
hoc intelligitur, <hi>ibi eum videbitis,</hi> id est, ibi ejus membra
invenietis, ibi vivum corpus ejus in iis qui vos
susceperint agnoscetis. Secundum illud autem quod
Galilaea interpretatur Revelatio, non jam in forma
servi intelligendum est, sed in illa in qua aequalis
est Patri <note>(Philipp. II, 6, 7)</note>: quam promisit apud
Joannem dilectoribus suis, cum diceret, <hi>Et ego diligam
eum, et ostendam me ipsum illi <note>(Joan. XIV,
21)</note>
          </hi>. Non utique secundum id quod jam videbant,
et quod etiam resurgens cum cicatricibus, non solum
videndum, sed etiam tangendum postmodum ostendit:
sed secundum illam ineffabilem lucem, qua illuminat
omnem hominem venientem in hunc mundum,
secundum quam lucet in tenebris, et tenebrae
eum non comprehendunt <note>(Id. I, 9, 5)</note>. Illuc nos praecessit,
unde ad nos veniens non recessit, et quo nos
praecedens non deseruit. Illa erit revelatio tanquam
vera Galilaea, cum similes ei erimus; ibi eum videbimus
sicuti est <note>(I Joan. III, 2)</note>. Ipsa erit etiam beatior
transmigratio ex isto saeculo in illam aeternitatem,
si ejus praecepta sic amplectamur, ut ad ejus dexteram
segregari mereamur. Tunc enim ibunt sinistri
in combustionem aeternam, justi autem in vitam
aeternam <note>(Matth. XXV, 33, 46)</note>. Hinc illuc transmigrabunt,
et ibi eum videbunt, quomodo non vident
impii. Tolletur enim impius, ut non videat claritatem
Domini <note>(Isai. XXVI, 10)</note>: et impii lumen non
videbunt. <hi>Haec est autem,</hi> inquit, <hi>vita aeterna, ut
cognoscant te unum verum Deum, et quem misisti
Jesum Christum <note>(Joan. XVII, 3)</note>
          </hi>; sicut in illa
aeternitate cognoscetur, quo servos perducet per
formam servi, ut liberi contemplentur formam Domini.
</p>
        </div3>
      </div2>

<div1>
        <head> <hi>LIBER QUARTUS.</hi> </head>

<pb n="1215"/>
<p>De iis quae peculiaria sunt Marci, Lucae et Joannis.</p>
</div1>

<div2>
        <head>PROLOGUS.</head>
<div3>
          <head>1.</head>
          <p>
 Nunc quoniam Matthaei narrationem
contextim considerantes, et ei tres alios conferentes
usque in finem, in nullo eos vel sibi vel inter se repugnare
docuimus, Marcum similiter videamus; ut exceptis
iis quae cum Matthaeo dixit, de quibus jam quod
disserendum videbatur absolvimus, caetera ejus inspecta
<pb n="1216"/>
atque collata, nulli eorum repugnare monstrentur
usque ad coenam Domini. Nam inde jam omnia
omnium quatuor quemadmodum sibi conveniant usque
in finem considerata tractavimus.
</p>
        </div3>
      </div2>

<div2>
        <head>CAPUT PRIMUM.</head>
<p> <hi>In Evangelio Marci, exceptis his
quae cum Matthaeo dixit, quomodo nulla repugnantia
<pb n="1217"/>
demonstretur ab initio usque ad illud ubi ait,</hi> Et ingrediuntur
Capharnaum, et statim sabbatis docebat eos: <hi>quod cum Luca dicit.</hi> </p>
<div3>
          <head>2.</head>
          <p>
 Sic ergo incipit Marcus: <hi>Initium Evangelii Jesu
Christi Filii Dei, sicut scriptum est in Isaia propheta,</hi> etc.,
usque ad illud ubi ait, <hi>Et ingrediuntur Capharnaum,
et statim sabbatis ingressus synagogam docebat eos <note>(Marc.
I, 1-21)</note>
          </hi>. In hac tota contextione omnia superiora
cum Matthaeo considerata sunt: hoc autem Marcus
quia ingressus Capharnaum in synagogam eorum docebat
eos sabbatis, cum Luca dixit <note>(Luc. IV, 31)</note>; sed
nihil habet quaestionis.
</p>
        </div3>
      </div2>

<div2>
        <head>CAPUT II.</head>
<p> <hi>De homine a quo spiritus immundus ejectus
est convexans eum, quomodo Lucae qui hoc cum
eo dixit, non repugnet.</hi> </p>
<div3>
          <head>3.</head>
          <p>
 Sequitur Marcus, et dicit: <hi>Et stupebant super
doctrina ejus: erat enim docens eos quasi potestatem
habens, et non sicut Scribae. Et erat in synagoga eorum
homo in spiritu immundo, et exclamavit, dicens: Quid
nobis et tibi, Jesu Nazarene? venisti perdere nos,</hi> etc.,
usque ad eum locum ubi ait, <hi>Et erat praedicans in synagogis
eorum, et in omni Galilaea, et daemonia ejiciens <note>(Marc. I, 22 39)</note>
          </hi>.
Et in hoc toto loco quamvis sint
quaedam, quae cum solo Luca dixit, tamen jam tractata
sunt, cum Matthaei narrationem continuam teneremus;
quia in ipsum ordinem sic incurrerant, ut ea praetermittenda
non arbitrarer. Sed Lucas de spiritu immundo
ait quod sic exierit ab homine, ut nihil ei noceret:
Marcus autem, <hi>Et discerpens eum,</hi> inquit, <hi>spiritus
immundus, exclamans voce magna, exit ab eo.</hi> 
Potest ergo videri contrarium: quomodo enim <hi>discerpens,</hi> 
vel, sicut aliqui codices habent, <hi>convexans
eum,</hi> cui nihil nocuit secundum Lucam? Sed et ipse
Lucas, <hi>Et cum projecisset illum,</hi> inquit, <hi>daemonium
in medium, exiit ab illo, nihilque ei nocuit <note>(Luc. IV,
33-35)</note>
          </hi>. Unde intelligitur hoc dixisse Marcum, <hi>convexans
eum,</hi> quod Lucas dixit, <hi>cum projecisset eum in
medium:</hi> ut quod secutus ait, <hi>nihilque ei nocuit,</hi> hoc
intelligatur, quia illa jactatio membrorum atque
vexatio non eum debilitavit, sicut solent exire daemonia,
etiam quibusdam membris amota vexatione
elisis.
</p>
        </div3>
      </div2>

<div2>
        <head>CAPUT III.</head>
<p> <hi>De nomine Petri, quomodo etiam atque
etiam commendetur, non repugnare Joanni, qui
dixit quando hoc nomen accepit.</hi> </p>
<div3>
          <head>4.</head>
          <p>
 Sequitur idem Marcus: <hi>Et venit ad eum leprosus
deprecans eum, et genu flexo dixit: Si vis, potes me mundare,</hi> 
etc., usque ad illud ubi ait, <hi>Et clamabant dicentes:
Tu es filius Dei. Et vehementer comminabatur eis
ne manifestarent illum <note>(Marc. I, 40; III, 12)</note>
          </hi>. Huic quod
ultimum posuimus simile aliquid et Lucas dicit, sed
sine aliqua repugnantiae quaestione <note>(Luc. IV, 41)</note>. Sequitur
Marcus: <hi>Et ascendens in montem vocavit ad se
quos voluit ipse, et venerunt ad eum: et fecit ut essent
duodecim cum illo, et ut mitteret eos praedicare; et dedit
illis potestatem curandi infirmitates, et ejiciendi daemonia.
Et imposuit Simoni nomen Petrus,</hi> etc., usque
<pb n="1218"/>
ad illud ubi ait, <hi>Et abiit, et coepit praedicare in Decapoli
quanta sibi fecisset Jesus, et omnes mirabantur <note>(Marc.
III; V, 20)</note>
          </hi>. De nominibus discipulorum jam et antea
me locutum scio, cum Matthaei sequerer ordinem <note>(Supra, lib. 2, c. 17 et 53)</note>;
et hic rursus admoneo,
ne quisquam putet nunc accepisse nomen Simonem,
ut Petrus vocaretur, et sit contrarium Joanni qui longe
ante illi dictum esse commemorat, <hi>Tu vocaberis
Cephas, quod interpretatur Petrus <note>(Joan. I, 42)</note>
          </hi>: ipsa
enim verba Domini commemoravit, quibus ei nomen
imposuit; Marcus autem hoc loco id recapitulando
commemoravit, cum ait, <hi>Et imposuit Simoni nomen
Petrus.</hi> Cum enim vellet nomina duodecim Apostolorum
enumerare, et necesse haberet Petrum dicere,
breviter insinuare voluit quod non hoc antea vocaretur,
sed hoc ei Dominus nomen imposuerit, non tunc,
sed quando Joannes ipsa verba Domini posuit. Caetera
nihil cuiquam repugnant, et antea jam pertractata
sunt.
</p>
        </div3>
      </div2>

<div2>
        <head>CAPUT IV.</head>
<p> <hi>Quod dixit,</hi> Quanto magis eis praecipiebat
ut tacerent, tanto magis plus dicebant, <hi>quomodo
non repugnet praescientiae ipsius, quae in Evangelio
commendatur.</hi> </p>
<div3>
          <head>5.</head>
          <p>
 Sequitur Marcus: <hi>Et cum transcendisset Jesus in
navi rursus trans fretum, convenit turba multa ad illum,
et erat circa mare,</hi> etc., usque ad illud ubi ait, <hi>Et convenientes
Apostoli ad Jesum, renuntiaverunt illi omnia
quae egerant et docuerant <note>(Marc. V, 21; VI, 30)</note>
          </hi>. Hoc
ultimum dixit cum Luca, nihilo discordans <note>(Luc. IX,
10)</note>: caetera jam ante tractata sunt. Sequitur Marcus: <hi>Et ait illis: venite seorsum in desertum locum, et requiescite
pusillum,</hi> 
 etc., usque ad illud ubi ait, <hi>Quanto autem
eis praecipiebat, tanto magis plus praedicabant, et eo
amplius admirabantur, dicentes: Bene omnia fecit; et surdos
fecit audire, et mutos loqui <note>(Marc. VI, 31, VII, 37)</note>
          </hi>. In
his cum Luca Marcus nihil est quod repugnare videatur:
et superiora omnia jam consideravimus, quando
eos Matthaeo conferebamus. Sed cavendum est ne
quisquam arbitretur, hoc quod in ultimo ex Evangelio
Marci posui, repugnare omnibus qui eum aliis ejus
plerisque factis et dictis ostendunt scisse quid ageretur
in hominibus, id est, quod eum cogitationes et voluntates
eorum latere non poterant: sicut apertissime
Joannes dicit, <hi>Ipse autem Jesus non credebat semetipsum
eis, eo quod ipse nosset omnes, et quia opus ei non
erat ut quis testimonium perhiberet de homine: ipse enim
sciebat quid esset in homine <note>(Joan. II, 24 25)</note>
          </hi>. Sed quid
mirum si praesentes hominum voluntates videbat, qui
etiam futuram Petro praenuntiavit, quam tunc utique
non habebat, quando pro illo vel cum illo paratum se
mori praesumebat <note>(Matth. XXVI, 33 35)</note>? Quae cum ita
sint, quomodo huic ejus tantae scientiae et praescientiae
non est contrarium quod Marcus dicit, <hi>Praecepit illis
ne cui dicerent: quanto autem eis praecipiebat, tanto
magis plus praedicabant?</hi> Si enim sciebat eos, sicut ille
qui notas habebat et praesentes et futuras hominum
<pb n="1219"/>
voluntates, tanto magis praedicaturos, quanto magis
ne praedicarent eis praecipiebat; utquid hoc praecipiebat?
Nisi quia pigris volebat ostendere, quanto studiosius
quantoque ferventius eum praedicare debeant,
quibus jubet ut praedicent, quando illi qui prohibebantur,
tacere non poterant.
</p>
        </div3>
      </div2>

<div2>
        <head>CAPUT V.</head>
<p> <hi>De quo suggessit Joannes, quod in nomine
ejus ejiceret daemonia non sociatus discipulis, et
dixit,</hi> Nolite prohibere eos: qui enim contra vos
non est, pro vobis est; <hi>quomodo non repugnet illi
sententiae ubi ait,</hi> Qui non est mecum, adversus me
est.</p>
<div3>
          <head>6.</head>
          <p>
 Sequitur Marcus:  « In illis diebus iterum cum
turba multa esset, nec haberent quod manducarent, » 
etc., usque ad illud ubi ait,  « Respondit illi Joannes
dicens: Magister, vidimus quemdam in nomine tuo
ejicientem daemonia, qui non sequitur nobiscum, et
prohibuimus eum. Jesus autem ait: Nolite prohibere
eum: nemo est enim qui faciat virtutem in nomine
meo, et possit cito male loqui de me; qui enim non
est adversum vos, pro vobis est »  <note>(Marc. VIII, 1; IX, 39)</note>.
Hoc Lucas similiter narrat <note>(Luc. IX, 49, 50)</note>, nisi quod
ipse non dicit,  « Nemo est enim qui faciat virtutem in
nomine meo, et possit cito male loqui de me: »  nulla
est ergo inter eos quaestio cujusquam repugnantiae.
Sed videndum est ne hoc illi sententiae Domini putetur
contrarium ubi ait, <hi>Qui mecum non est, adversus me
est; et qui mecum non colligit, spargit <note>(Matth. XII, 30,
et Luc. XI, 23)</note>
          </hi>. Quomodo enim iste non erat adversus
eum, qui cum illo non erat, de quo Joannes suggessit
quod cum illis eum non sequebatur, si adversus illum
est qui non est cum illo? aut si adversus illum erat,
quomodo dicit discipulis, <hi>Nolite prohibere: qui enim
non est adversus vos, pro vobis est?</hi> An hoc interesse
aliquis dicet, quia hic discipulis ait, <hi>Qui non est adversus
vos, pro vobis est;</hi> ibi autem de seipso locutus
est, <hi>Qui mecum non est, adversus me est?</hi> Quasi vero
possit cum illo non esse qui discipulis ejus tanquam
membris ejus sociatur: alioquin quomodo verum erit, <hi>Qui vos recipit, me recipit 
 <note>(Matth. X, 40)</note>
          </hi>; et, <hi>Quando
uni ex minimis meis fecistis, mihi fecistis <note>(Id. XXV, 40)</note>
          </hi>?
aut potest etiam non esse adversus eum, qui fuerit
adversus discipulos ejus? Nam ubi erit illud, <hi>Qui vos
spernit, me spernit <note>(Luc. X, 16)</note>
          </hi>; et, <hi>Quando uni ex minimis
meis non fecistis, neque mihi fecistis <note>(Matth. XXV,
45)</note>
          </hi>; et, <hi>Saule, Saule, quid me persequeris <note>(Act. IX, 4)</note>
          </hi>?
cum discipulos ejus persequeretur? Sed nimirum hoc
vult intelligi, in tantum cum illo non esse aliquem,
in quantum est adversus illum; et in tantum adversus
illum non esse, in quantum cum illo est. Exempli gratia,
sicut iste ipse qui in nomine Christi virtutes faciebat
et in societate discipulorum Christi non erat,
in quantum operabatur virtutes in illius nomine, in
tantum cum ipsis erat, et adversus eos non erat; in
quantum vero eorum societati non adhaerebat, in tantum
cum ipsis non erat, et adversus eos erat. Sed
quia illi hoc eum facere prohibuerant, in quo cum ipsis
<pb n="1220"/>
erat, dixit eis Dominus, <hi>Nolite prohibere.</hi> Illud
enim prohibere debuerunt, quod extra eorum erat
societatem, ut illi unitatem Ecclesiae suaderent; non
illud in quo cum illis erat, nomen scilicet Magistri et
Domini eorum in daemoniorum expulsione commendans.
Sicut catholica Ecclesia facit, non improbans
in haereticis Sacramenta communia; in his enim nobiscum
sunt, et adversus nos non sunt: sed improbat
et prohibet divisionem ac separationem, vel aliquam
adversam paci veritatique sententiam; in hoc
enim adversus nos sunt, quia in hoc nobiscum non
sunt, et nobiscum non colligunt, et ideo spargunt.
</p>
        </div3>
      </div2>

<div2>
        <head>CAPUT VI.</head>
<p> <hi>Quod in occasione hujus qui in nomine
Christi ejiciebat daemonia, quamvis cum discipulis non
sequeretur, Marcus amplius quam Lucas Dominum
dixisse narravit, quomodo ostendatur ad hoc ipsum
pertinere quod illum in nomine suo virtutem facientem
vetuit prohiberi.</hi> </p>
<div3>
          <head>7.</head>
          <p>
 Sequitur Marcus et dicit:  « Quisquis enim potum
dederit vobis calicem aquae in nomine meo, quia
Christi estis, amen dico vobis, non perdet mercedem
suam. Et quisquis scandalizaverit unum ex his pusillis
credentibus in me, bonum est ei magis si circumdaretur
mola asinaria collo ejus, et in mare mitteretur.
Et si scandalizaverit te manus tua, abscide illam:
bonum est tibi debilem introire in vitam, quam duas
manus habentem ire in gehennam, in ignem inexstinguibilem,
ubi vermis eorum non moritur, et ignis non
exstinguitur, »  etc., usque ad illud ubi ait,  « Habete in
vobis salem, et pacem habete inter vos »  <note>(Marc. IX,
40-49)</note>. Haec Marcus Dominum locutum, posteaquam
illum qui in nomine ejus ejiciebat daemonia et cum
discipulis non cum sequebatur, vetuit prohiberi, contextim
commemorat; aliqua ponens quae nullus alius
Evangelistarum posuit, aliqua vero quae Matthaeus
quoque posuit, et aliqua itidem quae et Matthaeus et
Lucas: sed illi ex aliis occasionibus, et alio rerum ordine,
non hoc loco ubi de illo suggestum est, qui cum
discipulis Christi non eum sequebatur, et daemonia
in ejus nomine ejiciebat. Unde mihi videtur etiam hoc
loco Dominus secundum Marci fidem ideo dixisse quae
aliis etiam locis dixit, quia satis pertinebant ad hanc
ipsam ejus sententiam, qua vetuit prohiberi virtutes
in nomine suo fieri, etiam ab illo qui cum discipulis,
eum non sequebatur. Sic enim contexit: <hi>Qui enim
non est adversum vos, pro vobis est: quisquis enim potum
dederit vobis calicem aquae in nomine meo, quia
Christi estis, amen dico vobis, non perdet mercedem
suam.</hi> Unde ostendit etiam illum de quo Joannes suggesserat,
et unde iste ejus sermo exortus est, quod
non ita separabatur a societate discipulorum, ut eam
tanquam haereticus improbaret: sed sicut solent homines
nondum audere Christi suscipere Sacramenta,
et tamen nomini favere christiano, ita ut Christianos
etiam suscipiant, et non ob aliud eis, nisi quia
christiani sunt, obsequantur, de qualibus dicit, quod
non perdunt mercedem suam. Non quia jam tuti atque
securi sibi debent videri ex hac benevolentia, quam
erga Christianos habent, etiamsi Christi baptismo non
<pb n="1221"/>
abluantur, nec unitati ejus incorporentur: sed quia
ita jam Dei misericordia gubernantur, ut ad ea quoque
perveniant, atque ita securi de hoc saeculo abscedant.
Qui profecto, et priusquam Christianorum numero
socientur, utiliores sunt, quam ii qui cum jam
christiani appellentur, et christianis Sacramentis imbuti
sint, talia suadent, ut quibus ea persuaserint secum
in aeternam poenam pertrahant: quos membrorum
corporalium nomine tanquam manum vel oculum
scandalizantem jubet erui a corpore, hoc est ab ipsa
unitatis societate, ut sine his potius veniatur ad vitam,
quam cum eis eatur in gehennam. Hoc ipso autem
separantur a quibus separantur, quod eis mala suadentibus,
hoc est scandalizantibus non consentitur.
Et si quidem omnibus bonis, cum quibus eis societas
est, etiam de hac perversitate innotescunt, ab omnium
penitus societate, atque ab ipsa divinorum Sacramentorum
participatione separantur: si autem
quibusdam ita noti sunt, pluribus autem ista eorum
est ignota perversitas; ita tolerandi sunt, sicut ante
ventilationem palea toleratur in area, ut neque illis
ad iniquitatis communionem consentiatur, neque propter
illos bonorum societas deseratur: hoc faciunt
qui habent in seipsis salem, et pacem habent inter
se.
</p>
        </div3>
      </div2>

<div2>
        <head>CAPUT VII.</head>
<p> <hi>Hinc usque ad coenam Domini unde
omnia omnium considerari coeperunt, nullam de Marco
quaestionem esse tractatam.</hi> </p>
<div3>
          <head>8.</head>
          <p>
 Sequitur Marcus: <hi>Et inde exsurgens venit in fines
Judaeae ultra Jordanem, et conveniunt iterum turbae ad
eum, et sicut consueverat iterum docebat illos,</hi> etc., usque
ad illud ubi ait, <hi>Omnes enim ex eo quod abundabat illis
miserunt: haec vero de penuria sua omnia quae habuit
misit, totum victum suum <note>(Marc. X, 1; XII, 44)</note>
          </hi>. In hac
tota contextione omnia superiora considerata sunt,
ne quid viderentur habere contrarium, quando cum
Matthaei ordine caeteros conferebamus: hoc autem de
vidua paupercula quae duo minuta misit in gazophylacium,
duo soli dicunt, Marcus et Lucas <note>(Luc. XXI,
1-4)</note>, sed sine ulla quaestione concordant. Hinc jam
usque ad coenam Domini, unde omnium omnia considerata
tractavimus, non dicit et Marcus quod cogat
cum aliquo comparari, ad inquirendum ne quid repugnare
videatur.
</p>
        </div3>
      </div2>

<div2>
        <head>CAPUT VIII.</head>
<p> <hi>De Lucae Evangelio, quomodo principium
ejus congruat principio libri Actuum Apostolorum.</hi> </p>
<div3>
          <head>9.</head>
          <p>
 Nunc ergo deinceps Lucae Evangelium ex ordine
pertractemus, exceptis eis quae habet cum Matthaeo
Marcoque communia; quoniam illa jam omnia
pertractata sunt. Sic ergo incipit Lucas: <hi>Quoniam
quidem multi conati sunt ordinare narrationem quae in
nobis completae sunt rerum, sicut tradiderunt nobis qui
ab initio ipsi viderunt et ministri fuerunt sermonis: visum
est et mihi assecuto a principio omnibus diligenter
<pb n="1222"/>
ex ordine tibi scribere, optime Theophile, ut cognoscas
eorum verborum, de quibus eruditus es, veritatem <note>(Luc. I, 1-4)</note>
          </hi>.
Hoc principium ad Evangelii narrationem
nondum pertinet. Admonet autem ut noverimus eumdem
Lucam etiam illum librum scripsisse, qui Actus
Apostolorum vocatur, non solum quia Theophili nomen
etiam illic inest; nam posset fieri, ut et alius aliquis
Theophilus esset, et si idem ipse esset, ab alio
ad illum aliquid scriberetur, sicut a Luca Evangelium:
sed quia et ibi ita exorsus est ut diceret, <hi>Primum quidem
sermonem feci de omnibus, o Theophile, quae coepit
Jesus facere et docere, usque in diem quo Apostolis quos
elegit per Spiritum sanctum mandans jussit praedicare
Evangelium <note>(Act. I, 1 et 2)</note>
          </hi>; dedit intelligi quod jam
scripserit Evangelii librum unum ex quatuor, quorum
est in Ecclesia sublimis auctoritas. Nec ideo quia dixit
de omnibus se fecisse sermonem, quae coepit Jesus facere
et docere usque in diem quo mandavit Apostolis,
putari debet omnia scripsisse in Evangelio suo quae
Jesus cum Apostolis in terra versatus fecit et dixit;
ne sit contrarium Joanni, qui ait multa alia fecisse
Jesum, quae si scriberentur, mundum totum non potuisse
capere illos libros <note>(Joan. XXI, 25)</note>: cum etiam
constet ab aliis evangelistis non pauca narrata, quae
Lucas ipse narrando non attigit. De omnibus ergo fecit
sermonem, eligendo de omnibus unde faceret sermonem,
quae judicavit apta et congrua sufficere officio
dispensationis suae. Et quod dicit multos conatos <hi>ordinare narrationem, quae in nobis completae sunt rerum,</hi> 
videtur significare nonnullos, qui non potuerunt
hoc susceptum munus implere: ideo autem dicit sibi <hi>visum</hi> 
 esse <hi>ex ordine diligenter scribere, quoniam multi
conati sunt;</hi> sed eos debemus accipere, quorum in Ecclesia
nulla exstat auctoritas, quia id quod conati
sunt, implere minime potuerunt. Iste autem non
solum usque ad resurrectionem assumptionemque
Domini perduxit narrationem suam, ut in quatuor
auctoribus evangelicae Scripturae dignum labore suo
haberet locum: verum etiam deinceps quae per Apostolos
gesta sunt, quae sufficere credidit ad aedificandam
fidem legentium vel audientium, ita scripsit,
ut solus ejus liber fide dignus haberetur in Ecclesia
de Apostolorum actibus narrantis, reprobatis omnibus
qui non ea fide qua oportuit, facta dictaque Apostolorum
ausi sunt scribere. Eo quippe tempore scripserunt
Marcus et Lucas, quo non solum ab Ecclesia
Christi, verum etiam ab ipsis adhuc in carne manentibus
Apostolis probari potuerunt.
</p>
        </div3>
      </div2>

<div2>
        <head>CAPUT IX.</head>
<p> <hi>Quomodo ostendatur, quod de piscibus
captis Lucas commemoravit non pertinere ad illud
quod videtur simile Joannes narrasse post Domini
resurrectionem, atque inde jam usque ad coenam Domini,
unde omnium omnia usque in finem considerata
sunt, nullam etiam ex Evangelio Lucae tractatam esse
quaestionem.</hi> </p>
<div3>
          <head>10.</head>
          <p>
 Sic ergo narrare Lucas incipit Evangelium: <hi>Fuit in diebus Herodis, regis Judaeae, sacerdos quidam
nomine Zacharias, de vice Abia; et uxor illi de filiabus
<pb n="1223"/>
Aaron, et nomen ejus Elisabeth,</hi> 
 etc., usque ad eum locum
ubi ait, <hi>Ut cessavit autem loqui, dixit ad Simonem:
Duc in altum, et laxate retia vestra in capturam <note>(Luc. I, 5; V, 4)</note>
          </hi>.
Hoc totum non habet ullam repugnantiae
quaestionem. Joannes quidem videtur simile
aliquid dicere, sed illud longe aliud est, quod factum
est post resurrectionem Domini ad mare Tiberiadis <note>(Joan. XXI, 1-11)</note>.
Ibi enim non solum ipsum tempus
valde diversum est, sed etiam res ipsa plurimum distat.
Nam retia illic in dexteram partem missa, centum
quinquaginta tres pisces ceperunt; magnos quidem:
sed pertinuit ad Evangelistam dicere, quod
cum tam magni essent, retia non sunt disrupta, respicientem
scilicet ad hoc factum, quod Lucas commemorat,
ubi prae multitudine piscium retia rumpebantur.
Jam caetera similia Joanni Lucas non dixit,
nisi circa Domini passionem et resurrectionem: qui
totus locus a coena ipsius usque ad finem sic a nobis
tractatus est, ut omnium collatis testimoniis nihil eos
dissentire doceremus.
</p>
        </div3>
      </div2>

<div2>
        <head>CAPUT X.</head>
<p> <hi>De Joanne evangelista, quid a caeteris
tribus distet.</hi> </p>
<div3>
          <head>11.</head>
          <p>
 Joannes est reliquus, qui jam non restat cui
conferatur. Quidquid enim singuli dixerunt, quae ab
aliis non dicta sunt, difficile est ut habeant aliquam
repugnantiae quaestionem. Ac per hoc liquido constat
tres istos, Matthaeum scilicet, Marcum et Lucam,
maxime circa humanitatem Domini nostri Jesu Christi
esse versatos, secundum quam et rex et sacerdos
est. Et ideo Marcus, qui in illo mysterio quatuor animalium <note>(Apoc. IV, 6, 7)</note>,
hominis videtur demonstrare
personam, vel Matthaei magis comes videtur, quia
cum illo plura dicit propter regiam personam quae incomitata
esse non solet, quod in primo libro commemoravi <note>(Lib. 1, cap. 3)</note>;
vel quod probabilius intelligitur,
cum ambobus incedit. Nam quamvis Matthaeo in
pluribus, tamen in aliis nonnullis Lucae magis congruit:
ut hoc ipso demonstretur ad leonem et ad vitulum,
hoc est, et ad regalem quam Matthaeus, et ad
sacerdotalem quam Lucas insinuat personam, id quod
Christus homo est, pertinere, quam figuram Marcus
gerit pertinens ad utrumque. Divinitas vero Christi
qua aequalis est Patri, secundum quod Verbum est et
Deus apud Deum, et Verbum caro factum ut habitaret
in nobis <note>(Joan. I, 11-4)</note>, secundum quod ipse et Pater
unum sunt <note>(Id. X, 30)</note>, a Joanne maxime commendanda
suscepta est; qui sicut aquila in his quae Christus
sublimius locutus est, immoratur, nec in terram
quodammodo nisi raro descendit. Denique quamvis
matrem Christi se nosse plane testetur, tamen nec
in ejus nativitate cum Matthaeo et Luca aliquid dicit,
nec ejus baptismum cum tribus commemorat, sed tantummodo
ibi testimonium Joannis alte sublimiterque
commendans, relictis eis pergit cum illo ad nuptias in
Cana Galilaeae: ubi quamvis ipse Evangelista matrem
ejus fuisse commemoret, ille tamen dicit, <hi>Quid mihi
et tibi est, mulier <note>(Id. II, 1-11)</note>
          </hi>? non repellens de qua
suscepit carnem, sed suam tunc maxime insinuans
divinitatem, aquam conversurus in vinum: quae divinitas
<pb n="1224"/>
iliam etiam feminam fecerat, non in illa tacta
erat.</p>
        </div3>
<div3>
          <head>12.</head>
          <p>
 Inde post paucos dies factos in Capharnaum,
redit ad templum, ubi eum commemorat dixisse de
templo corporis sui, <hi>Solvite templum hoc, et in tribus
diebus excitabo illud <note>(Ibid., 12-22)</note>
          </hi>: ubi maxime insinuat
non solum quia Deus erat in templo Verbum
caro factum; verum etiam, quia eamdem carnem ipse
resuscitavit, non utique nisi secundum id quod unum
est cum Patre, nec separabiliter operatur: cum caeteris
locis fortassis omnibus Scriptura non dicat, nisi
quod Deus illum suscitaverit; nec alicubi sic expressum
est, quod cum Deus resuscitarit Christum, etiam
ipse se resuscitavit, quia cum Patre unus Deus est,
sicut hoc loco ubi ait, <hi>Solvite templum hoc, et in tribus
diebus suscitabo illud.</hi> </p>
        </div3>
<div3>
          <head>13.</head>
          <p>
 Inde cum illo Nicodemo quam magna, quam divina
locutus est! Inde rursus pergit ad testimonium
Joannis, et commendat amicum sponsi non gaudere
nisi propter vocem sponsi. Ubi admonet animam humanam
non de seipsa sibi lucere, nec beari, nisi incommutabilis
participatione sapientiae. Inde ad mulierem
Samaritanam, ubi commemoratur aqua unde qui biberit
non sitiet in aeternum. Inde rursus in Cana
Galilaeae, ubi fecerat de aqua vinum: ubi eum commemorat
dixisse regulo, cujus filius infirmabatur, <hi>Nisi signa et prodigia videritis, non creditis 
 <note>(Id. III,
1-IV, 54)</note>
          </hi>; usque adeo super omnia mutabilia volens
mentem credentis attollere, ut nec ipsa miracula,
quae quamvis divinitus de mutabilitate corporum fiunt,
a fidelibus quaeri velit.</p>
        </div3>
<div3>
          <head>14.</head>
          <p>
 Inde Jerosolymam redit; fit sanus triginta octo
annorum languidus. Ex hac occasione quae dicuntur!
quam diu dicuntur! Ibi dictum est, <hi>Quaerebant eum
Judaei interficere, quia non solum solvebat sabbatum,
sed et patrem suum dicebat Deum, aequalem se faciens
Deo:</hi> ubi satis ostenditur quam non usitate, sicut
solent sancti homines dicere, dixerit patrem suum
Deum, sed quod ei sit aequalis insinuans: quippe
paulo superius dixerat eis de sabbato calumniantibus, <hi>Pater meus usque modo operatur, et ego operor.</hi> 
Ibi exarserunt, non quia patrem suum diceret Deum;
sed quod ei aequalis vellet intelligi, dicendo, <hi>Pater
meus usque modo operatur, et ego operor:</hi> consequens
esse ostendens, ut quoniam Pater operatur, et Filius
operetur; quia Pater sine Filio non operatur. Ibi
enim et paulo post ait, jam illis ob hoc irascentibus, <hi>Quaecumque enim ille fecerit, haec et Filius similiter facit <note>(Id. V)</note>
          </hi>.</p>
        </div3>
<div3>
          <head>15.</head>
          <p>
 Inde tandem descendit Joannes ad illos tres
cum eodem Domino in terra gradientes, ut quinque
millia hominum panibus quinque pascantur: ubi tamen
solus commemorat quod cum vellent eum regem
facere, solus fugit in montem. Qua in re nihil mihi
aliud videtur animam rationalem commonere voluisse,
nisi eo se nostrae menti rationique regnare, quo est
in excelsis, nulla cum hominibus communione naturae,
solus, quia unicus Patri: hoc autem mysterium
deorsum repentes carnales homines fugit, quia
<pb n="1225"/>
valde sublime est; unde illos et ipse fugit in montem,
qui regnum ejus terreno animo requirebant; unde
et alibi dicit, <hi>Regnum meum non est de hoc mundo <note>(Joan. XVIII, 36)</note>
          </hi>:
neque etiam hoc nisi Joannes ipse
commemorat, volatu quodammodo aethereo supereminens
terris, et gaudens luce solis justitiae. Ab illo
itidem monte post miraculum de quinque panibus
factum, cum iisdem tribus paululum remoratus, donec
mare transissent, quando ambulavit super aquas, continuo
rursus se in verbum Domini attollit, quam magnum,
quam prolixum, quam diu supernum et excelsum,
ex occasione panis exortum, cum dixisset turbis, <hi>Amen, amen dico vobis, quaeritis me, non quia signa
vidistis, sed quia edistis de panibus, et satiati estis:
operamini non cibum qui perit, sed qui permanet
in vitam aeternam:</hi> 
 et inde jam talia diutissime
atque excelsissime. Tunc ab ista verbi celsitudine
ceciderunt, qui post eum deinceps non ambulaverunt;
cui sane inhaeserunt, qui potuerunt intelligere, <hi>Spiritus est qui vivificat, caro autem nihil prodest <note>(Id. VI)</note>
          </hi>:
quia utique et per carnem spiritus prodest;
et solus spiritus prodest; caro autem sine spiritu
nihil prodest.</p>
        </div3>
<div3>
          <head>16.</head>
          <p>
 Deinde suis fratribus, id est cognatis carnis
suae, suggerentibus ut ascendat ad diem festum, quo
possit innotescere multitudini; quanta altitudine
respondit, <hi>Tempus meum nondum advenit; tempus autem
vestrum semper est paratum. Non potest mundus
odisse vos; me autem odit, quia ego testimonium perhibeo
de illo, quia opera ejus mala sunt!</hi> Hoc est ergo, <hi>Tempus vestrum semper est paratum,</hi> 
 quia vos diem
istum concupiscitis, de quo propheta dicit, <hi>Ego autem
non laboravi subsequens te, Domine: et diem hominis
non concupivi; tu scis <note>(Jerem. XVII, 16)</note>
          </hi>: hoc
est volare ad lucem Verbi, et concupiscere illum diem
quem videre concupivit Abraham, et vidit, et gavisus
est <note>(Joan. VIII, 56)</note>. Inde jam ad diem festum cum
ascendisset in templum, quae illum Joannes locutum
esse commemorat, quam mirabilia, quam divina,
quam excelsa! quod ipsi venire non possent quo esset
iturus; quod et ipsum nossent, et unde esset scirent;
et esset verus qui eum miserit, quem illi nescirent:
tanquam diceret, Et unde sim scitis, et unde sim
nescitis. Quod quid aliud voluit intelligi, nisi secundum
carnem notum se illis esse potuisse, et gentem,
et patriam; secundum divinitatem autem incognitum?
Ibi etiam de dono Spiritus sancti locutus,
ostendit quis esset, quando munus altissimum dare
potuisset <note>(Id. VII)</note>.</p>
        </div3>
<div3>
          <head>17.</head>
          <p>
 Rursus illuc de Oliveti monte regredientem,
quae et quanta narrat locutum, post veniam illi adulterae
datam, quae velut lapidanda oblata illi a tentatoribus
fuerat; quando digito scribebat in terra, tanquam
illos tales in terra scribendos significaret, non
in coelo, ubi monuit discipulos se scriptos esse gauderent <note>(Luc. X, 20)</note>;
aut quod se humiliando, quod
<pb n="1226"/>
capitis inclinatione monstrabat, signa in terra faceret;
aut quod jam tempus esset ut in terra quae fructum
daret, non in lapide sterili, sicut antea, lex ejus
conscriberetur! Ergo post haec lucem mundi se dixit,
et qui eum sequeretur non ambulaturum in tenebris,
sed habiturum lucem vitae. Dixit etiam se esse principium,
quod et loqueretur eis. Quo nomine utique
se distinxit ab illa luce quam fecit, tanquam lux per
quam facta sunt omnia: ut illud quod se dixerat lucem
mundi, non sic acciperetur quemadmodum discipulis
ait, <hi>Vos estis lux mundi.</hi> Illi enim tanquam
lucerna, quae non est ponenda sub modio, sed super
candelabrum <note>(Matth. V, 14, 15)</note>, sicut et de Joanne
Baptista, <hi>Ille erat,</hi> inquit, <hi>lucerna ardens et lucens <note>(Joan. V, 35)</note>
          </hi>:
sed ipse sicut principium, de quo
dictum est, <hi>Nos omnes de plenitudine ejus accepimus <note>(Id. I, 16)</note>
          </hi>.
Ibi dixit se Filium esse veritatem, quae
nisi liberaverit, nemo erit liber <note>(Id. VIII, 1-36)</note>.</p>
        </div3>
<div3>
          <head>18.</head>
          <p>
 Inde posteaquam illuminavit a nativitate caecum,
ex ipsa occasione in prolixo ejus sermone demoratur
Joannes, de ovibus, et pastore, et janua, et
de potestate ponendi animam suam et iterum sumendi
eam, in quo excellentissimam potestatem suae divinitatis
ostendit. Inde cum Encaenia in Jerosolymis fierent,
commemorat ei dixisse Judaeos: <hi>Quousque animam
nostram tollis? si tu es Christus, dic nobis palam.</hi> 
Atque inde sumpta opportunitate sermonis, quae etiam
sublimia dixerit, narrat. Ibi dixit, <hi>Ego et Pater unum
sumus.</hi> Inde jam resuscitatum ab eo Lazarum praedicat,
ubi dixit, <hi>Ego sum resurrectio et vita: qui credit
in me, etiam si mortuus fuerit, vivet; et omnis qui vivit
et credit in me, non morietur in aeternum.</hi> In quibus
verbis quid nisi altitudinem divinitatis ejus agnoscimus,
cujus in aeternum participatione vivemus? Inde
iterum Joannes occurrit in Bethania Matthaeo et
Marco <note>(Matth. XXVI, 6-13, et Marc. XIV, 3-9)</note>, ubi
factum est illud de unguento pretioso, quo pedes
ejus a Maria caputque perfusum est <note>(Joan. IX, 1-XII,
8)</note>: atque hinc deinceps usque ad passionem et resurrectionem
Domini cum tribus Evangelistis Joannes
graditur, sed in locis eisdem narratione versante.</p>
        </div3>
<div3>
          <head>19.</head>
          <p>
 Caeterum quod ad sermones Domini attinet,
non cessat se attollere in ea quae ille ab hinc etiam
sublimiter diuturneque locutus est. Nam et quando
eum voluerunt videre Gentiles per Philippum et Andream,
habuit excelsum sermonem, quem aliorum
Evangelistarum nullus inseruit: ibi praeclara iterum
de luce illuminante et lucis filios faciente commemorat <note>(Id. XII, 20-50)</note>.
Deinde in ipsa coena, de qua,
Evangelistarum nullus tacuit, quam multa et quam
excelsa verba ejus Joannes commemorat, quae alii
tacuerunt! non solum de commendatione humilitatis,
quando pedes discipulorum lavit; sed cum expressus
per buccellam traditor ejus exiisset, remanentibus
cum illo undecim, in sermone ipsius mirabiliter stupendo
maximeque diuturno idem Joannes immoratus
est, ubi dixit, <hi>Qui vidit me, vidit et Patrem:</hi> ubi multa
<pb n="1227"/>
locutus est de Spiritu sancto paracleto quem missurus
eis erat; et de sua clarificatione quam habuit
apud Patrem priusquam mundus esset; et quod unum
nos faceret in se, sicut ipse et Pater unum sunt; non
ut ipse et Pater et nos unum, sed nos unum sicut ipsi
unum: multaque alia mireque sublimia, de quibus
disserere sicut dignum est, etiamsi essemus idonei,
in hoc tamen opere non id nos suscepisse quis non
advertat <note>(Joan. XIII-XVII)</note>? quod alibi fortasse reddendum
est, hic certe non est expetendum. Commendare
quippe volumus amatoribus verbi Dei et studiosis
sanctae veritatis, quamvis ejusdem Christi qui
verus et verax est, annuntiator atque praedicator
Joannes in Evangelio suo fuerit, cujus et caeteri tres
qui scripserunt Evangelium, et caeteri Apostoli qui
non quidem ipsam narrationem scribendam susceperunt,
in ea tamen praedicatione sui officii munus
impleverunt: longe tamen hunc in Christi altiora subvectum
ab ipso initio libri sui, raro fuisse cum caeteris,
id est, primo circa Jordanem propter testimonium
Joannis Baptistae; inde trans mare Tiberiadis, quando
turbas de quinque panibus pavit, et super aquas ambulavit;
tertio in Bethania, ubi unguento pretioso
fidelis feminae devotione perfusus est; donec inde
illis occurreret ad passionis tempus, quod cum eis
erat necessario narraturus: ubi tamen ipsam Dominicam
coenam, de qua nullus eorum tacuit, multo
opulentius tanquam de cellario Dominici pectoris, ubi
discumbere solebat, exhibuit. Ipsum deinde Pilatum
verbis altioribus percutit, dicens regnum suum non
esse de hoc mundo, regemque se natum, et ad hoc
venisse in hunc mundum, ut testimonium perhibeat
veritati <note>(Id. XVIII, 36 et 37)</note>. Mariam quoque post
resurrectionem mystica altitudine vitans, <hi>Noli me,</hi> 
inquit, <hi>tangere: nondum enim ascendi ad Patrem <note>(Id.
XX, 17)</note>
          </hi>. Discipulis etiam insufflando dedit Spiritum
sanctum <note>(Ibid. 22)</note>, ne ipse Spiritus qui Trinitati consubstantialis
et coaeternus est, tantummodo Patris
esse, non etiam Filii Spiritus putaretur.</p>
        </div3>
<div3>
          <head>20.</head>
          <p>
 Postremo suas oves Petro se amanti, eumque
amorem ter confitenti commendans, dicit eumdem
Joannem sic se velle manere donec veniat <note>(Id. XXI, 15
et 23)</note>: ubi etiam mihi videtur alto docuisse mysterio,
istam ipsam Joannis evangelicam dispensationem,
qua in lucem liquidissimam Verbi sublimiter fertur,
ubi Trinitatis aequalitas et incommutabilitas videri potest,
et qua maxime proprietate distet a caeteris homo
cujus susceptione Verbum caro factum est, perspicue
cerni cognoscique non posse, nisi cum ipse Dominus
venerit: ideo sic manebit donec veniat; manebit autem
nunc in fide credentium, tunc autem facie ad faciem
contemplandum erit <note>(I Cor. XIII, 12)</note>, cum apparuerit
vita nostra, et nos cum ipso apparebimus in
gloria <note>(Coloss. III, 4)</note>. Quisquis autem arbitratur homini
vitam istam mortalem adhuc agenti posse contingere,
ut demoto atque discusso omni nubilo phantasiarum
<pb n="1228"/>
corporalium atque carnalium, serenissima
incommutabilis veritatis luce potiatur, et mente penitus
a consuetudine vitae hujus alienata illi constanter
et indeclinabiliter haereat; nec quid quaerat, nec quis
quaerat intelligit: credat ergo potius sublimi auctoritati
minimeque fallaci, quamdiu sumus in corpore
peregrinari nos a Domino, et ambulare per fidem,
nondum per speciem <note>(II Cor. V, 6, 7)</note>; ac sic perseveranter
retinens atque custodiens fidem, spem et charitatem,
intendat in speciem ex pignore quod accepimus
sancti Spiritus, qui nos docebit omnem veritatem <note>(Joan. XVI, 13)</note>,
cum Deus qui suscitavit Jesum Christum
a mortuis, vivificabit et mortalia corpora nostra
per inhabitantem Spiritum ejus in nobis <note>(Rom. VIII,
10, 11)</note>. Prius autem quam vivificetur hoc quod mortuum
est propter peccatum, procul dubio corruptibile
est, et aggravat animam <note>(Sap. IX, 15)</note>; et si quando
adjuta excedit hanc nebulam, qua tegitur omnis terra <note>(Eccli. XXIV, 6)</note>,
id est, hanc carnalem caliginem, qua
tegitur omnis vita terrena, tanquam rapida coruscatione
perstringitur, et in suam infirmitatem redit, vivente
desiderio quo rursus erigatur, nec sufficiente
munditia qua figatur. Et quanto quisque hoc magis
potest, tanto major est: quanto autem minus, tanto
minor. Si autem nihil adhuc tale mens hominis experta
est, in qua tamen habitat Christus per fidem,
instare debet minuendis finiendisque cupiditatibus
hujus saeculi, moralis virtutis actione, tanquam in comitatu
trium illorum Evangelistarum cum mediatore
Christo ambulans: eumque qui Filius Dei semper est,
propter nos filium hominis factum, ut sempiterna
virtus ejus et divinitas nostrae infirmitati et mortalitati
contemperata de nostro nobis in se atque ad se
faceret viam, cum magnae spei laetitia fideliter teneat.
Ne peccet, a rege Christo regatur; si forte peccaverit,
ab eodem sacerdote Christo expietur: atque ita
in actione bonae conversationis et vitae nutritus,
pennis geminae dilectionis tanquam duabus alis validis
evectus a terris, ab eodem ipso Christo Verbo illuminetur,
Verbo quod in principio erat, et Verbum apud
Deum erat, et Verbum Deus erat <note>(Joan. I, 1)</note>; etsi per
speculum et in aenigmate, longe tamen sublimius ab
omni similitudine corporali. Quapropter, quamvis in
illis tribus activae, in Joannis autem Evangelio dona
contemplativae virtutis eluceant eis qui haec dignoscere
sunt idonei; tamen et hoc Joannis, quoniam ex parte
est, sic manebit donec veniat quod perfectum est <note>(I Cor. XIII, 12, 9, 10)</note>.
Et alii quidem datur per Spiritum
sermo sapientiae, alii sermo scientiae secundum
eumdem Spiritum <note>(Id. XII, 8)</note>; alius diem Domino
sapit <note>(Rom. XIV, 6)</note>, alius de pectore Domini liquidius
aliquid bibit, alius levatus usque ad tertium coelum,
ineffabilia verba audit <note>(II Cor. XII, 2-4)</note>: omnes tamen,
quamdiu sunt in corpore, peregrinantur a Domino <note>(Id. V, 6)</note>;
et omnibus bonae spei fidelibus in libro vitae
scriptis servatur quod dictum est, <hi>Et ego diligam eum,
<pb n="1229"/>
et ostendam meipsum illi <note>(Joan. XIV, 21)</note>
          </hi>. Verumtamen
in hac peregrinatione quantum in rei hujus intelligentia
vel scientia quisque profecerit, tanto magis
caveat diabolica vitia, superbiam et invidentiam. Meminerit
hoc ipsum Evangelium Joannis quam multo
amplius erigit ad contemplationem veritatis, tam multo
<pb n="1230"/>
amplius praecipere de dulcedine charitatis: et quia
illud praeceptum verissimum ac saluberrimum est, <hi>Quanto magnus es, tanto humilia te in omnibus 
 <note>(Eccli.
III, 20)</note>
          </hi>; qui evangelista Christum longe caeteris altius
commendat, apud eum discipulis pedes lavat <note>(Joan.
XIII, 5)</note>.

</p>
        </div3>
      </div2>
</body>
  </text>
</TEI>