<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Sermones 1</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1842</date>
              </publicationStmt>
          <seriesStmt>
           <title>Patrologia Latina, vol. 46</title>
           <idno>AugHip.Sermon3</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>SERMO I. <hi>De decem plagis, et decem praeceptis, quae per Mosen data sunt Populo Judaeorum.</hi> </head>
<p divs_removed="true"> <hi>Sermonem hunc ediderunt Maurini <note>(Tom. V. Column.
41)</note>
          </hi>, <hi>uti fragmentum ex Eugipio, et in manuscriptis
Regio, et Victorino repertum. Eumdem integritati
quidem restituit Codex Casinensis n. 17., cui titulus</hi> 
Augustini Sermones de verbis Domini, et de aliis, <hi>sed incuriosius exscriptum emendat Codex num. 13
inscriptus</hi> 
 Eugipii sententiae excerptae ex libris Augustini, <hi>in quo tamen nonnisi vulgatum fragmentum
adest, paucis variantibus. Si quae supersunt menda,
intemerata servavi, quippe qui unicum illum Codicem
nactus fuerim ex tot MSS. Casinensibus Sermonem
hunc integrum exhibentem. Sunt autem in illo Codice
26 Sermones de verbis Domini eodem ordine dispositi,
quos ediderunt Lovanienses; hos excipiunt 58
alii quorum 27 in Editione Maurina, 23 in nupera
appendice Denisii, 8 denique vel ex parte, vel ex toto
adhuc sub cinere latebant.</hi> 

        </p>
        <div3 moved_from_p="true">
            <head>I.</head>
          <p>
 [DOMINO Deo nostro, cujus cultores sumus, in
laude dictum est quodam Scripturarum loco: <hi>Omnia
in mensura, et numero, et pondere disposuisti <note>(Sap. XI,
21)</note>
            </hi>. Deinde Apostolica doctrina edocemur <hi>Ea quae
facta sunt intellecta conspicere, et ea, quae latent per
manifesta investigare <note>(Rom. I, 20)</note>
            </hi>. Unde interrogata
quodam modo ubique creatura, Dominum Deum se
<pb n="0946"/>
artificem habere, ipsa speciei suae voce, respondet.
Deinde Apostolus Paulus ea quae scripta sunt in libris
Veteris Testamenti in figura contigisse commemorat: <hi>Scripta autem sunt,</hi> 
 inquit, <hi>ad correptionem nostram, in
quos finis saeculorum obvenit <note>(1 Cor. X, 11)</note>
            </hi>. Proinde,
charissimi, ea quae videntur in rerum natura fortuito
provenire interrogata diligenter, atque discussa, et
prudenter vestigata, et inventa laudem intimant
Creatoris, divinamque Providentiam per cuncta diffusam,
et disponentem suaviter omnia, ut dictum
est, cum <hi>Attingit a fine usque in finem fortiter <note>(Sap.
VIII, 1)</note>
            </hi>. Quanto magis ea, quae non solum faverunt,
sed etiam divinis Litteris commendata recitantur?
Unde propositam nobis a fratribus quaestionem,
imo inquisitionem, et disputationem, quid sibi velit
quod decem plagis percutiuntur Aegyptii, et decem
praeceptis instituitur populus Dei, suscipimus in nomine
Domini Dei nostri, adjuvante ipso, et donante,
adveniente nobiscum pia intentione cordis vestri,
quantum possumus explicare. Arbitramur enim
ipsum adjutorium etsi non propter nos, certe propter
vos, ut ea dicamus certe, quae didici, et audiri ut
ille est, ut in via veritatis ejus pariter ambulantes, et
ad patriam pariter festinantes, insidiatores itineris
nostri, agnoscendo voluntatem legis, evitare mercamur.
<pb n="0947"/>
Decem sunt plagae, quibus Pharaonis percussus
est populus; decem sunt praecepta, quibus populus
Dei instructus est. Videamus ergo, fratres, quomodo
corporaliter facta, spiritaliter intelligenda sunt. Non
enim negamus esse facta, ut putemus tantum dicta,
atque conscripta, non facta; sed facta credimus
quemadmodum facta legimus, et tamen ipsa facta umbram
fuisse futurorum Apostolica Doctrina cognoscimus.
Putamus ergo spiritualiter esse investiganda,
quae facta sunt, facta tamen esse. Nemo ergo dicat:
Scriptum est quidem aquam conversam in sanguinem
in plaga Aegyptiorum; sed significat aliquid; non
enim revera fieri potuit. Hoc qui dicit, ita quaerit
voluntatem Dei, ut injuriam faciat potentiae Dei. Qui
enim, si dicendo significare potuit, etiam faciendo
non potuit? An non? Non est natus Isaac, aut non
Ismael? Nati erant, homines erant, ex Abraham nati
erant, et <hi>Unus ex ancilla, alter de libera <note>(Galat. IV,
22)</note>
            </hi>. Quamvis ergo homines fuissent, quamvis nati
essent, figurarunt tamen duo Testamenta, Vetus, et
Novum. Ita »  prius in fundamento posita rerum
gestarum firmitate significantia debemus inquirere,
ne subtracto fundamento in aere velle aedificare videamur.
 « Arbitror enim omnes qui decem legis praecepta
contemnunt, et non observant, spiritaliter pati ea,
quae Aegyptii corporaliter passi sunt. Hoc propositum
donec adjutorio Dei explicem, intentos vos volo, et
orantes pro nobis, ut dicamus vobis. Quod enim ad
nos pertinet fortasse cogitamus, quod autem loquimur
vobis servimus. Illud ergo prius accipite ne in
numero fallamini ad plagas istas] decem non pertinere
quod primo factum est signi causa, ut virga
in serpentem converteretur. Aditus enim erat iste
ad Pharaonem, quo commendabatur Moses educturus
ex Aegypto populum Dei <note>(Exod. VII, 10)</note>; nondum
autem contumaces feriebantur, sed divino signo
jam terrebantur. [Neque opus est, neque propositum
nobis est de ipsa virga in serpentem conversa aliquid
dicere. Verumtamen quia ejus mentionem necessitate
fecimus, ne quis in numero erraret, nec debet in cujusquam
auditoris animo tanquam non intellectae rei
scrupulus remanere, breviter dicimus,] virgas
significare regnum Dei, idemque regnum esse utique
populum Dei, serpentem autem tempus mortalitatis
hujus; mors enim a serpente propinata est. Tanquam
ergo cadentes de manu Domini in terram mortales
effecti sunt; unde projecta virga ex manu Mosi serpens
effecta est. Fecerunt et Magi similiter: virgis
<pb n="0948"/>
eorum projectis, serpentes facti sunt. Sed prius
serpens Mosi, id est, virga Mosi, devoravit omnes
serpentes Magorum; tunc demum cauda comprehensa
identidem virga facta est, et regnum remeavit
ad manum. Sunt enim virgae Magorum populi
impiorum. Qui autem populi impiorum? Victi Christi
nomine; cum in ejus corpus transferuntur, tanquam
a serpente Mosi devorantur: donec redeamus ad
regnum Dei, sed in finem mortalis saeculi, quod significat
cauda serpentis, magnum signum fiat. Audistis
quae debeatis desiderare, audite quae debeatis
vitare.</p>
        </div3>
<div3>
          <head>II.</head>
          <p>
 Primum praeceptum in Lege de colendo uno
Deo: <hi>Non erunt,</hi> inquit, <hi>tibi Dei alii praeter me <note>(Exod.
XX, 3)</note>
          </hi>. Prima plaga Aegyptiorum aqua conversa in
sanguinem <note>(Id. VII, 20)</note>.</p>
        </div3>
<div3>
          <head>III.</head>
          <p>
 Compara primum praeceptum primae plagae.
Deum unum ex quo sunt omnia in similitudinem
intellige aquae, ex qua generantur omnia. Quo autem
pertinet sanguis, nisi ad carnem mortalem? Quid
ergo conversio aquae in sanguinem? nisi quia <hi>Obscuratum
est insipiens cor ipsorum? dicentes enim se sapientes, stulti facti sunt, et commutaverunt gloriam 
 incorrupti Dei in similitudinem imaginis corruptibilis
hominis.</hi> Gloria incorruptibilis Dei sicut
aqua, similitudo imaginis corruptibilis hominis sicut
sanguis. Et hoc quidem fit in corde impiorum, nam
Deus incommutabilis manet; neque enim quia
Apostolus dixit: <hi>Commutaverunt,</hi> ideo mutatus est
Deus.</p>
        </div3>
<div3>
          <head>IV.</head>
          <p>
 Secundum praeceptum: <hi>Non accipies nomen Domini
Dei tui in vanum, qui enim accepit nomen
Domini Dei in vanum, non mundabitur <note>(Id. XX, 7)</note>
          </hi>.
Nomen Domini Dei nostri Jesu Christi veritas est,
ipse enim dixit: <hi>Ego sum veritas <note>(Joan. XIV, 6)</note>
          </hi>. Veritas
ergo mundat, vanitas autem inquinat. Et quoniam
qui loquitur veritatem <hi>De Dei veritate loquitur;
qui enim loquitur mendacium, de suo loquitur <note>(Id.
VIII, 44)</note>
          </hi>: veritatem loqui est rationabiliter loqui;
vanitatem loqui est strepere potius quam loqui:
merito, quia secundum praeceptum est dilectio veritatis,
cui contraria est dilectio vanitatis. Loquitur
autem veritas, est per strepitum vanitas. Huic
praecepto secundo contrariam vide esse secundam
plagam. Quae est illa secunda plaga? Ranarum abundantia.
<pb n="0949"/>
Habes expressam significatamque
vanitatem, si attendas ranarum loquacitatem. Vide
amatores veritatis, non accipientes nomen Domini
Dei sui in vanum, loqui sapientiam inter perfectos,
etiam inter imperfectos; non quidem loqui
quod capere non possunt, non tamen recedere a veritate,
et pergere in vanitatem. Quamvis imperfecti
non capiant si quid paulo excelsius fuerit disputatum
de Verbo Dei <hi>Deo apud Deum, per quod facta
sunt omnia;</hi> possintque capere quod inter eos loquitur
Paulus tanquam inter parvulos Christi. <hi>Jesum
Christum, et hunc crucifixum;</hi> non tamen illa est Veritas,
et ista vanitas. Vanitas autem esset si
Christus mortem non implevisset, sed finxisse diceremus.
Si vulnera illa in phantasmate fuissent, si
sanguis non verus, sed simulatus de vulneribus emanasset,
si falsas cicatrices, tanquam post falsa vulnera
demonstrasset. Cum vero ista omnia dicimus
facta, dicimus certa, expressa, impleta credimus,
et praedicamus. Quamvis de sublimi illius, et
incommutabili veritate non loquamur, non tamen
imus in vanitatem. Qui autem illa omnia in Christo
falsa, et simulata dicunt, ranae sunt clamantes in palude.
Strepitum vocis habere possunt, doctrinam sapientiae
insinuare non possunt. Denique in Ecclesia
loquuntur haerentes veritati veritatem, per quem
facta sunt omnia, veritatem Verbum carnem factum,
et habitantem in nobis, Veritatem Christum natum
Deum de Deo, unum de uno, Unigenitum et Coaeternum,
Veritatem accepta forma servi natum ex Virgine
Maria, passum, crucifixum, resurgentem, ascendentem,
ubique veritatem, et quam parvulus
capere non potest, veritatem et in pane, et in lacte,
in pane magnorum, in lacte parvulorum. Idem
quippe panis, ut lac fiat, per carnem trajicitur. Qui
autem huic veritati contradicunt, et in sua vanitate
decepti decipiunt, ranae sunt, taedium offerentes
auribus, non cibum mentibus. Audi denique
homines rationabiliter loquentes: <hi>Non sunt,</hi> inquit, <hi>loquelae, neque sermones, quorum non audiantur voces
eorum:</hi> 
 sed voces non inanes, quia <hi>In omnem terram
exiit sonus eorum, et in fines orbis terrae verba eorum <note>(Psal. XVIII, 4, 5)</note>
          </hi>.
Si autem et ranas vis e contrario
intelligere, illum versum Psalmi recole: <hi>Vana
<pb n="0950"/>
locuti sunt unusquisque ad proximum suum <note>(Psal. XI, 3)</note>
          </hi>.</p>
        </div3>
<div3>
          <head>V.</head>
          <p>
 Tertium praeceptum: <hi>Memento diem Sabbati
sanctificare eum <note>(Exod. XX, 8)</note>
          </hi>. In tertio isto praecepto
insinuatur quaedam vacationis indictio, quae
est cordis tranquillitas, et mentis, quam facit bona
conscientia. Ibi sanctificatio, quia ibi Spiritus Dei.
Denique videte vacationem, hoc est quietem: <hi>Super
quem,</hi> inquit, <hi>requiescit Spiritus meus, nisi super
humilem, et quietum, et trementem verba mea <note>(Isaï.
LXVI, 2)</note>
          </hi>. Inquieti ergo resiliunt ab Spiritu sancto,
rixarum amatores, calumniarum seminatores, contentionis
quam veritatis cupidiores inquietudine
sua non admittunt quietem Sabbati spiritalem.
Contra istorum inquietudinem dicitur, tanquam
ut Sabbatum habeant in corde, sanctificationem Spiritus
Dei: <hi>Esto mansuetus ad audiendum verbum,
ut intelligas.</hi> Quid intellecturus sum? Deum dicentem:
Cessa ab inquietudine tua, non sit tumultus
quidam in corde tuo, per corruptionem volitantibus
 phantasmatis, et compungentibus te; non sit
ita. Deum enim intellecturus es dicentem tibi: <hi>Vacate et cognoscite, quia ego sum Deus 
 <note>(Ps. XLV, 11)</note>
          </hi>.
Tu per inquietudinem vacare non vis, contentionumque
tuarum corruptione caecatus exigis videre
quod non potes.</p>
        </div3>
<div3>
          <head>VI.</head>
          <p>
 Attende enim, et contrariam tertiam plagam
huic praecepto tertio, <hi>Ciniphes natae sunt in terra
Aegypti de limo,</hi> muscae quaedam minutissimae,
inquietissimae, inordinate volitantes, in oculos irruentes,
non permittentes hominem quiescere, dum
abiguntur et irruunt, dum abactae rursus redeunt,
sicut omnino vana phantasmata cordis contentiosorum.
Tene praeceptum, cave plagam.</p>
        </div3>
<div3>
          <head>VII.</head>
          <p>
 Quartum praeceptum est: <hi>Honora patrem tuum,
et matrem tuam <note>(Exod. XX, 12)</note>
          </hi>. Huic contraria
quarta Aegyptiorum plaga Cynomia. Quid est
Cynomia? Cynomia est canina musca; graecum vocabulum
est. Caninum est parentes non agnoscere;
nihil tamen caninum quam cum illi, qui genuerunt,
non agnoscuntur: merito ergo et catuli canum caeci
nascuntur.</p>
        </div3>
<div3>
          <head>VIII.</head>
          <p>
 Quintum praeceptum est: <hi>Non Moechaberis <note>(Ibid. 14)</note>
          </hi>.
Quinta plaga est <hi>Mors in pecora Aegyptiorum <note>(Id. IX, 6)</note>
          </hi>.
Comparemus. Da hominem moechantem,
conjugio non contentum suo; appetitum
<pb n="0951"/>
quemdam carnis in se domare non vult, qui est nobis
pecoribusque communis. Etenim concumbere, et
generare etiam porcinum est; et intelligere, hominum
est. Ideo ratio, quae praesidet in mente motus
inferiores carnis, tanquam regnans, et dominans
frenare debet; non immoderate, et illicite, passim
vageque laxare. Ideoque ipsis pecoribus natura datum
est, instituente Creatore, ut non moveantur ad
foeminas, et ad concubitum, nisi certis temporibus;
neque enim se ratione cohibet alio tempore pecus,
sed omnino motu ipso frigescente torpescit. Homo
autem ideo semper moveri potest, quia et frenare
motum potest. Tibi dominationem rationis Creator
dedit, tibi praecepta cotinentiae, tamquam in bestias
inferiores lora, concessit. Tenes tu quod pecus
non habet, et ideo speras tu quod pecus non potest.
Labores aliquantum continendo, quod non
laborat pecus; sed gaudebis in aeternum, ad quod
non pervenit pecus. Si opus fatigat, merces consoletur,
et ipsa enim patientia est interiorem motum
frenare, et quod habes commune cum pecore, non
tanquam pecus in omnia relaxare. Quod si contempseris
te in te, et imaginem Dei, in qua fecit
te neglexeris victus cupiditate bestiarum, tanquam
amisso homine eris pecus; non quasi conversus
in naturam pecoris, sed in hominis forma habens
similitudinem pecoris, qui non audis dicentem: <hi>Nolite
esse sicut equus, et mulus quibus non est intellectus <note>(Psal. XXXI, 9)</note>
          </hi>.
Et forte eligis tibi esse pecus,
et liber vagari libidine, nulla lege appetitum
carnis ad continentiam refrenando: attende plagam
; si pecus esse non times, saltem mori sicut
pecus time.</p>
        </div3>
<div3>
          <head>IX.</head>
          <p>
 Sextum praeceptum: <hi>Non occides <note>(Exod. XX,
13)</note>
          </hi>; Sexta plaga: <hi>Pustulae in corpore, et vesicae bullientes,
et scatentes, et incendia vulnerum ex favilla
fornacis <note>(Id. IX, 10)</note>
          </hi>. Tales sunt animae homicidales,
ardent ira, quia per iram homicidii fraternitas deperiit.
Ardent homines iracundia, ardent et gratia.
Sed alius est fervor sanitatis, alius fervor ulceris.
Ardentes papulae per totum corpus concepta homicidia
scatent, et sanum non est, quod fervet. Fervet,
sed non de Spiritu Dei. Nam et qui vult subvenire
fervet, et qui vult occidere fervet; ille praecepto,
ille morbo, ille bonis operibus, ille saniosis ulceribus.
Nam si possemus animas videre homicidarum,
<pb n="0952"/>
plus plangeremus, quam putrescentia corpora
ulceratorum.</p>
        </div3>
<div3>
          <head>X.</head>
          <p>
 Septimum praeceptum sequitur: <hi>Non furaberis <note>(Exod. XX, 15)</note>
          </hi>.
Plaga septima <hi>Grando in fructibus <note>(Id. IX, 23)</note>
          </hi>.
Quod contra praeceptum subducis,
de coelo perdis: nemo enim habet injustum lucrum sine
justo damno. Furatur verbi gratia; qui furatur acquirit
vestem, sed coelesti judicio amittit fidem. Ubi lucrum,
ibi damnum. Visibiliter lucrum, invisibiliter damnum.
Lucrum de sua caecitate, damnum de Domini
nube. Neque enim aliquid sine providentia, charissimi.
Aut vere putatis ea, quae patiuntur homines, Deo dormiente
pati? Passim videntur fieri haec, nubes colligi,
imbres infundi, grandinem jaci, tonitru terram
concuti, coruscatione terreri; passim putantur
fieri, et quasi ad divinam Providentiam non pertinere.
Contra tales cogitationes vigilat ille Psalmus: <hi>Laudate Dominum de terra</hi> 
 (cum laudes dictae essent
de coelo) <hi>dracones et omnes abyssi, ignis, grando, nix,
glacies, spiritus tempestatis, quae faciunt verbum
ejus <note>(Psal. CXLVIII, 7, 8)</note>
          </hi>. Ergo qui malo desiderio
suo forinsecus furantur, justo Dei judicio intrinsecus
grandinantur. Oh! Si possint inspicere agrum
cordis sui, profecto lugerent, dum ibi non invenirent
quod in os mentis mitterent, etsi in furto suo
invenirent, quod in aviditatem ventris mitterent.
Major fames est hominis interioris, major fames
est, et periculosior plaga, et gravior mors, multi
mortui ambulant, et multi famelici de vanis divitiis
exultant. Denique Servum Dei Scriptura intus
dicit locupletem; inquit: <hi>Absconditus cordis vestri
homo, qui est ante Deum dives.</hi> Non ante homines
dives, sed ante Deum, dives ubi Deus. Vide tibi
dives, quid ergo tibi prodest? Ubi homo non videt
furaris, et ubi Deus videt grandinaris.</p>
        </div3>
<div3>
          <head>XI.</head>
          <p>
 Octavum praeceptum: <hi>Falsum testimonium non
dices <note>(Exod. XX, 16)</note>
          </hi>. Octava plaga: <hi>Locusta, animal
dente noxium <note>(Id. X, 13)</note>
          </hi>. Quid autem vult falsus
testis, nisi nocere mordendo, et consumere mentiendo?
Denique admonens homines Dei Apostolus,
ne se falsis criminationibus appetant: <hi>Si mordetis,</hi> 
inquit, <hi>et comeditis invicem, videte ne ab invicem consumamini <note>(Ad Galat. V, 15)</note>
          </hi>.</p>
        </div3>
<div3>
          <head>XII.</head>
          <p>
 Nonum praeceptum: <hi>Non concupisces uxorem
proximi tui <note>(Exod. XX, 17)</note>
          </hi>. Nona plaga: <hi>Densae
tenebrae <note>(Id. X, 22)</note>
          </hi>. Etenim est quaedam moechia
contra quam supra praeceptum datum est, etiam
in non appetenda castitate uxoris alienae. Moechus
<pb n="0953"/>
est enim et qui non it ad uxorem alienam; tantum
quia non contentus est sua. Jam vero non solum
post suam peccare, sed etiam alienam attentare verae
densae sunt tenebrae. Nihil enim sic dolet in corde
patientis, et qui hoc facit alteri nihil sic vellet
pati. Ad alia paratior est omnis homo, hoc autem
nescio utrum inventus est qui tolerabiliter ferat.
O densas tenebras ista facientium, talia concupiscentium!
vere excaecantur furore terribili, furor
enim indomitus est commaculare viri uxorem.</p>
        </div3>
<div3>
          <head>XIII.</head>
          <p>
 Decimum praeceptum est: <hi>Non concupisces
ullam rem proximi tui, non pecus, non possessionem,
non subjugium, non aliquid omnino proximi tui concupisces <note>(Exod. XX, 17)</note>
          </hi>.
Huic malo plaga contraria est
decima: <hi>Mors primogenitorum <note>(Id. XII, 29)</note>
          </hi>. In qua
plaga cum comparatione quaedam quaero; nihil
mihi interim occurrit, fortassis occurrat melius, ac
diligentius inquirentibus, nisi quia omnes res
quas homines habent haeredibus servant. Reprehenditur
hic autem concupiscens rem proximi; concupiscit
enim et qui furto aufert: et qui furatur aliquid
proximi non potest nisi concupiscendo rem proximi
furari. Sed de furto jam superius praeceptum
est, ut ibi intelligas et rapinam. Non enim de
furto praeciperet, et de rapina taceret Scriptura, nisi
te intelligere voluisset, quia si poenale est clanculo
auferre, multo majoris poenae est violenter eripere.
Auferre nolenti sive occulte sive palam
habet praeceptum suum. Concupiscere autem rem
proximi, quod notat Deus in corde, etiamsi justam
ibi successionem quaeras, non licet. Denique qui
volunt res alienas tanquam juste possidere, haeredes
se quaerunt fieri a morientibus. Quid enim tam justum
videtur, quam rem sibi derelictam possidere,
habere jure communi? Quid apud te facit homo?
Dimissum est mihi; haereditatem consecutus
sum; testamentum lego. Nihil videtur justius ista
voce avaritiae. Tu: juste tenes; et laudas quasi
jure possidentem. Deus damnat injuste concupiscentem.
Vide qualis es, qui optas te ab aliquo haeredem
fieri: non vis ut habeat haeredes. In haeredibus
nihil charius primogenito, proinde in primogenitis
tuis puniris qui concupiscendo res
alienas, id, quod tibi jure non debebatur quasi
<pb n="0954"/>
juris umbra perquiris. Et facile est quidem, fratres,
corporaliter amittere primogenitos; moriuntur enim
homines sive ante parentes suos, sive post parentes
suos; morituri moriuntur. Illud molestum est, ne
per hanc occultam, et injustam concupiscentiam primogenita
cordis tui perdas. Primogenitus enim in nobis
imaginem habet gratiae Dei: novus natus, prior natus,
inter omnes tanquam natos cordis nostri primogenita
fides est. Nemo enim bene operatur, nisi fides praecesserit,
sicut dicit Apostolus: <hi>Sine fide,</hi> inquit, <hi>impossibile est placere Deo 
 <note>(Hebr. IX, 6)</note>
          </hi>. Omnia opera
tua bona filii tui sunt spirituales, sed inter hos
tibi primo nata est fides. Quisquis ergo rem alienam
occulte concupiscis, internam fidem perdis.
Eris enim primo sine dubio simulator, obsequens
non charitate, sed fraude; veluti amans eum, a quo
te cupis fieri haeredem: amando, eum mori quaeris,
et ut in re ejus te videas possessorem, illi
invides successorem.</p>
        </div3>
<div3>
          <head>XIV.</head>
          <p>
 Eja, fratres decursis decem praeceptis, et
decem plagis, comparantes contemptores praeceptorum
contumaciae Aegyptiorum, cautos vos fecimus, ut
habeatis securi res vestras in praeceptis Dei, res vestras,
inquam, res vestras interiores arcae vestrae,
interiores thesauri vestri; res vestras, quas
vobis nec fur, nec latro, nec vicinus potens possit
auferre, ubi nec tinea, nec rubigo metuenda est, cum
quibus extitit naufragus. Sic enim eritis et populus
Dei inter iniquos Aegyptios illis haec in corde
patientibus, vobis autem incolumibus in ipsis interioribus
vestris hominibus, donec educatur populus
de Aegypto quodam Exodo, quod et fit, nam illud
semel factum est, hoc non cessat fieri.</p>
        </div3>
<div3>
          <head>XV.</head>
          <p>
 [Nam si attendamus etiam expoliamus
Aegyptios. Neque enim illud praeter mysterium factum
est, quomodo homines minus intelligentes accusari
hic audent Deum, quia jussit peti ab Aegyptiis aurum,
et argentum, et vestes; data sunt haec, et ablata <note>(Exod. XII, 35)</note>.
Fures isti essent, nisi Deo jubente
fecissent. Intendat Charitas Vestra, fures, inquam,
isti essent nisi Deo jubente fecissent; quia vero
Deo jubente fecerunt, fures non fuerunt. Hos jam
non accusas, ipsum Deum accusare paratus es. Ad
illos obtemperare pertinuit; apud Deum fuit jubentis
consilium, qui novit quid quis pati debeat;
<pb n="0955"/>
quis, quid, quo merito patiatur. Parricidium apertissimum
et funestum esset Abrahae, si ultro filium
percussisset, hoc tantum secus, laudabiliter faciebat,
quia Deo jubenti obediebat, et quod esset in spontanea
voluntate crudelitas, sub Dei praecepto facta
est pietas <note>(Gen. XXII)</note>.]</p>
        </div3>
<div3>
          <head>XVI.</head>
          <p>
 [De Actibus Apostolorum volo aliquid dicere.
Petrus cum esset inclusus in carcere, venit ad eum
Angelus salutis, qui catenis de manibus ejus jussit
exire <note>(Act. XII)</note>. Egressus ille secutus est Angelum;
de carcere liberatus est Domini imperio, Dei
auctoritate. Postero die judex eum quaesivit ad audiendum;
abcessisse cognovit, custodes carceris duci
jussit; <hi>Milites,</hi> inquam, <hi>interrogatos duci jussit;</hi> dedit
in illos sententiam, legem, quam sibi videbatur,
nisi invenirent Petrum. Quid dicis? Petrus auctor
fuit mortis illorum? Nonne esset perverse pius, si
voluntati Dei contradiceret, diceretque Angelo jubenti,
ut exiret: Non exeam, ne propter me miseri homines,
custodes carceris moriantur? Responderetur
ei: Dimitte ista Creatori; quia non es artifex ut homo
nascatur, non esse judex potes quomodo moriatur:
nemo enim moritur, nisi quem vult Deus. Mori
consilium judici Deo dimittitur, sed tamen concupiscentia
homicidae damnatur. Neque enim hic attendendum
est quid Deus judicaverit, sed quid mala gens
cogitaverit. Judas quippe tradidit ad passionem
Filium Dei, et per passionem Filii Dei omnes gentes
redemptae sunt ad salutem; nec tamen pro salute gentium
merces reddita est Judae, sed pro ejus malitia
debitum supplicium retributum est. Nam si traditio
Christi, et non tradentis animus considerandus est,
hoc fecit Judas, quod fecit Deus Pater, de quo scriptum
est: <hi>Qui Filio suo non pepercit, sed pro nobis
omnibus tradidit eum <note>(Rom. VIII, 32)</note>
          </hi>. Hoc fecit Judas,
quod fecit ipse Dominus noster Christus, de quo
scriptum est: <hi>Qui se ipsum tradidit pro nobis oblationem,
et hostiam Deo in odorem suavitatis;</hi> et iterum: <hi>Sic Christus,</hi> 
 inquit, <hi>dilexit Ecclesiam, et se ipsum tradidit
pro ea, ut eam sanctificaret <note>(Ephes. V, 2 et 25)</note>
          </hi>.
Et tamen gratias agimus Deo Patri, qui <hi>Unico Filio
suo non pepercit, sed pro nobis omnibus tradidit eum.</hi> 
Gratias agimus ipsi Filio Dei, <hi>Qui se ipsum tradidit
pro nobis, et in eo voluntatem Patris implevit.</hi> Et detestamur
Judam, de cujus facto tantum beneficium
praestitit Deus, et recte dicimus: <hi>Reddidit ei Dominus
secundum iniquitatem ejus, et secundum malitiam ejus
disperdidit eum <note>(Psal. XCIII, 23)</note>
          </hi>. Non enim pro nobis
tradidit Christum, sed pro argento, quo vendidit
cum, quamvis Christi venditio sit nostra redemptio.]</p>
        </div3>
<div3>
          <head>XVII.</head>
          <p>
 [Nemo ergo, fratres, nemo discutiat Deum.
Superbum est, impium est, stultum est. Tu concupiscentias
tuas frena, nihil facias animo malo, obtemperare
paratus esto, non nocere. Itaque fecerunt illi,
fecit Deus. Si illi furtum fecissent, etiam sic voluerat
<pb n="0956"/>
forte Deus Christus pati qui paterentur, quando permisit
eos, qui fecerunt, facere: servaret tamen
furibus poenam, exigeret aliquam temporalem vindictam
de iis, qui passi sunt furtum. Nunc vero illi ultro
non fecerunt, Deus justo judicio fieri voluit. Cum
si appendas causam, forte non aurum alienum tulerunt,
sed debitam mercedem exegerunt. Injuste oppressi
dum in Aegypto lateres fecerunt, pro duris
operibus servitutis sine mercede non exierunt, et tamen
Deus certa aliqua causa fecit hoc. Si sumus,
tanquam populus Israel in Aegypto, in hoc mundo,
certe audeo vobis dicere, puto enim quia Spiritu Dei
loquor ad vos, tollite aurum, argentum, vestes Aegyptiis.
Aurum ipsorum sapientes, ipsorum argentum
eloquentes ipsorum, vestes ipsorum varietas linguarum
ipsorum. Nonne haec omnia videmus in Ecclesia?
Nonne quotidie hoc facit Ecclesia? Quanti sapientes
in saeculo credunt Christo? Ablatum est aurum
Aegyptiis. Sanctus, cujus mensa ista vocatur,
fuit aliquando vel aurum, vel argentum Aegyptiorum.
Vestes autem Aegyptiorum, quibus quodam
modo sensus induuntur; linguae sunt variae. Videtis
eas ex Aegypto ad populum Dei migrare: <hi>Non sunt
enim loquelae, neque sermones, quorum non audientur
voces eorum <note>(Id. XVIII, 4)</note>
          </hi>. Hic aurum, hic argentum
Aegyptiorum, et videntes eximus, et mercedem nostram
ferimus; non enim sine causa in luto Aegypti
laboravimus. Sic omnia, fratres, sive quae exponi a
nobis possunt, sive quae nondum possunt, sive quae
potestis intelligere, sive quae nondum potestis, sive
hoc modo, quo a nobis dicta sunt, sive alio meliori
modo, credite omnino, quia <hi>Omnia tunc in figura contingebant
eis, scripta autem sunt ad correptionem nostram,
in quos fines saeculorum devenerunt <note>(Cor. X)</note>
          </hi>.
Itaque ego non fierem intentus ad ea? Et tu quilibet,
Christiane spiritualis, non essemus intenti, et sine
causa factum diceremus, quod in tertiam plagam
Magi Pharaonis defecerunt? Nihil hic quaererem, frustra
factum vel scriptum putarem? Faciunt Magi
Pharaonis contra Mosen de virgis serpentes, de
aqua sanguinem, faciunt ranas, faciunt haec. Veniunt
ad tertiam plagam, id est, ad illas muscas, quae appellantur
Ciniphes, et ibi deficiunt qui fecerunt
serpentes, qui fecerunt ranas deficiunt, deficiunt ad
muscas. Non est prorsus, non est sine causa. Pulsate
mecum. Tertia plaga haec cui contraria est? Praecepto
Dei tertio, ubi de Sabbato praecipitur populo,
ubi quies praedicatur, ubi sanctificatio commendatur,
<pb n="0957"/>
ibi enim dicitur: <hi>Memento diem Sabbati sanctificare
eum.</hi> Denique et in primis operibus mundi fecit Deus
diem, fecit coelum, terram, mare, luminaria, stellas,
animalia ex aquis, ex terra hominem ad imaginem
suam. Facit haec omnia, nusquam sonat aliquid sanctificatum.
Peraguntur ista sex diebus, sanctificatur
dies septimus vacationis Dei: opera non sanctificat,
vacationem sanctificat <note>(Gen. II, 3)</note>. Quid dicturi sumus?
Quomodo nobis laborantibus plerumque dulcius
est otium, quam opus, ita putamus et Deum?
Non hoc putare debemus, nec sic laborando fecisse,
et non jubendo creavisse, <hi>Dixit Deus: Fiat, et factum
est.</hi> Hoc modo faciendo, nec ipse homo laboraret. Sed
in illo die commendata nobis quaedam requies ab
omnibus operibus nostris, ut post bona opera nostra
intelligeremus nos requieturos sine termino. Nam
omnes dies ibi habent vesperum, septimus non habet;
operamur enim cum fine, requiescimus sine
fine. Ibi sanctificatio sonat magno quodam mysterio,
pertinens ad Spiritum sanctum. At eum me dicentem,
fratres: Accipite cum venia, obsecro vos, magis
inquirentes quid coner, quam quid explicem:
novi quis loquar, et quid vobis loquar; Divina hominibus
homo <note>(Isai. LXVI, 25)</note>. Ecce annitimini mecum,
laborate mecum, ut quiescatis mecum, quantum Dominus
donat, quantum aperit, quantum significat,
quantum innuit ipsa sapientia ostendens se amatoribus
suis in viis hilariter, et in omni providentia occurrens
eis. Sanctificatur dies Sabbati, quies Dei. Ibi
primum sonat sanctificatio, quantum mihi videtur,
quantum et vos cognoscitis, quantumque credimus
.] Sanctificatio nulla divina et vera est, nisi
ab Spiritu sancto. Non enim frustra dictus est proprie
Spiritus sanctus; cum sit et Pater sanctus, cum
sit et Filius sanctus, nomen tamen hoc proprium Spiritus
accepit, ut tertia in Trinitate Persona Spiritus
sanctus diceretur. Ipse <hi>Requiescit super humilem, et
quietum</hi> tanquam in Sabbato suo. Ad hoc septenarius
numerus etiam sancto Spiritui deputatur. Hoc Scripturae
nostrae satis indicant; viderint meliora meliores,
et majora majores, et de isto septenario numero
subtilius aliquid, et divinius dicant, et explicent. Ego
tamen, quod in praesenti sat est, illud video, illud
vos ad videndum commemoro, septenariam istam rationem
 numeri proprie sancto Spiritui deputatam,
quia septenario die sonat sanctificatio. Et
unde probamus sancto Spiritui deputari septenariam
 numerationem? Dicit Isaias spiritum Dei
venire super fidelem, super Christianum, super Christi
membrum <hi>Spiritum sapientiae, et intellectus, consilii,
et fortitudinis, scientiae, et pietatis, Spiritum timoris
Dei [Isai. XI, 2]</hi>. Si secuti estis septem res
percucurri, tanquam descendentem ad nos Spiritum
<pb n="0958"/>
Dei a sapientia, usque ad timorem, ut nos ascendamus
a timore ad sapientiam. <hi>Initium enim sapientiae
timor Domini <note>(Prov. I, 7)</note>
          </hi>. Ita ergo et septenarius
spiritus et unus spiritus septenaria ratione unus. An
aliquid evidentius vultis? Pentecosten diem festum
Scriptura sancta de septimanis factum commemorat.
Habetis in Scriptura Tobiae, ubi etiam evidenter
dicitur istum diem festum de septimanis. Septies
enim septem quadraginta et novem in summa redeunt;
sed tanquam ut redeatur ad caput; Spiritu
enim sancto ad unitatem colligimur, non ab unitate
dispergimur; ideo ad quadraginta et novem additur
unum honor unitatis, et fiunt quinquaginta. Non ergo
jam sine causa quinquagesimo die per Ascensionem
Domini venit Spiritus sanctus. Resurgit Dominus,
ascendit ab inferis, nondum in coelum. Ab illa resurrectione,
ab illa ab inferis assumptione numerantur
quinquaginta dies, et venit Spiritus sanctus in
quinquagenario numero, tanquam natalem sibi apud
nos faciens. Quadraginta enim diebus hic conversatus
est Dominus cum Discipulis suis, quadragesima
die ascendit in coelum, et peractis ibi decem diebus,
tanquam decem praeceptorum signa, venit Spiritus
sanctus, quia nemo implet legem nisi per gratiam
Spiritus sancti. Itaque, fratres, manifestum est septenarium
istum numerum ad Spiritum sanctum pertinere.
Quisquis autem non cohaeret unitati Christi
et oblaterat adversus unitatem Christi, intelligendus
est non habere Spiritum sanctum. Contentiones enim,
et dissensiones, et divisiones non faciunt nisi animales,
de quibus Apostolus ait: <hi>Animalis autem homo
non percipit quae sunt Spiritus Dei <note>(Cor. II, 14)</note>
          </hi>. Deinde
scriptum est et in Epistola Judae apostoli: <hi>Hi sunt, qui
segregant semetipsos animales spiritum non habentes.</hi> 
Quid manifestius, quid evidentius? Merito veniant
etsi eadem credentes, quae nos, tamen accepturi Spiritum
sanctum, quem habere non possunt quamdiu
sunt hostes unitatis. Hos autem comparat Apostolus
Magis Pharaonis: <hi>Habentes,</hi> inquit, <hi>formam pietatis,
sed virtutem ejus abnegantes <note>(2 Tim. III, 5, et seqq.)</note>
          </hi>. <hi>Habendo
formam pietatis similia fecerunt, sed virtutem
ejus abnegantes in signo tertio defecerunt.</hi> </p>
        </div3>
<div3>
          <head>XVIII.</head>
          <p>
 [Sed adhuc quaerite mecum quare in tertio
signo? Defecissent enim in secundo, defecissent in
quarto, quid interest ubi deficerent defecturi? Quare
ergo in tertio? Sed prius videte quod promiseram,
utrum illis Magis haereticos comparaverit apostolus
Paulus. <hi>Habentes,</hi> inquit, <hi>formam pietatis, virtutem
autem ejus abnegantes, et hos evita. Ex his sunt qui
<pb n="0959"/>
penetrantes domos, et captivas ducunt mulierculas oneratas
peccatis, quae ducuntur a variis desideriis, semper
discentes et ad veritatis scientiam nunquam pervenientes.</hi> 
Testimonium quippe de Ecclesia catholica semper
audiunt, et ad Ecclesiam catholicam venire nolunt.
Semper dicentes, neque enim non semper audiunt: <hi>In semine tuo benedicentur omnes gentes 
 <note>(Gen. I, 2)</note>
          </hi>:
non semper audiunt: <hi>Postula a me, et dabo tibi gentes
haereditatem tuam, et possessionem tuam terminos terrae <note>(Psal. II, 8)</note>
          </hi>;
non semper audiunt: <hi>Commemorabantur,
et convertebantur ad Dominum universae Patriae
gentium <note>(Id. XXI, 58)</note>
          </hi>; non semper audiunt: <hi>Dominabitur
usque ad mare, et a flumine usque ad fines orbis
terrae <note>(Id. LXXI, 18)</note>
          </hi>. Semper ista audiunt, semper discentes,
et ad veritatis scientiam nunquam pervenientes.
Videte jam quod promisi. Quid Apostolus
sequitur? <hi>Sicut autem Jamnes, et Mambres restiterunt
Mosi, sic et isti restiterunt veritati; homines mente corrupti,
reprobi circa fidem.</hi> Quid deinde? <hi>Sed ultra non
proficient, dementia enim eorum manifesta erit omnibus
hominibus, sicut et illorum fuit <note>(2 Tim. III, 8, et seqq.)</note>
          </hi>.
Jam videte quare in tertio signo defecerunt. Mementote
eos, qui adversantur unitati, non habere Spiritum
sanctum. Tria vero illa praecepta prima in Decalogo
ad Dei dilectionem pertinere intelliguntur, ut
septem caetera intelligantur ad dilectionem pertinere
proximi; ut duabus tabulis legis, et decem praeceptis,
duo illa tanquam summaria praecepta teneantur. <hi>Diliges Dominum Deum tuum ex toto corde tuo, et ex
tota anima tua, et ex tota virtute tua; et diliges proximum
tuum 
 sicut te ipsum. In his duobus praeceptis
tota Lex pendet, et Prophetae <note>(Matth. XXII, 37, 38)</note>
          </hi>.
Referamus ergo tria prima praecepta ad dilectionem
Dei. Quae tria prima? Primum: <hi>Non erunt tibi dii alii
praeter me;</hi> Cui contraria plaga est aquae conversae
in sanguinem, propter quod summum principium
Creatoris ad simulationem humanae carnis adductum.
Secundum praeceptum: <hi>Ne accipias in vanum
nomen Domini Dei tui.</hi> Pertinet, quantum arbitror ad
verbum Dei quod est Filius Dei. <hi>Unus enim Deus,
et unus Dominus noster Jesus Christus, per quem omnia <note>(Rom. XI, 36)</note>
          </hi>.
Contra verbum ranae. Vide contra
verbum ranas, contra rationem strepitus, contra veritatem
vanitatem. Tertium praeceptum de Sabbato,
pertinens ad Spiritum propter sanctificationem, quae
prima in Sabbato sonuit, quod vobis paulo ante vehementer,
quantum potuimus, commendavimus. Huic
praecepto contraria plaga inquietudo in muscis de
corruptione nascentibus, in oculos irruentibus. Ideo
in hoc tertio signo defecerunt, qui unitatis inimici
Spiritum sanctum non habuerunt, facit enim hoc Spiritus
sanctus poena: aliud enim facit gratia, aliud
poena: aliud enim facit implendo, aliud deserendo.
Denique ut jam evidenter ipsis confitentibus Pharaonis
<pb n="0960"/>
Magis agnoscere valeamus, quomodo appellatus
est in Evangelio Spiritus Dei videamus, quod nomen
 accipit. Objicientes Domino convicium Judaei,
cum dixissent: <hi>Hic non ejicit daemonia, nisi in
Beelzebub principe daemoniorum,</hi> respondit ille. <hi>Si ego
in Spiritu Dei ejicio daemonia, certe supervenit in vos
regnum Dei <note>(Matth. XII, 24)</note>
          </hi>; quod alius Evangelista
sic enarrat: <hi>Si ego digito Dei ejicio daemonia.</hi> Quod
alius Evangelista dixit, <hi>Spiritus Dei <note>(Luc. X, 20)</note>
          </hi>.
Alius dixit <hi>Digitus Dei;</hi> ergo Spiritus Dei digitus Dei.
Ideo lex data, scripta digito Dei; quae lex data est in
monte Sina quinquagesimo die post occisionem ovis,
celebrato Pascha a populo Judaeorum. Implentur
quinquaginta dies post occisionem ovis, et datur lex
scripta digito Dei; implentur quinquaginta dies post
occisionem Christi, et Venit Spiritus sanctus. Gratias
Domino occultanti providenter, aperienti suaviter.
Jam videte hoc etiam Pharaonis Magos evidentissime
confiteri; deficientes in tertio signo dixerunt: <hi>Digitus Dei est hic 
 <note>(Exod. VIII, 10)</note>
          </hi>. <hi>Laudemus Dominum
Datorem intellectus, Datorem verbi.</hi> Haec si non
mysteriis generentur, non studiose quaererentur; si
autem non studiose quaererentur, non tam suaviter
invenirentur.]
</p>
        </div3>
      </div1>

<div1>
        <head>SERMO II. <hi>De proprio Natali.</hi> </head>
<p divs_removed="true"> <hi>Codex MS. num. 17, de quo supra, discerptos ex hoc
uno indicat Sermones 339 et 40. Editionis Maurinae.
Conjectanti mihi qui factum quod in Gallia praesertim
distractum, et mancum habeant hunc Codices,
juxta quos Amerbachius, Erasmus, Parisienses, Lovanienses,
et Maurini editiones suas concinnarunt,
haec subit cogitatio fortasse minus absonas fidei; quoniam
scilicet, iisdem Maurinis fatentibus <note>(praef. tom.
V.)</note>
          </hi>, <hi>Caesarius Arelatensis jam gravis aetate jubere
solitus erat a Sacerdotibus, et Diaconis recitari non
modo Sermones proprios, verum etiam Augustini,
aliquando mutilos, quandoque etiam novo exordio, et
peroratione donatos, potuit quispiam illorum disjungere
praecipua Sermonis argumenta, prout opportunitas
ipsi erat, his posthabitis, quae partem redditam
ex omissa nectebant. Id autem cum non fuerit, qua
decebat sagacitate praestitum, supersunt adhuc indicia,
quibus firmatur auctoritas nostri Codicis copulantis
in unum partita illa membra. Interea Sermo
Arelate concisus, et ita perlatus in publicum, Codices
primum Gallos pervasit, deinde regiones dissitas,
ad quas Caesarius, ut lib. 1 ejus vitae legitur,</hi> 
transmittebat per eosdem Sacerdotes quid in Ecclesiis
suis praedicare facerent. <hi>Operae pretium hinc
<pb n="0961"/>
erit pristinam integritatem vindicare Sermoni in editis
hactenus Bibliothecis desiderato.</hi> 

        </p>
        <div3 moved_from_p="true">
            <head>I.</head>
          <p>
 HODIERNUS dies, fratres, me admonet attentius
cogitare sarcinam meam, de cujus pondere etiamsi
mihi dies, noctesque cogitandum sit, nescio quo tamen
modo anniversarius dies iste impingit eam sensibus
meis, ut ab ea cogitanda omnino dissimulare
non possim, et quantum anni accedunt, imo decedunt,
nosque propinquiores faciunt diei ultimo,
utique quandoque sine dubitatione venturo, tanto
mihi est acrior cogitatio, et stimulis plenior, qualem
Domino Deo nostro rationem possim reddere pro vobis.
Hoc enim interest inter unumquemque vestrum
et nos, quod vos, pene de vobis solliciti estis reddituri
rationem, nos autem et de nobis, et de omnibus
vobis. Ideo major est sarcina, sed bene portata
majorem comparat gloriam, infideliter autem gestata
ad immanissimam praecipitat poenam. Quid ergo
mihi hodie maxime faciendum est, nisi ut commendem
vobis periculum meum, ut sitis gaudium meum?
Periculum autem meum est, si attendam quomodo
laudatis, et dissimulem quomodo vivitis. Ille autem
novit, sub cujus oculis loquor, imo sub cujus
oculis cogito, non me tam delectari laudibus popularibus.
quam stimulari, et angi quomodo vivant qui
laudant. Laudari autem a male viventibus nolo, abhorreo,
detestor, dolori mihi est, non voluptati;
laudari autem a bene viventibus, si dicam nolo, mentior,
si dicam volo, timeo ne sim inanitatis appetentior,
quam soliditatis. Ergo quid dicam? Nec plene
volo, nec plene nolo. Non plene volo, ne in laude
humana pericliter; nec plene nolo, ne ingrati sint
quibus praedico. Sarcina autem mea est, quam modo
audistis cum Ezechiel propheta legeretur. Parum est
enim quia dies ipse admonet nos eamdem sarcinam
cogitare; insuper talis lectio recitatur, quae nobis
incutiat magnum timorem, ut quid portemus cogitemus;
quia nisi nobiscum, qui imposuit, portet, deficimus.
Ecce audistis: <hi>Terra,</hi> inquit, <hi>super quam induxero gladium, et posuerit sibi exploratorem, qui
videat gladium supervenientem, et dicat, et denuntiet</hi>.
<hi>Veniente autem gladio taceat ille explorator; superveniens 
 gladius super peccatorem occidat; peccator
quidem pro sua iniquitate morietur, sanguinem autem
ejus de manu exploratoris inquiram. Si autem viderit
gladium supervenientem, et tuba cecinerit, et nuntiaverit,
et ille, cui nuntiat, non observaverit, ille
quidem in sua iniquitate morietur, explorator autem
animam suam liberaverit. Et tu, fili hominis, exploratorem
<pb n="0962"/>
posui te filiis Israel <note>(Ezech. XXXIII, 2, et
seqq.)</note>
            </hi>. Exposuit quid dixerit gladium, exposuit quid
dixerit exploratorem, exposuit quam dixerat
mortem: non nos permisit in obscuritate lectionis
excusare negligentiam nostram. <hi>Posui ergo te,</hi> inquit, <hi>exploratorem. Si dixero peccatori: Morte morieris, et
tu tacueris, et ille in peccato suo mortuus fuerit, ille
quidem in peccato suo morietur</hi> 
 digne et juste, <hi>Sanguinem
autem ejus de manu tua inquiram. Si autem
tu dixeris peccatori: Morte morieris, et ille si non
observaverit, ille in iniquitate sua morietur, tu vero
animam tuam liberasti.</hi> [Et addit verbo, quae voluerit
dici populo Israel. <hi>Dices itaque filiis Israel: Quid est
quod dicitis apud vosmetipsos: iniquitates nostrae super
nos sunt, in peccatis nostris contabescimus, quomodo
vivere possumus? Haec dicit Dominus, quoniam nolo
mortem impii, quantum reverti impium a via sua perversa,
et vivere.</hi> Hoc voluit, ut nuntiemus vobis. Hoc
si non annuntiamus, malam rationem hujus speculationis
reddituri sumus. Hoc autem si nuntiamus, egimus
quod ad nos pertinet. Vos videte; nos jam securi
sumus. Sed quomodo securi? vos periclitantes,
et morituri. Nolumus sit nostra gloria cum vestra
poena. Data est quidem securitas, sed facit sollicitos
charitas. Ecce dicimus, et scitis me semper dixisse,
scitis me numquam tacuisse: <hi>Hoc dicit Deus, nolo
mortem impii, quantum reverti impium a via sua pessima,
et vivere.</hi> Quid est quod dicebat impius? <hi>Dixit
verba impiorum, et iniquorum: iniquitates nostrae super
nos sunt, in peccatis nostris contabescimus, quomodo
vivere possumus?</hi> Aeger desperat, sed medicus spem
promittit. Homo sibi dixit: <hi>Quomodo possum vivere? <note>(Rom. III, 4)</note>
            </hi>.
Deus dicit, potes vivere. <hi>Si omnis
homo mendax, Deus solus verax</hi> deleat quod dixit homo,
et scribat quod dixit Deus. Noli desperare, potes
vivere, non de praeteritis malis tuis, sed de futuris
bonis tuis: delebis mala, si recedis a malo. Omnia
sive bona, sine mala mutatione delentur. De vita
bona inclinasti te ad malam, delesti bonam; de vita
mala profecisti ad bonam, delesti malam. Vide quid
attendas, quid percipias, thesauri duo sunt tibi praeparati;
quod miseris, hoc invenies; fidelis custos
est Deus, reddet tibi quod feceris. Sunt autem alii,
qui non desperatione pereunt, non sibi dicunt: <hi>Iniquitates
nostrae super nos sunt, in peccatis nostris contabescimus,
quomodo vivere poterimus?</hi> Sed alio modo
se fallunt. De nimia misericordia Dei blandiuntur
sibi, ut nunquam corrigantur; hoc enim dicunt:
Etsi facimus mala, etiamsi iniquitates committimus,
etiamsi luxuriose, et facinorose vivimus, etiamsi
pauperem, et egentem contemnimus; etiamsi superbia
nos extollimus, etiamsi nullum dolorem cordis
de nostris malis habemus, perditurus est Deus tantam
multitudinem, et paucos liberaturus? Duo
sunt ergo pericula, unum quod modo audivimus ex
Propheta, alterum quod non tacuit Apostolus; nam
<pb n="0963"/>
contra eos, qui desperando moriuntur, quomodo gladiatores
quasi destinati ad ferrum, inhiando voluptatibus,
et vivendo nequiter, quasi addictas jam animas
suas contemnunt, ait quod dicunt sibi: <hi>Iniquitates
nostrae super nos sunt, et in peccatis nostris
contabescimus, quomodo vivere poterimus?</hi> Aliud autem
unde Apostolus dicit: <hi>An divitias bonitatis, et
misericordiae, et longanimitatis ejus contemnis <note>(Rom. II,
4)</note>
            </hi>. Contra eos qui dicunt: Bonus est Deus, misericors
est Deus, non perdet tantam multitudinem peccatorum,
et liberat paucos, nam utique si nollet illos
esse, nec viverent; quando faciunt tanta mala, et
vivunt, utique si Deo displiceret, de terra eos statim
auferret. Contra hos Apostolos ignoras, inquit,
quia patientia Dei ad poenitentiam te adducit? <hi>Tu
autem secundum duritiam cordis tui, et cor impoenitens
thesaurizas tibi iram in die irae, et revelationis justi judicii
Dei, qui reddet unicuique secundum opera ejus.</hi> 
Quibus hoc dicit? qui dicunt: Bonus est Deus, non
reddet. Reddet prorsus unicuique secundum opera
ejus. Tu quid facis? Thesaurizas, quid? Iram. Appone
iram super iram, auge thesaurum; reddetur
tibi quod thesaurizas, non defraudat cui commendas.
Si autem in alium thesaurum mittas bona opera
fructus justitiae, vel continentiam, vel virginitatem,
vel pudicitiam conjugalem; a fraude, ab homicidio,
ab scelere alienus sis; memineris egentis quia et tu
eges; memineris pauperis, quia et tu pauper es;
quantumlibet abundes divitiis, pannis carnis indutus
es. Si haec cogitans, et haec agens mittis in thesaurum
bonum per diem judicii, ille qui neminem fraudat,
et reddet unicuique secundum opera sua, dicet
tibi: Tolle quod misisti, quia abundat: Quando mittebas,
non videbas, sed ego servabam quomodo redditurus
eram. Quia et revera, fratres, unusquisque
quod mittit in thesaurum quia mittit scit, nec videt
cum miserit. Pone thesaurum in terra obrutum habentem
unum aditum, vel rimulam, qua mittas; paulatim
quidquid acquisieris mittis, et non vides; si
quod miseris et non videris servat tibi terra. Non
tibi servabit qui fecit coelum, et terram?]</p>
        </div3>
<div3>
          <head>II.</head>
          <p>
 Relevate ergo, fratres, relevate sarcinam meam,
et portate mecum, bene vivite pascendos habemus
<pb n="0964"/>
hodie compauperes nostros, et cum eis communicanda
est humanitas. Vobis autem fercula mea
verba ista sunt. Pascere omnes pane tractabili, et
visibili, non sufficio, inde pasco unde pascor: minister
sum, paterfamilias non sum; inde vobis appono,
unde et ego vivo de thesauro Dominico, de epulis
illius patrisfamilias <hi>Qui propter nos pauper factus est,
cum dives esset, ut ejus paupertate nos ditaremur <note>(2 Cor.
VIII, 9)</note>
          </hi>. Si panem vobis ponerem, fracto pane singuli
frusta ablaturi eratis; et si ego multum ponerem,
perparum ad singulos perveniret. Modo autem quod
dico et omne totum habent, et singuli quique totum
habent. Numquid enim verbi mei inter vos syllabas
divisistis? Numquid ipsius producti sermonis singula
verba abstulistis? Unusquisque vestrum totum
audivit. Sed videat quomodo audivit, quia erogator
sum, non exactor. Si non erogem, et pecuniam servem,
terret me Evangelium. Possem enim dicere:
Quid mihi est taedio esse hominibus? dicere iniquis:
Inique agere nolite? sic vivite? Sic agite? Sic agere
desistite? Quid mihi est, oneri esse hominibus? Accepi
quomodo vivam. Vivam quomodo jussus sum,
quomodo praeceptus sum. Assignem quod accepi,
de aliis reddere rationem quo mihi? Evangelium
me terret. Nam ad istam securitatem otiosissimam
nemo me vinceret: nihil est melius, nihil dulcius,
quam Divinum scrutari nullo strepente thesaurum;
<pb n="0965"/>
dulce est, bonum est, praedicare autem, arguere,
corripere, aedificare, pro unoquoque satagere, magnum
onus, magnum pondus, magnus labor. Quis
non refugiat istum laborem. Sed terret me Evangelium.
Processit servus quidam, et ait Domino suo: <hi>Sciebam te hominem molestum metere ubi non seminasti</hi> 
servavi pecuniam tuam, nolui eam erogare; tolle
quod tuum est; si aliquid minus est judica; si
integrum est, noli mihi molestus esse. Ait autem
ille: <hi>Serve nequam, ex ore tuo te condemno <note>(Luc.
XIX, 21, et seq.)</note>
          </hi>. Quare hoc? quia avarum me dixisti,
lucra mea quare neglexisti? Sed timui dare, ne perderem.
Hoc dicis? plerumque enim dicitur. Quid corripis?
perit ad illum quod dicis; non te audit; et ego,
inquit ille, nolui dare, ne perderem pecuniam tuam.
Ait illi: Si tu dares pecuniam meam et ego veniens
cum usuris exigerem; erogatorem, inquit, posueram
te, non exactorem; si tu exerces erogationem, mihi
relinqueres exactionem. Hoc timens ergo, unusquisque
videat quomodo accipiat. Si ego erogans timeo,
qui accipit securus esse debet? Qui malus fuit heri,
bonus sit hodie. Haec est erogatio mea: qui malus
fuit heri, bonus sit hodie. Malus fuit heri et non
est mortuus; si mortuus esset malus, isset, unde
non rediisset. Malus fuit heri, vivit hodie; prosit illi
quod vivit, non male vivat. Quare ergo diei hesterno
hodiernum vult addere malum? Longam vitam vis
habere, bonam non vis? Quis longum ferat malum,
vel prandium? Usque adeo caecitas mentis obcalluit,
usque adeo surdus est homo interior, ut omnia bona
velit habere, praeter se ipsum? Vis habere villam?
nego te habere velle malam villam. Uxorem vis habere
 nonnisi bonam; domum nonnisi bonam.
Quid curram per singula? Caligam non vis habere
malam, et vis habere vitam malam? quasi plus tibi
noceat mala caliga, quam vita mala. Cum tibi caliga
mala, et constricta nocuerit, sedes dedecalceas
te, abjicis, aut corrigis, aut mutas ne digitum laedas,
et calceas te. Malam vitam, qua animam
perdit, corrigere non curas. Sed hoc plane video unde
falleris. Caliga nocens dolorem facit, vita nocens
voluptatem facit; illud nocet, illud libet, sed quod
ad tempus libet, postea pejus dolet; quod autem ad
tempus dolet salubriter, postea infinita voluptate et
abundantia gaudio laetificat. « Videte libentem,
et dolentem, divitem illum libentem, et pauperem
illum dolentem; ille epulabatur, ille cruciabatur; ille
<pb n="0966"/>
circumdatus familia honestabatur, ille a canibus lingebatur;
ille epulis crudior reddebatur, ille nec
micis saturabatur. Transiit voluptas, transiit necessitas;
praeterierunt bona divitis, mala pauperis;
successerunt mala diviti, bona pauperi. Quae praeterierunt,
non revocabantur; quae successerunt, non
minuebantur. Ardebat dives apud inferos, laetabatur
pauper in gremio Abrahae. Desideraverat prius pauper
de mensa divitis micam, desideravit postea dives
de digito pauperis guttam. Illius egestas satietatis fine
terminata est, illius voluptas succedente dolore sine
fine peracta est. Epulis successit sitis, voluptati dolor,
purpurae ignis. Hoc est prandium, quod Lazarus
visus est habere in gremio Abrahae, hoc volumus,
ut omnes habeatis; hoc volumus, ut simul
habeamus. Numquid esset prandium, quod vobis exhiberem,
si omnes vos invitarem, et ista Ecclesia
plena esset mensis epulantium? Transitoria ista sunt.
Ista cogitate, quae dico ut ad illas epulas veniatis,
quas nunquam finiatis. Ibi enim nemo est indigestus
epulando, nec ipsae epulae tales sunt, ut sua corruptione
nos pascant, et sua defectione reficiant. Et
illae integrae erunt, et nos ab eis reficiemur. Si oculus
noster pascitur luce, nec deficit lux, quales erunt
illae epulae in contemplatione veritatis, in conspectu
aeternitatis, in laudibus Dei, securitate felicitatis,
mente stabili, corpore immortali, nullo senio tabescente
carne nostra, nulla fame laxante animam nostram?
Ibi nemo crescit, nemo decrescit; ibi nemo
nascitur, quia nemo moritur: ubi nec ulla opera vos
cogimini facere, quae modo hortamur, ut faciatis.
Modo enim audistis Dominum dicentem, omnibus
nobis dixit: <hi>Quando facis epulum, noli vocare amicos
tuos.</hi> Ostendit ubi esses largus: <hi>Noli parentes, qui
habent unde tibi retribuant; sed voca pauperes, debiles,
caecos, claudos, egentes, qui non habent unde tibi reddant <note>(Luc. XIV, 12)</note>
          </hi>.
Et numquid perdes? <hi>Retribuetur
tibi in retributione justorum <note>(Id. V. 14)</note>
          </hi> Tu eroga, inquit,
ego accipio, annoto, reddo: Deus hoc dixit, et
hoc nos hortatus est, ut faciamus ista, et reddet nobis.
Quando nobis reddiderit, quis nobis auferet? <hi>Si
Deus pro nobis, quis contra nos <note>(Rom. VIII, 31)</note>
          </hi>? Peccabamus,
et mortem Christi nobis donavit; juste vivimus,
et nos decipiet? <hi>Non enim Christus pro justis,
sed pro impiis mortuus est <note>(Ibid. 5, 6)</note>
          </hi>. Si donavit
iniquis mortem Filii sui, justis quid servat? quid illis
servat, non habet melius quod illis servet, quam quod
pro illis dedit. Quid pro illis dedit? <hi>Filio proprio non
pepercit <note>(Ibid. 32)</note>
          </hi>. Quid illis servat? Ipsum Filium.
Sed Deum ad fruendum, non hominem ad moriendum.
Ecce quod vos vocat Deus; sed quomodo attendis?
quo dignare attendere, et qua dignare
attendere, et quomodo? sed plane cum veneris,
<pb n="0967"/>
numquid hoc dicetur tibi: <hi>Frange panem tuum esurienti;
si vides nudum, vesti:</hi> numquid recitatur tibi
hoc capitulum? <hi>Cum facis epulum, voca claudos, caecos,
egentes, inopes <note>(Isaï. LVIII, 7)</note>
          </hi>. Ibi inops nullus,
ibi erit nullus claudus, caecus nullus, nullus debilis,
nullus hospes, nullus nudus, omnes sani, omnes vegeti,
omnes abundantes, omnes aeterna luce vestiti.
Quem ibi vides peregrinum? Patria nostra ipsa est;
hic sumus peregrini. Illam desideremus, jussa faciamus,
ut promissa exigamus. Imo non bene dixi;
emendo quod dixi: absit, ut promissa exigamus,
ultro data sumemus. Si enim exigimus, quasi Deus
nolit dare; prorsus dabit, neminem fraudabit. Hoc
considerate, fratres mei, videte Dominus Deus noster
quanta bona det malis, lucem, vitam, salutem,
fontes, fructus, generationes, plerumque honores,
celsitudines, potestates, haec omnia dat bona et
bonis et malis. Putamus-ne nihil est quod servat
bonis, qui tanta bona dat et malis? Nemo hoc inducat
in cor suum. Fratres mei, magna bona servat
Deus bonis, sed <hi>Quod oculus non vidit, nec auris
audivit, nec in cor hominis ascendit <note>(Cor. I, 2-9)</note>
          </hi>.
Non potes cogitare antequam accipias, videre potes
cum acceperis; cogitare antequam accipias non
potes. Quid est quod vis videre? Non est cithara,
non est tibia, non est sonus, qui facit in auribus
voluptatem. Quid vis cogitare? In cor hominis
non ascendit. Et quid facio? Nec video, nec audio,
nec cogito. Quid facio? Crede magnum compendium.
Vas magnum, ubi possis accipere magnum donum,
fides est. Para tibi vas, quia ad magnum fontem habes
accedere: para tibi vas. Quid est para? Crescat
fides tua, augeatur fides tua, firmetur fides tua, non
sit lubrica, et lutea fides tua, tribulationibus hujus
mundi non frangatur, sed coquatur fides tua. Cum
autem feceris, et habueris fidem, tanquam vas idoneum,
capax, firmum, implebit illum Deus. Non enim
dicet tibi quomodo dicunt homines deprecanti, et
dicenti: Da mihi aliquid vini, rogo te: et ille: Do,
veni, et facio. Ille urnam attulit, et dicit: Ut jusseras
veni; et ille: Ego putabam te allaturum unam
lancellam, quid attulisti, aut quo venisti? Ego non
sufficio tantum dare, revoca vas majus, quod attulisti,
et affer aliquid breve; affer mihi, cui possit paupertas
mea sufficere. Non hoc dicit Deus; plenus est, plenus
eris, et cum te impleverit, ipse tantum habebit
quantum habebat antequam te impleret: copiosa sunt
dona Dei, nulla talia invenis in terra; crede et probabis.
Sed non modo; et quando inquies? sustine
Dominum, viriliter age, et confortetur cor tuum,
ut cum acceperis dicas: Dedisti laetitiam in cor
meum. Sustine Dominum, viriliter age, et
<pb n="0968"/>
confortetur cor tuum, et sustine Dominum. Quid est:
Sustine Dominum? ut tunc accipias, quando dabit,
non tunc exigas quando vis. Tempus dandi nondum
est; sustinuit te, sustine illum. Quid est quod dixi,
sustinuit te, sustine illum? si jam juste vivis, si jam
ad illum conversus es, si tibi displicent facta tua
praeterita, si jam placuit tibi eligere vitam bonam
novam, noli festinare exigere, sustinuit te, ut mutares
vitam malam, sustine illum, ut coronet vitam
bonam. Si te ille non sustineret, non esset cui
daret; sustine ergo quia sustentatus es. Tu vero,
qui non vis corrigi; o quisquis hic es, qui adhuc non
vis corrigi; quasi unus sit; magis dicere debui quicumque
hic estis. Tu tamen qui hic es, si tamen hic
es, qui non statuisti corrigi; sic loquar quasi ad
unum. Quisquis non vis corrigi, quid tibi promittis?
Desperando peris, an sperando? Quisquis desperando
peris hoc dicis in animo tuo: <hi>Iniquitas mea super me
est, in Peccatis meis contabesco, quae mihi spes est vivendi?</hi> 
Audi Prophetam dicentem: <hi>Nolo mortem impii,
quantum revertatur impius a via sua pessima,
et vivat <note>(Ezech. XXXIII, II)</note>
          </hi>. Sperando peris? quid
est, sperando peris? Hoc dicis in animo tuo: Bonus
est Deus, misericors est Deus, ignoscit omnia, non
reddet mala pro malis. Audi Apostolum dicentem: <hi>Ignoras 
 quoniam patientia Dei ad poenitentiam te
adducit?</hi> Quid ergo restat? Quasi fecisti aliquid,
si intravit in cor quod dixi. Video quid mihi respondeatur:
verum est, nec despero ut desperando
peream, nec male spero, ut sperando paream; non
mihi dico: Iniquitas mea super me est, jam nullam
spem habeo; nec illud mihi dico: Bonus est Deus,
nemini reddet mala, nec illud dico, nec illud
dico; premit me Propheta, premit Apostolus. Et
quid dicis? Adhuc modicum tempus vivam quomodo
volo. Isti sunt qui nos fatigant; plurimi sunt, molesti
sunt. Adhuc modicum tempus vivam quomodo
volo, postea, quando me correxero; utique verum
est quod dixit Propheta; Nolo mortem impii,
quantum revertatur impius a via pessima, et vivat:
quando conversus fuero, delebit omnia mala mea,
quare non addo aliquid voluptatibus meis, et vivo
quantum volo, quomodo volo, postea me conversurus
ad Deum? Quare hoc dicis, frater? quare? Quia
<pb n="0969"/>
promisit Deus indulgentiam, si me mutavero. Video,
scio promisit indulgentiam per sanctum Prophetam,
hanc promittit per me minimum servum
suum. Promittit? verum est quod promittit, hanc
promisit per unicum Filium suum. Sed quid vis addere
dies malos diebus malis? sufficiat diei malitia
sua: malus dies hesternus, malus et hodiernus, malus
et crastinus. An putas bonos dies esse, quando
facis satis voluptatibus tuis? quando in luxuriis enutris
cor tuum? quando insidiaris alienae pudicitiae?
quando fraude contristas proximum tuum? quando
commendata negas? quando falsum pro nummo juras?
quando exhibes tibi bonum prandium, ideo
putas quia bonum diem ducis? Unde fieri potest, ut
dies bonus sit, cum malus sit homo? malos dies addere
vis malis diebus? rogo aliquantum, inquit, dimittatur
mihi; quare? quia promisit mihi Deus indulgentiam,
sed crastino die te victurum nemo tibi promisit,
aut lege mihi. Quomodo mihi legis Prophetam,
Evangelium, Apostolum; quia cum te converteris
delet Deus omnes iniquitates tuas: lege mihi, ubi
tibi promissus est crastinus dies, et vive crastino die
male. Quanquam, frater meus, non tibi hoc debui
dicere. Longa erit forte vita tua: si longa erit, bona
sit. Quare vis habere vitam longam, et malam? aut
longa non erit: et illa longa te debet delectare, quae
non habet finem. Aut longa erit, et quid mali erit
quia diu bene vixisti? Tu male vis diu vivere, bene
non vis, et tamen crastinum diem nemo tibi promisit.
Corrige te, audi de Scriptura. Ne me quasi
hominem natalitiarium contemnas. De Scriptura tibi
loquor: <hi>Ne tardes converti ad Dominum:</hi> Verba ista
mea non sunt, sed et mea sunt; si amo, mea sunt;
amate et vestra sunt. Sermo iste, quem modo dico,
Scriptura sancta est, si contemnis illum, adversarius
tuus est. Sed audi Dominum dicentem: <hi>Concorda cum
adversario tuo cito <note>(Matth. V, 25)</note>
          </hi>. [Quis est iste
sermo terribilis? Ad laetitiam venistis: natalis hodie
Episcopi dicitur: numquid aliquid ponere debeo,
unde vos contristem? imo hoc pono, unde gaudeat
dilector, irascatur contemptor: melius est mihi contemptorem
contristare, quam fidelem fraudare.]</p>
        </div3>
<div3>
          <head>III.</head>
          <p>
 Audiant omnes, verba recito de Scriptura,
o male dilator, o crastini male appetitor, audi Dominum
dicentem, audi Scripturam sanctam praedicentem;
de isto loco speculator sum: <hi>Ne tardes converti
ad Deum, neque differas de die in diem.</hi> Vide, si non
vidit illos, vide si non inspexit illos, qui dicunt: Crastino
bene vivo, hodie male vivam. Et cum cras venerit,
<pb n="0970"/>
hoc dicturus es. <hi>Ne tardes converti ad Deum,
neque differas de die in diem, subito enim veniet ira
ejus, et in tempore vindictae disperdet te <note>(Eccle. V, 8,
9)</note>
          </hi>. Quid ego feci? delere illud possum? timeo
deleri. Tacere illud possum? timeo taceri. Praedicare
cogor, territus terreo. Timete mecum, ut gaudeatis
mecum. <hi>Ne tardes converti ad Deum.</hi> Domine,
vide, quia dico, Domine, tu scis quia terruisti me,
cum tuus Propheta legeretur; Domine, nosti in illa
cathedra tremorem meum cum tuus Propheta
legeretur. Ecce dico: <hi>Ne tardes converti ad Deum,
neque differas de die in diem, subito veniet ira ejus, et
in tempore vindictae disperdet te,</hi> sed nolo perdat te;
nolo mihi dicas. Perire volo; quia ego nolo: melius
 est nolo meum, quam volo tuum. Si lethargicus
pater tuus aegrotaret inter manus tuas, at adesses
juvenis aegrotanti seni, et diceret medicus: Periclitatur
pater tuus, somnus iste gravedo est quaedam
lethalis, observa eum, noli eum permittere dormire.
Si videris eum dormire excita; si parum est excitare,
vellica; si et hoc parum, stimula eum, ne moriatur
pater tuus. Adesses et esses juvenis seni
onerosus. Ille in dulcem morbum resolutus iret, oculos
gravedine illa premente clauderet. Tu contra:
Noli dormire; at ille: Dimitte me, dormire volo; et
tu: Sed medicus dixit: Si voluerit dormire, non
dormiat; at ille: Rogo, dimitte me, mori volo; sed
ego nolo, dicis filius patri. Cui? utique optanti
se mori. Et tamen vis differre mortem patris tui, et
aliquanto diutius vivere cum morituro sene patre
tuo. Dominus tibi clamat: Noli dormire, ne in aeternum
dormias; evigila ut mecum vivas, et Patrem
habeas, quem nunquam efferas; et tu surdus es. Quid
ergo feci speculator? liber sum, non vos gravo. Scio
dicturos quosdam, quid nobis voluit dicere? terruit,
gravavit nos, reos nos fecit. Imo a reatu volui liberare.
Foedum est, turpe est, nolo dicere malum, nolo
dicere periculosum, nolo dicere exitiosum; turpe
est, ut vos fallam, si Deus me non fallit. Dominus
minatur mortem impiis, nequissimis, fraudatoribus,
sceleratis, adulteris, voluptatum inquisitoribus, suis
contemptoribus, de temporibus murmurantibus, et
mores suos non mutantibus; Dominus illis mortem
minatur, gehennas minatur, interitum sempiternum
minatur. Quid volunt, ut ego promittam, quod ille
non promittit? Ecce dabit tibi securitatem procurator;
<pb n="0971"/>
quid tibi prodest, si Paterfamilias non acceptet?
Procurator sum, servus sum. Vis dicam tibi:
Vive quomodo vis, Dominus te non perdet? securitatem
tibi procurator dedit; nihil valet securitas
Procuratoris. Utinam Dominus tibi daret, et ego te
sollicitum facerem! Domini enim securitas valet,
etiamsi nolim; mea vero nihil valet, si ille noluerit.
Quae est autem securitas, fratres, vel mea, vel vestra,
nisi ut Domini jussa intente, et diligenter audiamus,
et promissa fideliter expectemus? In his, quibus fatigamur,
quia homines sumus, ipsius adjutorium imploremus,
ad illum ingemiscamus; preces nostrae
non sint pro rebus saecularibus, praetereuntibus,
transitoriis, et vice vaporis evanescentibus; sed sint
preces nostrae pro ipsa implenda justitia, et sanctificatione
pro nomine Dei; non pro vincendis vicinis,
sed pro vincenda libidine; non pro satianda,
sed pro domanda avaritia. Hinc sint preces nostrae;
intus nos adjuvent luctantes, ut coronent vincentes.
</p>
        </div3>
      </div1>

<div1>
        <head>SERMO III. <hi>De contemptu temporalium rerum.</hi> </head>
<p> <hi>Codex MS. num. 173, cui titulus</hi> Augustini Operum
Tom. 12. <hi>Tractatus, et sermones continet, quorum
potior pars cum editis ad unum congruit, reliqui vero
praeter lectiones variantes exhibent periodos ab editis
exulantes. Ex his postremis unum selegi variantibus
prope innumeris refertum. Cum enim dijudicare non
ausim utrum a Notariis praepropere exscribentibus,
scriptaque postea instaurantibus eaedem profluxerint,
an illas intulerit Augustinus, qui forte sermonem ex
tempore prius dictum postea conscripsit, ut lib. 15 de
Trinitate alias a se factum professus est, satius esse
duxi, ut id judicent eruditi, et ex hoc uno statuant
quid de aliis in eodem Codice exaratis sentiendum sit.
Sed et Codex num. 219, inscriptus,</hi> Dydimus de Spiritu
Sancto, et alia, <hi>habet sermonem hunc, nihilo
quidem a priori codice disparem. Maurini Tom. 5,
num. 345, hunc ediderunt a Colbertinis, et Sirmondianis
exemplatum, quem sua integritate destitui nullimode
suspicati sunt.</hi> </p>
<p>Admonet nos et solemnitas Martyrum, et Dominicus
dies hoc loqui Charitati Vestrae, quod
pertineat ad contemptum praesentis saeculi, et ad
spem futuri. Si quid contemnas quaeris? Omnis
 sanctus, et pius Martyr etiam vitam praesentem
contempsit. Si quid speres quaeris? Hodie Dominus
<pb n="0972"/>
resurrexit. Si titubas in re, esto fortis in
spe. Si te opus turbat, erigat merces.
Prima Apostolica lectio in Epistola, quam scribit ad
Timotheum nos quoque admonet, quod ei praecepit
dicens: <hi>Praecipe divitibus mundi hujus non superbe
sapere, neque sperare in incerto divitiarum,
sed in Deo vivo, qui praestat nobis omnia abundanter
ad fruendum. Divites sint in operibus bonis, facile
tribuant, communicent, thesaurizent sibi fundamentum
bonum in futurum, ut apprehendant veram vitam <note>(1 Tim.
VI, 17, et seqq.)</note>
          </hi>. [Et ista lectio non nobis videatur
minus congrua solemnitati Martyrum beatorum; habet
enim contemptum saeculi. Nam cum divitibus
praecipitur, ut thesaurizent sibi fundamentum bonum
in futurum, et apprehendant veram vitam, sine
dubio ista falsa vita est.] Et maxime hoc divites audire
debent quos quando pauperes intuentur,
murmurant, gemunt, laudant, invident, aequari
optant, impares se esse dolent, et inter laudes
divitum hoc plerumque dicunt: soli isti sunt,
isti soli vivunt. Propter haec ergo verba, quibus
homines tenues divitibus adulantur [Quia ipsi
vivunt, et soli vivunt, ne his adulantium inflati verbis
putent se vivere, <hi>Praecipe,</hi> inquit, <hi>divitibus hujus
mundi, non superbe sapere, neque sperare in incerto
divitiarum, sed in Deo vivo, qui praestat nobis omnia
abundanter ad fruendum</hi>. <hi>Divites sint</hi> sed ubi? <hi>In
operibus bonis: facile tribuant</hi> quia non perdunt quod
tribuunt: communicent cum eis, qui non habent. Et
quid ex hoc? <hi>Thesaurizent sibi fundamentum bonum in
futurum, ut apprehendant veram justitiam,</hi> non assentientes
adulantibus, qui eos dicunt vivere, et solos
vivere.] Vita ista somnium est; divitiae istae
velut in somnis fluunt. Audi Psalmum? o
dives pauperrime <hi>Dormierunt somnum suum, et
<pb n="0973"/>
nihil invenerunt omnes viri divitiarum in manibus suis <note>(Psal. LXXV, 6)</note>
          </hi>.
Aliquando et mendicus in terra
jacens, frigore tremens, occupatus tamen
somno thesauros somniat, et gaudet et superbit
in somnis, et patrem suum pannosum non dignatur
agnoscere, et donec evigilet dives est. <hi>Cum
ergo dormierit invenit quod falsum gaudeat? cum evigilaverit
invenit quod verum doleat.</hi> Dives ergo moriens,
similis est pauperi vigilanti, qui thesauros videbat
in somnis. Nam et ille induebatur purpura,
et bysso. Quidam dives nec nominatus, nec nominandus,
contemptor pauperis jacentis ante januam suam,
induebatur purpura, et bysso, sicut Evangelicum
testimonium est, et epulabatur quotidie splendide
; mortuus est, sepultus est: evigilavit
et se in flammis invenit <note>(Luc. XVI, 19)</note>. <hi>Dormivit
ergo somnum suum et nihil invenit ille vir divitiarum
in manibus suis,</hi> quia nihil boni egit
manibus suis. Propter vitam ergo quaeruntur
divitiae, non vita propter divitias. Quam multi cum
suis hostibus pacti sunt, ut totum tollerent, et
vitam relinquerent: quantumcumque habuerunt
 tanti vitam emerunt. Quanti comparanda
est vita aeterna, si tam pretiosa est vita peritura?
Da Christo aliquid, ut vivas beatus, si totum das hosti,
ut vivas mendicus. A vita tua temporali, quam
tanto pretio redimis, appende quanti valeat aeterna
quam negligis, ut vivas diebus paucis, etsi ad
senectutem perventurus sis. Omnes enim dies hominis
ab infantia usque ad senectam pauci dies
sunt. Et si ipse Adam hodie moreretur, paucos
dies vixerat, quia omnes finierat. <hi>Paucos ergo dies,
et hos laboriosos in tanta inopia; in tanta tentatione
<pb n="0974"/>
redimis? Quanti? nihil habere vis, ut habeas te. Vis
nosse quanti valeat vita aeterna? adde et te.</hi> Ecce inimicus
qui te captivaverat dixit tibi: Si vis vivere
quidquid habes da mihi, et ut viveres dedisti totum,
hodie redemptus, cras forte moriturus; ab isto
dimissus, forte ab illo trudendus. Erudiant nos
pericula, fratres mei. Quid tam indocti, et inter Dei
verba, et inter humana experimenta? Ecce totum dedisti,
et abiisti gaudens quia vivis etsi pauper,
etsi nudus, etsi egens, etsi mendicus, gaudes tamen
quia vivis, et dulcis est lux. Appareat Christus,
paciscatur et ipse, non qui te captivavit,
sed qui pro te captus est, non qui te quaerit occidere,
sed qui pro te occidi dignatus est, qui dedit se
pro te. Quantum pretium? Qui te fecit dicit tibi.
Mecum paciscere: te vis habere, et totum perdere?
Si habere vis te, me habere oportet, ut
oderis te, ut diligas me et vitam tuam perdendo
 invenias, ne tenendo perdas. De divitiis
istis tuis, quas amas possidere, et quas tamen pro
vita tua praesente paratus es dare, jam dedi salubre
consilium. Si amas et ipsas, noli et
illas perdere: sed ubi eas amas, tecum periturae
sunt. Consilium et de ipsis do: Amas eas? Mitte
 eas quo sequaris eas, ne cum eas amas in terra
aut vivus amittas, aut mortuus dimittas. Et hinc,
inquit, consilium dedi: non dixi: Perde, sed
serva: thesaurizare vis, non dico noli, sed dico
ubi, Consultorem accipe, non prohibitorem.
Ubi ergo dico thesaurizare? <hi>Thesaurizate
vobis thesaurum in coelo, quo fur non accedit, nec tinea,
nec rubigo exterminat <note>(Matth. VI, 20)</note>
          </hi>. Sed
non video, inquis, quod pono in coelo. Vides
enim quod obruis in terra. Securus es obruendo
<pb n="0975"/>
in terra et sollicitus et ei dando, qui fecit
coelum, et terram? Serva ubi vis, si inveneris
meliorem Christo, custodi, commenda..
Commendo, inquis, servo meo. Quanto
melius Domino tuo? Servus fortassis
aufert, atque fugit; et inter tanta mala, quae jam
acciderunt, hoc optandum fuit, ut servus auferret, et
fugeret, non ad Dominum suum hostes duceret.
Multi servi dominis suis repente inimici extiterunt,
et eos cum illo quod habebant, hostibus
 prodiderunt. Cui ergo commendas? Interim,
inquis, servo meo commendo aurum
meum. Aurum tuum servo: animam tuam
cui? Commendo, inquis, Deo animam meam.
Quanto melius illi et aurum tuum, cui et animam
tuam? An forte fidelis est in custodiendo animam
tuam, et infidelis est in custodiendo pecuniam tuam?
Non servat tibi, qui servat te? Fac ergo fidem. Servus
agit ne tollat: numquid agit ne perdat? Tota fides
ejus est ne te fraudet; fidem ejus attendis, et
infirmitatem non attendis? Posuit, non latuit;
venit alius, abstulit. Numquid hoc Christo quisquam
facturus est? Pigritiam excute, consilium accipe:
thesauriza in coelo. Et quid dixi, pigritiam excute?
quasi labor sit in coelo thesaurizare: etsi labor
esset, faciendum erat et suscipiendus labor erat,
et reponenda ea, quae pro magno habemus in loco
munito unde ea nemo posset auferre. Non tamen
dicit tibi Christus, in coelo thesauriza, scalas
quaere, pennas apta, sed mihi in terra da,
et ibi servabo. In terra, inquit, mihi da, ideo
<pb n="0976"/>
veni pauper hic esse, ut tu ibi dives sis. Fac
trajectitium. Times fraudatorem ne perdas.
Quaeris qui portet quo migras? Christus tibi in
utroque adest. Non facit imposturam, sed facit
 laturam. Sed Christum, inquis, ubi invenio?
Cum habeat fides mea, quod audivi in Ecclesia;
hoc didici, sic credidi, hoc Sacramento imbutus
sum: sepultus est, resurrexit tertia
die, post quadraginta dies ascendit in Coelum
coram oculis Discipulorum suorum, sedet in dextera
Patris, in fine venturus est; quando hic enim invenio?
cui dabo? Noli satagere, totum audi, aut
si totum audisti, totum dic. Scio quia hoc accepisti,
suspensus est Christus in cruce, depositus est de ligno,
positus est in sepulcro, resurrexit, ascendit in
Coelum; sed et illud legisti quia cum ejus Ecclesiam
Saulus persequeretur superbiens, crudelis,
anhelans caedes, et Christianorum sanguinem
sitiens, cum saeviret, cum persequeretur litteras portans
Damascum, ut quos inveniret hujus disciplinae
viros ac mulieres vinctos ad poenas adduceret <note>(Act.
VI, 2)</note>. Audisti quid declamavit, quem sedentem
confiteris in coelo? Recole ergo quid dixit, quid
audisti, quid legisti: <hi>Saule, Saule, quid me persequeris</hi>?
Paulus enim nec eum videbat, nec tangebat
et tamen dicebat ille: <hi>Quid me persequeris?</hi> Non ait:
Quid persequeris familiam meam, servos meos, sanctos
meos, adde honorem, fratres meos, nihil
horum; sed quid ait? <hi>Quid me persequeris</hi>? id est,
membra mea, pro quibus in terra calcatis caput de
coelo clamabat; quia et pro pede tuo, si calcetur
in terra, clamat lingua tua; non calcas pedem meum,
sed calcas me. Quid ergo dubitas cui des?
Qui dixit: <hi>Saule, Saule, quid me persequeris?</hi> ipse
tibi dicit: Pasce me in terra: Saulus saeviebut,
et tamen Christum persequebatur. Sic et tu in
terra eroga, et Christum pascis. Nam istam quaestionem,
qua moveris, praedixit ipse Dominus. <hi>Commovebuntur,
<pb n="0977"/>
et illi qui ad dexteram ponentur, et cum
dixerit: Esurivi, et dedistis mihi manducare; respondebunt:
Domine, quando te vidimus esurientem? et audient
continuo: Cum uni ex minimis meis fecistis, mihi
fecistis <note>(Matth. LXXV, 35)</note>
          </hi>. Si ergo non vis dare,
habes quod in te accuses, nam non habes quod excuses.
De divitiis ergo istis dicit tibi Dominus tuus:
dedi consilium Saluberrimum: amas eas?
migra eas; et cum migraveris sequeris, sequere
eas interim corde <hi>Ubi enim est thesaurus tuus</hi>, <hi>illic erit et cor tuum</hi>.
Si terrae commendas thesaurum,
in terra obruis et cor: cum autem in terra
obrueris cor, erubesce cum respondes, (quando
audis <hi>Sursum cor) habemus ad Dominum.</hi> Dedi ego,
inquit, salubre consilium de divitiis tuis, si feceris,
si audieris, si talis dives fueris, qualem describit
Apostolus, ut non superbe sapias, neque speres in
incerto divitiarum, facile tribuas, communices.
Thesaurizes tibi fundamentum bonum in futurum, ut
apprehendas veram vitam. Jam interroga me,
inquit Dominus tuus; ecce obmigravi in coelum quod
habeo, sive totum erogando, sive quod remansit sic
habendo tanquam non habens, utens hoc mundo tanquam
non utens. Tanti valet regnum coelorum <note>(1 Cor.
VII)</note>? Ecce si feci hoc, tanti valet. Chare est?
Charius valet. Non enim vere tale est ut tanti
valere debeat; in aeternum vives. Qui omnes thesauros
istos pro vita paucorum dierum dares, ibi verus
dives eris, quia non egebis. Sed hoc agis cum esse
dives vis, ne in terra egeas. Et ideo tibi exaggeras,
et congeris densum lutum, quo graveris. quo premaris,
quo siccato arctius concludaris. Ideo itaque
ne egeas, quaeris ad vectionem multa animalia, ad
victum epulas copiosas, ad indumentum pretiosissimas
vestes. Ne vero multa habendo tu dives
et Angelus pauper, qui nec equo utitur, nec rheda
<pb n="0978"/>
vehitur, nec implet apparatibus mensam, nec ei
vestis texitur, quia luce vestitur, disce veras
divitias. Tu istas habere vis, ut habeas unde
fauces mulceas, et ventrem impleas: ille te vere divitem
facit, qui tibi donat ne esurias. Hoc est non
egere omnino, non esurire: Nam quantumvis habeas,
cum venerit hora qua prandeas, vel antequam ad
mensam accedas, cum esuris egenus es. Postremo
 remotis epulis anhelas superbus. Non est
expletio ista indigentiarum, sed fumus curarum.
Vide quid cogitas de divitiis istis tuis augendis. Vide
si facile dormis cum cogitas vel ne perdas ubi
servasti, vel ut augeas quod servasti. Divitias ergo
invenisti, qui requiem invenisti. Cum vigilas, augmentum
divitiarum cogitas; cum dormis, latrones
somnias: in die sollicitus, in nocte pavidus,
semper mendicus. Verum divitem te vult facere,
qui tibi promittit regnum Coelorum. Et quanti
putas empturus es illas veras divitias, illam veram
vitam, eamque aeternam? Quid? Ideo veram putas quod
tanti eam empturus es, quanti paratus fuisti emere
paucos istos laboriosos, et miseros dies? Aliquid
plus valere debet quod longe majus est. Et quid
faciam, inquis? Totum quod habui pauperibus
dedi, et quod habeo cum indigentibus communico,
quid plus possum? Habes plus, te ipsum;
te habes plus; tu es de rebus tuis; tu addendus es.
Attende consilium Domini tui quod dedit diviti: <hi>Vade, vende omnia quae habes, et da pauperibus.</hi> 
 Et
numquid dimisit eum posteaquam dixit hoc? Et ne se
ille quod amabat perdere putaret, primo eum
securum fecit, quia non perdidit, sed condidit: <hi>Habebis,</hi> 
inquit, <hi>thesaurum in coelo</hi>. Sufficit hoc? Non.
Et quid? <hi>Veni, sequere me <note>(Matth. XIX, 21)</note>
          </hi>. Amasti?
<pb n="0979"/>
sequi vis? Cucurrit, volavit; quaere qua? nescio
qua. O Christianum? nescis qua ivit Dominus tuus?
Vis dico tibi qua eum sequaris? per pressuras, per
opprobria, per falsa crimina, per sputa in faciem,
per alaparum, et flagellorum verbera, per coronam
spineam, per crucem, per mortem. Quid piger
es? Sequi volebas, demonstrata est via. Et tu:
quis illum sequitur? Erubesce, barbate. Foeminae
secutae sunt, quarum hodie natalitia celebramus. Foeminarum
Martyrum, Tuburbitanarum solemnitatem
hodie celebramus. Dominus vester, Dominus
noster, Dominus illarum, Dominus omnium, Redemptor
vitae nostrae, de via angusta, et aspera praecedendo
stratam fecit, stratam regalem, munitam,
[et puram, in qua delectaret et foeminas ambulare,
et adhuc piger es? Non vis fundere sanguinem pro
tanto sanguine? hoc dicit tibi Dominus tuus: prior
pro te passus sum; da quod accepisti, redde quod
bibisti. Non potes tu? Potuerunt pueri, et puellae;
potuerunt delicati, et delicatae; potuerunt divites, et
magni divites, qui subito irruente tentatione passionis
non retenti sunt copia divitiarum, nec capti hujus
vitae dulcedine, cogitantes illum divitem finientem
divitias, et invenientem tormenta, et non suas divitias
praemiserunt, sed eas potius in martyrio praecesserunt.
Tantis exemplis praecedentibus piger es? Et tamen
festa Martyrum celebras. Natalis est hodie Martyrum;
praecedam, dicis, et forte cum meliore tunica. Vide
qua conscientia, ama quod agis; imitare quod celebras;
fac quod laudas. Sed ego non possum. Dominus
in proximo est, nihil solliciti fueritis <note>(Philip. IV,
6)</note>. Ego, inquis, non possum; tu fontem ipsum noli
timere: unde impletae sunt illae potes et tu impleri,
si avidus accedas, si non quasi collis tumescas, sed
quasi vallis humilieris, ut impleri merearis. Non ergo
nobis dura sint, fratres, maxime his temporibus
abundante pressura: Contemptus est a Martyribus
mundus cum floreret. Vere magna laude contemptus
est florens, et amatur periens. Contempserunt illi
flores ejus, et tu amplecteris spinas ejus. Si migrare
piger es, vel domus ruinosa te terreat. Sed insultat
tibi Paganus. Unde tibi insultat Paganus? Re vera
tempus est ut insultet tibi Paganus, quia implentur
praedicta Domini tui. Rectius tibi insultaret, si non
implerentur quae ille praedixit. Ille Deum negat, quem
colis, tu ex his quae patitur mundus, ostende veracem,
et non contristatus praedictis, gaudeas promissis. Venit
enim eo tempore, quo jam mundus, aetate vergente,
<pb n="0980"/>
quasi ita factus, ut finiendus, abundaturus erat
cladibus, et calamitatibus, et angustiis, et molestiis.
Ad solatium tuum venit qui tunc venit; ne deficeres
in pressuris vitae pereuntis, atque transeuntis, promisit
alteram vitam. Antequam mundus his afflictionibus,
et calamitatibus laboraret, missi sunt Prophetae;
missi sunt servi ad aegrotum istum grandem, ad
genus humanum, quasi unum hominem languidum
ab Oriente usque ad Occidentem distentum, et jacentem;
misit Medicus potens servos suos. Ventum est
ut tales accessiones venirent aegroto huic, in quibus
multum laboraturus erat. Et ait Medicus: Multum
laboraturus est iste aegrotus, ego sum necessarius.
Jam stultus aegrotus dicat Medico: Domine, laboro
ex quo venisti: Stulte non laboras de eo, quia veni,
sed, quia eras laboraturus, veni. Compendio igitur,
fratres, quid multa dicimus? <hi>Verbum consummans
breviavit Dominus super terram <note>(Rom. IX, 28)</note>
          </hi>. Bene
vivamus, et pro bona vita nostra bona terrae transeuntia
non speremus. Vilis merces est bonae vitae
terrena felicitas; non tanti valet quod hic bene vivis,
quanti valet quod hic concupiscis; quamvis talia concupiscendo
nec bene vivis, si vis mutare vitam, muta
concupiscentiam. Servas fidem Deo, et ideo ut in
terra sis felix; et hoc tibi est totum. Quare servas
fidem Deo? fides tua tanti valet? tanti illam aestimas?
sic illam adducis? si aliquid venale habeas in terra,
et cum emptore paciscaris, tu charius pretium dicis,
ille vilius; tanti valet, inquis, quoniam quod vendis
exaggeras; et ille: Non valet tanti, sed tanti; et dat
sibi minus pretium, volens vilius emere. Dominus
Christus corrigit te. Dicis tu Domino tuo Christo:
Domine, servo tibi fidem, et tu da mihi in terra.
Stulte, non tanti valet quod vendis; erras, nescis
quod habes. Servas fidem, et quaeris terram? Plus
valet fides tua, quam terra, nescis illam appretiare.
Ego novi quanti valeat, qui tibi donavi; tanti valet
quantum est tota terrra; adde terrae et coelum: plus
valet. Et quid est plusquam terra, et coelum? Ille
qui et terram fecit, et coelum. Conversi ad Dominum
.]
</p>
      </div1>

<div1>
        <head>SERMO IV. <hi>De Natali Domini.</hi> </head>
<p> <hi>Sermonem num. 189 Tom. V. Maurini dolent nusquam
vidisse in MS. ut loca minus integra, vel male sarta
reficerent. Eumdem in integritatem suam restitutum
exemplavi a septem Codicibus, quorum tres sunt antiqua
lectionaria, quibus in officii recitatione solemni
Monachi utebantur in choro, quos inter praestat Codex
num. 106. elegantissime exscriptus manu propria Leonis
Ostiensis, qui epocham, et nomen suum apposuit,
et Codicem figuris ornavit. Duo alii Codices sunt Breviaria
characteribus latinis saeculi XIV. ante aetatem
<pb n="0981"/>
Urbani V. nam Psalmos ex editione Romana legunt,
non ex Gallicana, quam ille Pontifex Cassinensibus
praescripserat. Reliqui duo continent sermones diversorum,
sicque etiam inscribuntur. In his vero septem
Codicibus una et constans est sermonis lectio, unaque
inscriptio, quae cum Maurina editione concordat. Bibliotheca
Medicea Laurentiana monet extare in Cod. 1.
Plut. XIV. hunc eumdem sermonem integrum, ut in
nostris Codicibus.</hi> </p>
<p>SANCTIFICAVIT nobis istum diem dies, qui fecit
omnem diem, de quo Psalmus cantat <hi>Cantate
Domino canticum novum, cantate Domino omnis terra;
cantate Domino, et benedicite nomen ejus <note>(Psal.
XCV, 1, 2)</note>
          </hi>. bene nuntiate de die in diem salutare
ejus. Quis est iste dies de die, nisi Filius de Patre,
lumen de lumine. Sed dies ille qui genuit diem,
qui de Virgine nasceretur hoc die. Dies ergo ille non
habet ortum, non habet occasum. Diem dico Patrem
Deum. [Non enim esset Jesus dies de die, nisi esset
et Pater Dies.] Quid est dies nisi lumen? non oculorum
carnalium, non lumen, non lumen commune
hominibus, et pecoribus, sed lumen quod Angelis
lucet, lumen cui videndo corda purgantur.
Transit enim ista nox, in qua modo vivimus, in qua
nobis accenduntur lucernae Scripturarum, et veniet
illud, quod in alio Psalmo canitur: <hi>Mane astabo
tibi, et contemplabor te <note>(Id. V, 5)</note>
          </hi>. Dies ergo ille
Verbum Dei, dies, qui lucet Angelis, dies, qui lucet
in illa Patria, unde peregrinamur, vestivit se carne,
et natus est de Maria Virgine. Mirabiliter natus est.
Quid mirabilius Virginis partu? Concepit et virgo
est? parit et virgo est. Creatus est enim de illa
quam creavit, et attulit ei foecunditatem, non corrupit
 integritatem, Maria unde? ex Adam. Adam
unde? de terra. Si Adam de terra, et Maria de
Adam, ergo et Maria terra. Si Maria terra,
agnoscamus quod cantamus: <hi>Veritas de terra orta
est.</hi> Quale nobis beneficium praestitit. <hi>Veritas de
terra orta est? et justitia de coelo prospexit <note>(Id. LXXXIV,
12)</note>
          </hi>. <hi>Judaei enim,</hi> sicut dicit Apostolus, <hi>ignorantes Dei
justitiam, et suam volentes constituere, justitiae Dei non
<pb n="0982"/>
sunt subjecti <note>(Rom. X, 3)</note>
          </hi>. Unde potest homo esse
justus? a semetipso? Quis pauper sibi dat panem?
quis nudus cooperitur, nisi acceperit vestem? [Justitiam
non habebamus; peccata hic sola erant.] Unde
justitia? quae justitia sine fide? <hi>Justus enim ex fide
vivit <note>(Id. I, 17)</note>
          </hi>. Qui sine fide se dicit justum, mentitur.
Quomodo non mentitur in quo non est
fides? si vult verum dicere convertat se ad veritatem.
Sed longe erat. <hi>Veritas de terra orta est.</hi> Dormiebas,
venit ad te; stertebas, excitavit te; viam tibi
fecit per se, ne perderet te. Ergo quia veritas de
terra orta est, Dominus noster Jesus Christus de
Virgine natus est; <hi>Justitia de coelo prospexit</hi>, ut
haberent homines justitiam non suam, sed Dei.
Quantam dignationem! Qualis praecessit indignatio!
Indignatio quae praecessit? Mortales eramus, peccatis
 premebamur, poenas nostras portabamus.
Omnis homo, quando nascitur, inchoat a miseria.
Noli quaerere prophetantem; interroga nascentem,
et vide flentem. Cum ergo ista esset in terra
magna Dei indignatio, qualis subito facta est dignatio? <hi>Veritas de terra orta est.</hi> 
 Creavit omnia, creatus
est inter omnia; fecit diem, venit in diem; erat ante
tempora, signavit tempora. Dominus Christus in
aeternum sine initio apud Patrem; [et tamen
hodie quaere quid est. Natalis est. Cujus? Domini.
Habet Natalem? Habet. In principio Verbum, Deus
apud Deum, habet natalem? Habet.] Nisi haberet
ille humanam generationem, nos non perveniremus
ad divinam regenerationem: natus est, ut renasceremur.
Nemo dubitet renasci, Christus natus est:
generatus est, non regenerandus. Cui enim necessaria
erat regeneratio, nisi cujus est damnata generatio?
Fiat itaque in cordibus nostris misericordia ejus.
Portavit eum Mater in utero, portemus in corde;
gravidata est Virgo incarnatione Christi, gravidentur
pectora nostra fide Christi; peperit Salvatorem,
pariamus laudem. Non simus steriles; animae nostrae
foecundae sint Deo. Generatio Christi a Patre sine
Matre; generatio Christi a Matre sine Patre:
ambae generationes mirabiles. Prima generatio aeterna,
secunda temporalis. [Quando natus est de Patre?
Quid est quando? Quaeris ibi quando, ibi, ubi non
invenies tempus? Noli ibi quaerere quando. Hic
quaere quando: Quando de Matre bene quaeris.
Quando de Patre non bene quaeris; natus est, et
non habet tempus;] natus est aeternus de aeterno,
coaeternus. Quid miraris? Deus est. Fit consideratio
Divinitatis, et perit causa admirationis, [Et quando
<pb n="0983"/>
dicimus, natus est de Virgine; magna res! miraris?
Deus est; noli mirari:] transeat admiratio,, accedat
laudatio. Fides adsit; crede quia factum
est. [Si non credideris illud factum est, tu remanes
infidelis. Dignatus est homo fieri, quid quaeris amplius?]
Parumne pro te humiliatus est Deus? Qui
Deus erat, homo factus est; angustum erat diversorium,
involutus pannis in praesepe positus: audistis
cum Evangelium legeretur. Quis non miretur.
Ille, qui mundum implebat, in diversorio
locum non inveniebat; in praesepe positus
cibaria nostra factus est. Accedant ad praesepe duo
animalia, duo populi: agnovit enim bos possessorem
suum, et asinus praesepe Domini sui. Attende
ad praesepium; noli erubescere esse jumentum
Domini. Christum portabis, non errabis; ambulans
per viam, [sedet supra te via. Meministis asellum
illum adductum ad Dominum? Nemo erubescat,
nos sumus.] Sedeat supra nos Dominus, et quo vult
nos vocet. Jumentum ipsius sumus, ad
Jerusalem imus. Ipso sedente non
premimur, sed elevamur; ipso ducente non erramus,
ad illum imus, per illum imus, non perimus.
</p>
      </div1>

<div1>
        <head>SERMO V. <hi>Habitus Carthagine ad Mensam B. Cypriani sexto Idus Septembris de eo, quod Apostolus ad Galatas dicit: Fratres, si praeoccupatus fuerit homo in aliquo delicto, vos qui spirituales,</hi> etc.</head>
<p divs_removed="true"> <hi>Non adhuc vulgati sequentes sermones classem alteram
constituentes nunc primum lucem aspiciunt, habituri,
ut opinor, vindices quotquot in Augustini lectione
tantisper versati fuerint. Primum hunc exscripsi
ex cod. 17, de quo supra, eumdemque signavi
titulum quem in cod. praefert. In bibliothecis editis
non reperi, eumque si adamaveris inserere sermonibus
Editionis Maurinae, praepones serm. 164. Ex
hoc fonte hausisse Florum sententias ad priores versiculos
capit. 6. epistolae ad Galatas explanandos
ipsius commentarium legentibus patet. Maurini sermonem
hunc ignorantes ex laudato serm. 164 easdem
transtulisse Florum censuerunt; sed ibi de
proprio et alieno onere ferendo tantum agitur, hic
autem sex priores versiculi exponuntur, et Flori commentarium
ab hac expositione non abhorret.</hi> 

        </p>
        <div3 moved_from_p="true">
            <head>I.</head>
          <p>
 RECOLITE commemorantem Epistolae apostolicae
<pb n="0984"/>
lectionem: <hi>Fratres,</hi> inquit, <hi>si praeoccupatus fuerit
homo in aliquo delicto, vos qui spirituales estis, instruite
hujusmodi in spiritu lenitatis, intendens te
ipsum, ne et tu tenteris. Alter alterius onera portate,
et sic adimplebitis Legem Christi. Qui enim putat se
esse aliquid, cum nihil sit, se ipsum seducit. Opus autem
suum probet unusquisque, et tunc in semetipso
tantum habebit gloriam, et non in altero. Communicet
autem qui catechizatur verbum ei, qui se catechizat in
omnibus bonis. Nolite errare, Deus non subsannatur;
quod enim seminavit homo, hoc et metet; quia qui seminaverit
in carne, ex carne metet corruptionem; qui
autem seminaverit in spiritu, de spiritu metet et vitam
aeternam. Bonum autem facientes non infirmemur; tempore
enim suo metemus infatigabiles. Itaque dum tempus
habemus, operemur bonum ad omnes, maxime
autem ad domesticos fidei <note>(Galat. VI, 1, et seqq. juxta
Italam versionem)</note>
            </hi>. Huc usque recitatum est de Epistola
Pauli: huc usque vobis tanquam lector fui.
Sed, fratres mei, si intellectus est lector, cui rei necessarius
est disputator? Ecce audivimus, intelleximus,
faciamus et vivamus. Et quid opus est vestram
onerare memoriam? tenete ista et inde cogitate. An
forte movet aliquem vestrum quomodo intelligendum
sit quod ait: <hi>Invicem onera vestra portate,</hi> et paulo
post ait: <hi>Unusquisque proprium onus portabit?</hi> Dicitis
enim in cordibus vestris qui tamen hoc advertistis:
Quomodo invicem onera nostra portamus, si unusquisque
proprium onus portabit? si invicem
onera nostra portamus? Fateor, quaestio est. Pulsate,
et aperietur vobis: pulsate intendendo, pulsate
studendo, pulsate etiam pro nobis, ut aliquid dignum
vobis dicamus, orando: ita pulsantes adjuvatis nos,
et cito ista quaestio soluta erit. Utinam quam cito
solvetur, tam efficaciter quisque quod intellexerit
operetur? In pondere infirmitatis <hi>Invicem onera nostra
portamus: in ratione pietatis unusquisque proprium
onus portabit.</hi> Quid est quod dixi? Omnes homines
quid sumus nisi homines, ac per hoc infirmi,
et qui omnino sine peccato non sumus? In hoc enim <hi>Invicem onera nostra portamus.</hi> 
 Si enim taedium passus
fueris ad peccatum fratris tui, et ille ad tuum,
negligitis invicem, et facitis vere grande peccatum.
Si autem quod ille non potest toleras tu, et quod tu
non potest toleret ille, invicem onera vestra portatis,
et quia invicem onera vestra portatis, impletis legem
sacratissimam charitatis. Ipsa est enim Lex Christi,
lex charitatis est Lex Christi. Ideo venit quia nos
amavit, et non erat quod amaret, sed amando amabiles
fecit. Audistis quid sit, <hi>Invicem onera vestra
portate, et sic adimplebitis Legem Christi.</hi> Quid est
ergo <hi>Unusquisque proprium onus portabit?</hi> Unusquisque
pro peccato suo rationem reddet; de peccato
alieno nemo redditurus est rationem. Habet quisque
causam suam; Deo redditurus est rationem suam.
Sed et ipsi Praepositi, qui rationem reddunt de gregibus
Christi, de peccato suo rationem reddunt, si
<pb n="0985"/>
neglexerint de gregibus Christi. Ergo, fratres, <hi>Si
praeoccupatus fuerit homo in aliquo delicto, vos qui
spirituales estis, quicumque estis qui spirituales estis,
instruite hujusmodi in spiritu lenitatis.</hi> Et si clamas,
intus ama; hortaris, blandiris, corripis, saevis; dilige
et quidquid vis fac. Non enim pater odit filium;
et tamen pater, si opus est, verberat filium, incutit
dolorem ut tueatur salutem. Hoc est ergo <hi>In spiritu
lenitatis:</hi> si enim <hi>Praeoccupatus fuerit homo in aliquo
delicto</hi> et dixeris: Non ad me pertinet; et dixero
tibi: Quare ad te non pertinet? et responderis mihi: <hi>Quia unusquisque proprium onus portabit:</hi> 
 respondebo
tibi: Certe libenter audistis, et intellexistis: <hi>Invicem
onera vestra portate. Ergo si praeoccupatus fuerit
homo in aliquo delicto,</hi> tu qui spiritualis es, instrue
hujusmodi in spiritu lenitatis. De peccato quidem suo
ipse redditurus est rationem, quia <hi>Unusquisque proprium
onus portabit:</hi> sed tu vulnus illius si neglexeris,
de peccato negligentiae tuae malam redditurus
es rationem: ac per hoc si invicem onera vestra non
portaveritis, malam rationem habebitis in eo quod <hi>Unusquisque proprium onus portabit.</hi> 
 Facite illud ut
invicem onera vestra portetis, et parcit vobis Deus
quod unusquisque proprium onus portabit. Si enim
portabis onus alterius, quando praeoccupatur in aliquo
delicto, ut in spiritu lenitatis instruas eum, venies
ad eum locum ubi audisti: <hi>Unusquisque proprium
onus portabit:</hi> et bona conscientia dicis Deo: <hi>Dimitte nobis debita nostra.</hi> 
 Ergo, fratres, mementote <hi>Si praeoccupatus fuerit homo in aliquo dilecto,</hi> 
 non
transeuntes accipias, homo: potuit enim dicere: Si
praeoccupatus fuerit quispiam, si praeoccupatus fuerit
quicumque. Non hoc dixit, sed dixit, homo. Valde
autem difficile est, ut non in aliquo delicto praeoccupetur
homo; quia quid est homo? Sed spirituales
isti, quos admonuit, ut in lenitate instruant eum
hominem, qui delicto fuerit proeoccupatus, forte dicebant
in cordibus suis: Portemus onera eorum
qui praeoccupantur delictis, quia nos non habemus
quid in nobis ipsi portare possint. Audi, quia non
debes esse securus, sequentia verba: <hi>Vide, intendens
te ipsum, ne et tu tenteris.</hi> Ne superbirent spirituales,
ne se extollerent; quamquam si sunt spirituales
non se extollent; timeo ne propterea se
extollant, quia carnales sunt; tamen attendat et
spiritualis, ne et ipse tentetur. Numquid enim quia
spiritualis est, homo non est? numquid quia spiritualis
est, non portat corruptibile corpus quod aggravat
animam <note>(Sap. IX, 15)</note>? Numquid quia spiritualis
est, finivit hanc vitam, quae <hi>Tota tentatio est
super terram (Job, VII, 1, juxta Italam)</hi>? Ergo bene
illi dictum est, omnino bene: <hi>Intendens te ipsum,
ne et tu tenteris.</hi> Et cum admonuisset illos, id est,
spirituales, intulit continuo generalem illam sententiam: <hi>Alter alterius onera portate, et sic adimplebitis
Legem Christi.</hi> 
 Quid est alter alterius? Carnalis portet
onus alterius carnalis; Spiritualis portet alterius
spiritualis: <hi>Invicem onera vestra portate;</hi> peccata vestra
invicem nolite negligere: apud quos fiducia est
<pb n="0986"/>
vobis, arguite; apud quos arguendi fiducia non fuerit,
admonete <note>(2 Cor. VII, 4)</note>; et si hoc necesse est,
ne quisquam peccet, orate, rogate. An forte humiliavi
vos, quia dixi, rogate? Apostolum audite: <hi>Praecipientes autem,</hi> 
 inquit, <hi>et rogamus, ne in vacuum
gratiam Dei suscipiatis <note>(Id. VI, 1, ex Itala)</note>
            </hi>. Medicus
si vires invenerit in aegroto, corripit; si autem vires
non invenerit, et timet ne sub amaritudine correctionis
forte deficiat, supplicat, rogat ut audiat, faciat,
et vivat. Constat ergo propter hoc dixisse Apostolum, <hi>Invicem onera vestra portate;</hi> 
 quia spiritualem
admonuerat, et dixerat: <hi>Intendens te ipsum, ne
et tu tenteris;</hi> ne tantum sibi arrogaret iste spiritualis,
ut putaret se non habere onus, quod debeat
ab altero supportari. Audi ipsum rursus propter typhum,
propter tumorem, propter inflationem, audi
ipsum iterum: <hi>Qui enim putat se esse aliquid, cum
nihil sit, se ipsum seducit.</hi> Non potuit dici melius, <hi>Se ipsum seducit.</hi> 
 Non in omnibus diabolus est accusandus;
aliquando enim ipse homo diabolus suus
est. Cur enim cavendus est diabolus? Nempe ideo
ne te seducat. Nonne ergo tu ipse es diabolus tuus,
quando te ipsum seducis? Quid deinde? <hi>Opus autem
suum probet unusquisque, et tunc in semetipso tantum
habebit gloriam, et non in altero.</hi> Quando facis aliquid
boni, si propterea tibi placet, quia laudat te alter;
si autem alter te hinc non laudaret, in faciendo
opere bono deficeres desitutus vocibus laudatoris:
in altero habes gloriam, non in te ipso. Si laudat,
facis; si forte bonum opus tuum displicuerit homini
stulto, non facis. Nonne vides homines res suas effundentes
histrionibus, et nihil pauperi porrigentes,
quam multorum ore laudantur? Numquid ideo bonum
est quod faciunt quia laudantur? Expergiscere tandem: <hi>Laudatur peccator in desideriis animae suae.</hi> 
 Omnes acclamastis,
quia Scripturam sanctam, unde testimonium
commemoramus, nostis. Audiant et qui nesciunt. Scriptura
sancta dixit, Scriptura sancta praedixit, quoniam <hi>Laudatur peccator in desideriis animae suae, et qui inique
gerit, benedicitur 
 <note>(Psal. IX, 24)</note>
            </hi>. Modo jam si laudatur
peccator in desideriis animae suae, et qui iniqua gerit
benedicitur, quaere laudatores. Dilanient te desideria
mala? fac iniquitates quotidie ad explenda desideria
tua, et quaere laudatores. Mihi crede, non invenis,
nisi adulatores, aut seductores. Quomodo seductores,
quomodo adulatores? Debeo verborum meorum
reddere rationem. Adulatores sunt qui sciunt te
male facere, et tamen laudant; qui vero ideo te laudant
malum facientem, quia bonum putant esse quod
facis, non sunt adulatores, quia ex animo laudant,
sed sunt seductores, quia ad illa mala facienda te
suarum laudum frequentatione seducunt, et respirare
non sinunt: is enim in auras inanes, putas bonum
esse quod facis: praecipitas bona tua; exinanis
domum tuam; nudos relinquis filios tuos: laudes
illae insanum fecerunt; curris, manus moves, favores
accipis, ad os ponis, fundis domum, et colligis ventum.
Quomodo, inquis, sunt isti seductores mei qui
me ex animo laudant? Ideo sunt seductores tui, quia
<pb n="0987"/>
prius errando fuerunt et sui. Itane vero scalas ad
te ponere laborabit, ut non te seducat, qui se ipsum
seducit? Ergo <hi>Laudatur peccator in desideriis animae
suae, et qui iniqua gerit, benedicitur.</hi> Cave talem laudatorem,
vita hujusmodi benedictorem. Imo tu bonum
fac. Sed inquies, displicebo tali illi, si fecero:
et displice illi, et place Deo. Si enim illi displicueris
et Deo placueris, in te ipso habebis gloriam, et non
in altero. Sed detrahunt mali bonis, et amatores
hujus saeculi maledicunt contemptoribus saeculi, dicunt
opprobria, quaerunt quid reprehendant; mox ut
aliquid mali dictum fuerit, continuo credunt; si
aliquid boni dictum fuerit, credere nolunt, et turbatur
cor tuum, ut deficias in bono faciendo, quia
non est inventus laudator, vel adulator, vel deceptor.
Et non tibi sufficit testimonium conscientiae tuae?
In theatro pectoris tui, sub oculis Dei quare turbaris:
obsecro te, quare turbaris? Quia multa dicuntur
de me mala. Hoc dicis? non turbareris in navi
cordis tui, nisi Christus dormiret. Audisti cum
Evangelium legeretur: <hi>Irruit magna tempestas, et navis
turbabatur, et operiebatur fluctibus;</hi> quare? quia <hi>Christus
dormiebat <note>(Matth. VIII, 24)</note>
            </hi>. Quando dormit Christus
in corde tuo, nisi quando oblivisceris fidem tuam? Fides
Christi in corde tuo tanquam in navi Christus est.
Audis opprobria, fatigaris, turbaris: dormit Christus.
Excita Christum, excita fidem tuam. Habes quid facias
vel turbatus: excita fidem tuam, evigilet Christus,
et loquatur tibi: turbant te opprobria? quae
non ego prior audivi pro te? Hoc tibi dicit Christus,
sic te alloquitur fides tua. Audi illam, et vide quia
si te alloquitur an forte oblitus es, quia <hi>Pro nobis
passus est Christus <note>(1 Petr. II, 21)</note>
            </hi>? et antequam pro
nobis tanta mala pateretur, audivit opprobria? Daemonia
ejiciebat, et dicebatur ei: <hi>Daemonium habes <note>(Joan. VIII, 48)</note>
            </hi>.
De illo per Prophetam dictum est: <hi>Opprobria exprobrantium tibi ceciderunt super me <note>(Psal. LXVIII, 12)</note>
            </hi>.
Excita ergo Christum, et dicet tibi
in corde tuo: <hi>Cum vobis detraxerint homines et dixerint
omne malum adversum vos propter me, gaudete et
exultate, quoniam merces vestra copiosa est in coelis <note>(Matth. V, 11, ex Itala)</note>
            </hi>.
[Crede quod dictum est, et
fit in corde tuo tranquillitas magna.] Si ergo <hi>Putat
se esse aliquid homo, cum sit nihil, se ipsum seducit;
opus autem suum probet unusquisque, et tunc in semetipso
gloriam habebit, et non in altero.</hi> Sive laudet,
sive reprehendat, tu in temetipso habes gloriam,
quia gloria tua Deus tuus est in conscientia tua, et
eris similis virginibus sapientibus, quae tulerunt
oleum secum in vasis, ut non in altero haberent gloriam,
sed in se ipsis <note>(Matth. XXV, 8)</note>. Nam illae, quae
non tulerunt oleum secum, mendicaverunt ab ipsis,
et extinctae sunt lampades earum et dixerunt: <hi>Date
nobis de oleo vestro.</hi> Quid est, <hi>Date nobis de oleo vestro</hi> 
 nisi, laudate opera nostra, quia non nobis
<pb n="0988"/>
sufficit conscientia nostra? Quod obscurum videbatur
in apostolica lectione, sicut Dominus donavit,
exposui. Caetera plana sunt, non quaerunt expositionem,
sed factorem. Ut autem quod audivimus facimus,
ipsum rogemus, sine cujus adjutorio facere
nihil boni poterimus, quoniam ipse dixit suis Discipulis: <hi>Sine me nihil potestis facere 
 <note>(Joan. XV, 15)</note>
            </hi>.
Conversi ad Dominum, etc.</p>
        </div3>
<p>
          <emph> <hi>Et post Sermonem.</hi> </emph>
        </p>
<p>Quia plebs postulavit ut ante diem Natalis beati
Cypriani non proficisceretur, adjecit: Vere dico
Charitati Vestrae, quia nostrum desiderium, et querelas
etiam per litteras ferre non possumus; sed
quia hoc, quod petitis, jam jussit et sanctus Senex,
sic concludo sermonem: Natalis beati Cypriani jam
propinquat; propter eam solemnitatem in me retinendo
violenti esse voluistis; ergo qui verbo studemus,
bonum est ut etiam corpore jejunemus.</p>
</div1>

<div1>
        <head>SERMO VI. <hi>De pluribus Martyribus.</hi> </head>
<p> <hi>Ex Cod. n. 12. cui titulus</hi> Sermones Augustini et
aliorum, <hi>prodit hic Sermo Augustini quidem nomine
insignitus, et genuinis ejusdem foetibus permixtus. In
bibliothecis editis, quas adire licuit, nulla occurrit
sermonis istius memoria. In Maurina editione collocabis
post sermonem 326. Exordium, et sententia in
eo posita iterantur serm. 286, et fere iisdem verbis.
Vide etiam serm. 328, n. 2, post medium.</hi> </p>
<p>MARTYRUM nomen graecum est, latine testes dicuntur:
<pb n="0989"/>
si ergo testes sunt, pro testimonii sui veritate
tanta perpessi sunt. Serviebat veritas Deo, mentiebatur
iniquitas sibi. Sic enim scriptum est; corpus
Christi loquitur in Psalmo, quod est Ecclesia <hi>Et surrexerunt
mihi testes iniqui, et mentita est iniquitas sibi <note>(Psal. XXVI, 12)</note>
          </hi>.
Testes et testes; testes iniqui, et
testes justi; testes diaboli, et testes Christi. Utriusque
testis genus vidimus, expectavimus, audivimus
cum beatorum Martyrum, quorum dies solemnitatis
agitur, passio legebatur. Interrogati, responderunt
collecta se egisse, quia Christiani essent. Hoc est testimonium
veritatis. Judex dicebat: Quoniam de
scelere confessi estis. Hoc est testimonium iniquitatis.
Praedicabatur Deus, et vocabatur scelus. In praedicatione
Dei obediebat veritas Deo; in appellatione
sceleris mentiebatur iniquitas sibi. In ipsos enim
quod dicebat, revertebatur, et falsum scelus vero
scelere damnabatur. Non faciebant scelus Martyres
nostri; non faciebant scelus Christi Martyres congregando
se in collecta ad laudandum Deum, ad audiendam
veritatem, ad sperandum Regnum Coelorum, et
contemnendum praesens nequissimum saeculum. Non
faciebant isti scelus. Haec pietas vocatur. Hujus rei
nomen religio est. Hujus rei nomen devotio est. Hujus
rei nomen verum testimonium est. Quod ergo
scelus faciebant qui de pietate confessos insuper occidebant?
Illum et illum, ait judex iniquitatis, testis
falsitatis, illum et illum et illum gladio animadverti
placet. Ecce scelus. Audi et vocem pietatis: Deo
gratias, dixit testimonium primus. Primus clausit
testimonium victoria perpetua. Credo quod advertit
Charitas Vestra, quando Sanctorum passio legebatur,
qui primus confessus est; primus vocabatur ante novissimum;
victoria in fine perpetua. O victoria sine
labe! o finis sine fine! Quid est enim victoria perpetua,
nisi victoria sine fine? Hoc est vincere carnis
illecebras, vincere perversi judicis minas, vincere
corporis dolorem, vincere vitae amorem. Dicam si
potuero, Domino adjuvante, fratres mei, quod sentio:
in sanctis Martyribus amor vitae amore victus est
vitae. Qui acclamastis, intellexistis, sed propter eos
qui non intellexerunt, patimini me qui intellexistis,
<pb n="0990"/>
paulisper quod dixi. Hoc dixi: in sanctis
Martyribus amor vitae amore victus est vitae. Amando
vitam contempserunt vitam. Quis amando argentum
contemnit argentum? Quis amando aurum contemnit
aurum? Quis amando praedia contemnit praedia? Nemo
contemnit quod amat. Invenimus Martyres, qui
amaverunt vitam, et contempserunt vitam. Non pervenirent
ad illam, si non calcarent illam. Noverant
quod agebant, qui erogando acquirebant. Ne putetis
eos, charissimi, consilium perdidisse, quando vitam
amabant, et vitam contemnebant; non consilium
perdiderunt. Semina spargebant, et messem quaerebant.
Video agricolae consilium, et cognosco in Martyribus
sapientiam. Agricola amando triticum spargit
triticum. Qui nescis quid faciat seminator,
forte corripies illum, et dicis: Quid agis, insane?
quod tanto cum labore collegisti, profers, spargis, ab
oculis tuis aufers, in terram projicis, insuper obruis?
Respondet tibi: Amo triticum, ideo projicio triticum;
si non amarem, non projicerem; crescat volo, non
pereat. Ecce quod fecerunt Martyres nostri incomparabiliter
sapientiores agricolis. Pauca enim grana
spargunt seminatores, et colligunt multa messores.
Sed et quod spargunt, et quod colligunt habet finem.
Quod spargitur non est multum, multum est quod
colligitur, tamen utrumque finitur. Et nolebatis ut
Martyres nostri spargerent vitam quandoque mortem
finiendam, ut acciperent vitam, quae non habet mortem?
Boni foeneratores, boni seminatores, qui multiplicat
Deus est. Ipse multiplicat et in agro fruges;
ipse quidquid de terra gignitur nutrit. Grana multiplicare
Deus potest, Martyres suos servare non potest?
Ecce dico vobis, audite quod audierunt. Audistis
et vos modo cum Evangelium legebatur; quid eis
promissum sit, accepistis: <hi>Tradent,</hi> inquit, <hi>vos in
conciliis, et in synagogis suis; flagellabunt vos, et ex
vobis occident: dico autem vobis: Capillus de capite
vestro non peribit, et in vestra patientia possidebitis animas
vestras <note>(Matth. X, 19; et Luc. XXI, 18, 19)</note>
          </hi>. Possidebitis,
et non perditis. Nemo enim ibi persequitur
inimicus; nemo moritur amicus. Ibi eritis ubi
perpetuus dies non habet hesternum praecedentem,
nec crastinum consequentem. Ibi eritis boni foeneratores,
quo vos diabolus sequi non potest. Ferte ad
tempus; gaudete in aeternum. Dura sunt quae toleratis,
sed magnum fructum habet quod seminatis.
Legite quid de vobis, cum seminaretis, dictum est: <hi>Euntes ibant et flebant mittentes semina sua 
 <note>(Psal.
CXXV, 6, 7)</note>
          </hi>. Quo fructu? quo fine? qua consolatione. <hi>Venientes autem venient in exultatione portantes
<pb n="0991"/>
manipulos suos.</hi> 
 De manipulis istis coronae
fiunt. Celebremus ergo Martyrum dies honorando
Martyrum passiones, non amando potiones. Conversi
ad Dominum, etc.
</p>
      </div1>

<div1>
        <head>SERMO VII. <hi>De Sancto Joanne Baptista.</hi> </head>
<p> <hi>Extat hic Sermo in quatuor codicibus MS. Cassinensibus,
in Cod. videlicet n. 12, et in tribus lectionariis
saeculi XII. constanter Augustino nuncupatus. In
bibliotheca vero Leopoldina Blandinii tribuitur auctori
anonymo. Sermonis exordium excripsi ex cod. 12,
breviatum enim legitur in Leopoldina, et lectionariis
forsan ex eo, quod alienum tantisper visum fuerit ab
hac festivitate. At clausulam a lectionariis positam retinui,
ne mutilus prodiret sermo; Codex enim 12.
clausulae loco subdit quaestionem</hi> de verbo et voce, <hi>quae et lacunis intercepta, et insoluta omnino ab incurioso
librario relicta fuit. Caeterum hujusmodi immutationum
in lectionariis frequentium exempla passim
afferunt Editores Maurini, qui in serm. 44. de
verbis Isaiae. c. 53. haec scite annotant:  « Nam qui in
Ecclesia legendi essent Augustini tractatus, necessario
plerumque decurtabantur, iisque exordium aptabatur,
et idonea conclusio. »  Possidii Indiculus plures
enumerat <note>(c. 8. 9. 10.)</note> de hac festivitate sermones,
quos inter accensendos esse hunc, et sequentem confirmant
jam edita Maurinis Tom.</hi> 
 V. <hi>n. 228, 293. et
seqq.; nam cum iis saepe cohaerent horum sermonum
verba, et sententiae. In illa autem editione hunc
inseres post Serm. 293, eritque VIII. de Nativitate
S. Joannis Baptistae.</hi> </p>
<p>QUONIAM. Voluit Dominus hodierno die reddere
Charitati Vestrae vocem et praesentiam nostram, et
hoc fecit ipse non secundum dispositionem nostram,
sed secundum voluntatem suam, agimus ei gratias
vobiscum, et reddimus vobis sermonis obsequium,
quod est ministerium nostrum, in quo nos servire vobis
et oportet, et decet. Vestrum est autem, charissimi,
dispensationem qualemcumque servorum Dei
accipere cum charitate et illi gratias agere nobiscum,
qui nobis donavit hunc diem simul agere
vobiscum. Unde ergo loquimur hodie, nisi de illo
cujus natalis est hodie? Joannes ergo sanctus natus
de sterili, Praecursor Domini nati de Virgine, factus
est Domini sui salutator, ex utero annuntiator.
Huic Joanni mater sterilis, quae parere non noverat,
Salvatoris autem mater virgo unde pareret non habebat:
genuit sterilis praeconem, virgo peperit judicem.
Sed multos praecones Dominus ipse Jesus Christus
ex utero virginis venturus ad homines praemiserat
ante se. Omnes Prophetae ab ipso praemissi sunt,
sed ipse in illis loquebatur; qui venit post illos erat
<pb n="0992"/>
ante illos. Cum ergo multos praecones ante se miserit
Dominus, quid tantum iste meruit? quid tantae excellentiae
amplius habuit, cujus natalis hodie commendatur?
Nam neque hoc sine signo cujusdam magnitudinis
est ut non lateat dies natalis ejus, sicut non latet
dies natalis Domini ejus. Alii Prophetae quando
nati fuerint ignoramus, de Joanne nescire non licuit
quando natus sit. Etiam hinc magnum ipsius meritum
apparuit, quia caeteri praenuntiaverunt Dominum, et
videre desideraverunt, et non viderunt, et si viderunt
in spiritu, futurum viderunt; praesentem autem
non hic fuerunt ut viderent. Dicit autem ipse Dominus
de illis ad Discipulos suos, quia <hi>Multi prophetae,
et justi voluerunt videre quae videtis, et non viderunt, et
audire quae auditis, et non audierunt <note>(Matth. XIII, 27)</note>
          </hi>.
Numquid non ipse illos mittebat? Sed erat in omnibus
desiderium, si fieri posset, videre hic in carne
Christum. Sed quia praecesserunt moriendo, sicut
praecesserant nascendo, non hic eos Christus invenit,
sed tamen eos in aeternam vitam Christus redemit. Et
ut noveritis quale circa omnes desiderium erat videre
hic Christum, recordamini senem illum Simeonem,
cui non pro parvo bono nuntiavit Spiritus Dei, quod
non esset exiturus de hoc saeculo, nisi vidisset Christum.
Natus est Christus; cognovit illum infantem
in manibus matris, accepit, tenuit in manibus, cujus
Divinitate ipse portabatur; et tenens in manibus
infantem Verbum, benedixit Deum dicens: <hi>Nunc dimittis,
Domine, servum tuum in pace, quoniam viderunt
oculi mei salutare tuum <note>(Luc. II, 29)</note>
          </hi>. Prophetae ergo
alii non hic viderunt Christum, Simeon infantem
vidit; Joannes conceptum agnovit, et salutavit: Joannes
annuntiavit et vidit, digito demonstravit, et dixit: <hi>Ecce agnus Dei, ecce qui tollit peccata mundi <note>(Joan. I. 29)</note>
          </hi>.
Excellentior ergo iste omnibus caeteris.
Audi de illo testimonium Domini, ubi se illi praetulit,
neminem alium. Valde magnus erat cui qui se praeferretur,
praeter Christum, non erat. Proinde ipse
Dominus ita dicit: <hi>In natis mulierum nemo exurrexit
major Joanne Baptista <note>(Matth. XI, 11)</note>
          </hi>. Et ut se illi
praeponeret, secutus adjunxit: <hi>Qui autem minor est
in regno coelorum major illo est.</hi> Se dixit minorem, et
majorem; minorem nascendo, majorem dominando;
minorem aetate, majorem vero majestate. Post Joannem
natus est Dominus. Sed in carne, sed de Virgine,
ante illum autem <hi>In principio erat verbum.</hi> Magna res
post Joannem Christus, et tamen Joannes per Christum: <hi>Omnia enim per ipsum facta sunt, et sine ipso
factum est nihil 
 <note>(Joan. I, 1)</note>
          </hi>. Quare ergo venit Joannes?
Ostendere viam humilitatis, ut praesumptio hominis
minueretur, gloria Dei augeretur. Venit ergo
Joannes magnus commendans magnum; venit Joannes
mensura hominis. Quid est mensura hominis?
Plusquam Joannes nullus homo esse poterat: quidquid
Joanne plus erat, jam plusquam homo erat. Si
enim mensura magnitudinis humanae fuerat, terminata
in Joanne, non inveniebas jam hominem majorem,
et tamen invenisti majorem, confitere Deum,
quem profecto homine potuisti invenire majorem.
<pb n="0993"/>
Joannes homo, et Christus homo; sed Joannes solum
homo, Christus Deus et homo. Secundum quod
Deus est, ipse fecit Joannem; secundum quod homo,
natus est post Joannem. Sed tamen ille praecursor
Domini sui Dei et hominis quantum se humiliat
videte: quo nemo exurrexit major inter natos mulierum
interrogatur, utrum ipse esset Christus? Tam
magnus erat, ut possint falli homines: dubitatum est
de illo, utrum ipse esset Christus, et ita dubitatum
est ut interrogaretur. Jam si esset filius superbiae, non
doctor humilitatis, apponeret se hominibus errantibus,
et non ageret ut id putarent, sed jam quod putabant,
acciperet. Forte nimium illi erat velle persuadere
hominibus, quod ipse esset Christus? Si conaretur
persuadere, ei non crederetur: remansisset abjectus
et dejectus, et inter homines comtemptus, et apud
Deum damnatus. Sed non illi opus erat persuadere
hominibus, jam videbat eos hoc putare; acciperet
errorem illorum, et augeret honorem suum. Sed absit
hoc a fideli amico Sponsi, ut se pro illo ab sponsa
diligi vellet. Confessus est se non esse quod non
erat, ne perderet quod erat. Non enim erat ille Joannes
sponsus; nam cum interrogaretur, ait: <hi>Qui habet
sponsam, sponsus est: amicus autem sponsi stat,
et audit eum, et gaudio gaudet propter vocem sponsi.
Ego quidem baptizo vos in aqua in poenitentiam: qui
autem venit post me, major me est <note>(Joan. III, 29)</note>
          </hi>.
Quantum major? <hi>Cujus non sum dignus corrigiam calceamenti
solvere.</hi> Videte quantum minor esset, si dignus
esset; quantum se humiliaret, si hoc diceret:
Major me ille, cujus ego dignus sum corrigiam calceamenti
solvere; dignum enim se curvare ad pedes
ejus dixerat. Nunc autem quam multum commendavit
humilitatem, quando et ipsis pedibus, imo calceamentis
ejus indignum se dixit! Venit ergo Joannes
docere superbos humilitatem, annuntiare viam poenitentiae.
Venit vox ante Verbum. Quomodo vox ante
Verbum? De Christo enim dicitur: <hi>In principio erat
Verbum, et Verbum erat apud Deum, et Deus erat
Verbum; hoc erat in principio apud Deum <note>(Id. I, 1)</note>
          </hi>.
Sed ut veniret ad nos, Verbum caro factum est, ut
habitaret in nobis. Ergo quia Christum Verbum audivimus,
quia vox Joannes est audiamus. Nam dum diceretur
illi: <hi>Tu quis es?</hi> respondit: <hi>Ego sum vox clamantis
in eremo: parate viam Domino, rectas facite
semitas ejus.</hi> Audiamus Joannem clamantem, et paremus
viam Domino, veniat ad nos Verbum, quoniam
<pb n="0994"/> <hi>Omnis caro foenum, et claritas hominum, ut flos
foeni. Foenum aruit, flos decidit; Verbum autem Domini
manet in aeternum 
 <note>(Isai XL, 7, 8)</note>
          </hi>.
</p>
      </div1>

<div1>
        <head>SERMO VIII. <hi>De Sancto Joanne Baptista.</hi> </head>
<p divs_removed="true"> <hi>Appellationem hanc,</hi> Fratres charissimi, <hi>initio sermonis
positam Maurini Editores annotarunt <note>(serm.
243. Append. T. 5.)</note> in spuriis Sermonibus solemnem,
et consuetam esse. At cum hic manifeste sese
prodat Augustinus, dicere praeoptarem exordium in
lectionariis n. 115 et 123, a quibus exscripsi immutatum
fuisse ea ipsa ex causa, quam a Maurinis
Patribus in praecedenti mutuam sumpsi. Quod si ibi
sorte datum, ut germanum principium detegerem, de
clausula autem ambigerem, hic e contrario anceps
mihi exordium est, clausula vero certissima. Permagni
autem faciendum sermonem hunc ea docent, quae
sub finem posita sunt; nam superstitionem in pervigilio
festivitatis hujus a plebe servari solitam monent,
quam nullus huc usque ejusdem S. Doctoris sermo
indicaverat. Incassum hunc quaesivi in Bibliothecis
editis, quem in Maurinam editionem transferre poteris
sub num. 295, et</hi> nonus <hi>erit</hi> de Nativitate S. Joannis
Baptistae.

        </p>
        <div3 moved_from_p="true">
            <head>I.</head>
          <p>
 Fratres charissimi, natalem hodie magni hominis
celebramus; et vultis nosse quam magni? <hi>Nemo,</hi> 
inquit Scriptura, <hi>surrexit major inter mulierum natos
Joanne Baptista <note>(Matth. XI, 11)</note>
            </hi>. Hoc de illo dixit
Virginis natus; hoc testimonium perhibuit testi suo;
hanc sententiam protulit Judex de praecone suo; sic
voluit Verbum honorare vocem suam; sicut nostis,
et audistis hodie etiam in Sermone matutino.</p>
        </div3>
<div3>
          <head>II.</head>
          <p>
 Verbum Christus est; vox Joannes. Quoniam
de Christo scriptum est, quia <hi>In principio erat Verbum <note>(Joan. I, 1)</note>
          </hi>.
Joannes autem cum de se ipso loqueretur: <hi>Ego sum,</hi> 
 inquit, <hi>vox clamantis in deserto <note>(Ibid.
23)</note>
          </hi>. Verbum ad cor pertinet; vox ad aurem. Quando
vox fuerit ad aurem, et verbum non perducit ad
mentem, habet inanem usum, sed non habet utilem
fructum. Ut autem nascatur in corde meo Verbum,
voce non indiget; ut autem perferatur ad tuum cor,
quod in corde meo jam natum est, ministerium vocis
assumit. Potest ergo verbum vox <note>(forte <hi>vocem.</hi> Sed
in Codicibus <hi>vox</hi> )</note> praecedere, sed non potest Verbum
sine voce procedere. Ad hoc vox creatur, non ut
Verbum, quod noverat, gignat; sed ut quod erat
emittat. Hoc ergo quod de Verbo, et voce diximus,
id est, Christo, et Joanne, videamus quale Christus
Verbum, qualis sit et Joannes vox. <hi>In principio erat
Verbum.</hi> Ubi erat? <hi>Et Verbum erat apud Deum.</hi> Quantum
ante nos! Quantum supra nos! <hi>Et Verbum caro
<pb n="0995"/>
factum est, ut habitaret in nobis <note>(Joan. I, 1 et 14)</note>
          </hi>. Et
hoc unde sciremus, si vocem non audiremus? Ambulabat
enim inter homines Christus mortali jam
carne vestitus, et tamen veniebant homines ad Joannem,
et dicebant ei: <hi>Tu es Christus?</hi> respondebat
Joannes: <hi>Ecce Agnus Dei, ecce qui tollit peccata mundi <note>(Ibid. 29)</note>
          </hi>.
Audite illum, agnoscite illum; ipsum praecedo,
ipsum annuntio. Mementote quid dixerit: <hi>Ego
sum vox clamantis in deserto: parate viam Domino;</hi> 
Non mihi, sed Domino. Quando enim ego clamo,
illum annuntio; quoniam vox praeconis, adventus est
Judicis. Quando autem venerit ille, quem ego annuntio
et in vestro corde requieverit, <hi>Illum oportet
crescere, me autem minui <note>(Id. III, 30)</note>
          </hi>. Nostis enim?
 Dixerunt novimus. Quoniam Verbum quando adjumento
vocis arrepto per semitas arctius in regionem
cordis influxerit, verbum illud in corde crescit,
in aure vox deficit. Non enim permanet sonus, qui
percussit aurem; quia non permanet infinitus, quia
descendit ad mentem. Hoc quare? quia <hi>Illum oportet
crescere, me autem minui.</hi> Baptizat Joannes, baptizat
et Christus. Dictum est Joanni: <hi>Super quem videris
Spiritum descendentem sicut Columbam, et manentem
super eum, ipse est, qui baptizat in Spiritu sancto, et
igne <note>(Matth. III, 15)</note>
          </hi>. Nostis hoc, fratres. Factum est
quando baptizatus est Christus. Ecce jam toto orbe
terrarum, ipse est, qui baptizat. Crevit ubique baptismum
Christi; baptismum vero Joannis quamvis
habeat mysterium in recordatione praeteriti, non tamen
habet mysterium in celebratione praesenti. Cessavit
baptismum Joannis, et crevit baptismum Christi:
Unde et dicit: <hi>Illum oportet crescere, me autem
minui.</hi> Hanc sententiam et in nativitatibus amborum,
et in passionibus invenimus. Quamvis enim de Joanne
dixerit Joannes, hoc est, Joannes Evangelista de
Joanne Baptista; quamvis dixerit de eo: <hi>Fuit homo
missus a Deo, cui nomen erat Joannes; hic venit in
testimonium, ut testimonium perhiberet de lumine <note>(Joan.
I, 6)</note>
          </hi>; hodie tamen natus est, fratres, quando nox crevit,
et minui incipit dies. Christus vero hyemali solstitio,
sicut nostis, natus est, quando in luctum lucis
noctis incipiunt damna transferri: <hi>Quoniam fuimus
aliquando tenebrae, nunc autem lux in Domino <note>(Ephes.
III, 8)</note>
          </hi>. Quare sic nati sunt? <hi>Quia illum oportet crescere,
hunc autem minui.</hi> In passionibus etiam: Joannes
decollatur gladio; Christus autem exaltatur in ligno.
Ille vero erigitur, iste vero prosternitur. Iste ut minuatur
est capite truncatus; ille vero ut crescat, in
crucis patibulo est exaltatus. Hi vero duo, Dominus,
et servus. Dominus in patibulo crucis, servus in
decollatione mortis; unde et dicimus: Illum oportet
crescere, hunc autem minui. Non immerito, quantum
arbitror, etiam aetates in Parentibus eliguntur. Parit
enim Joannem mulier grandaeva, Christum Virgo
Juvencula. In utero portabatur Virginis, et in coelis
adorabatur ab Angelis. Istum desperata edit sterilitas,
illum intacta virginitas. Postremo illum Juvencula
<pb n="0996"/>
crescens, istum senecta deficiens. Illud autem,
quale est, fratres mei? quanta est hujus hominis
dignitas quod nasciturum, sicut Dominum Christum,
Angelus parentibus nuntiavit? Quare hoc meruit? <hi>Quia nemo surrexit major inter mulierum natos Joanne
Baptista 
 <note>(Matth. XI, 11)</note>
          </hi>. Sicut enim vos scitis, Gabriel
angelus et ad Virginem Mariam mittitur, promittitur
utrique filius, accepit ab utraque responsum.
Respondit Zacharias ad Angelum filium promittentem: <hi>Unde hoc sciam? Ego enim sum senex, et uxor
mea sterilis, et provecta in diebus suis 
 <note>(Luc. I, 18)</note>
          </hi>.
Respondit et Maria: <hi>Quomodo fiet istud, quoniam
virum non cognosco <note>(Ibid. 34)</note>
          </hi>? Ambo de naturae lege
desperant, adhuc, credo, nesciebant, [accedente dono
gratiae Dei, legem cessare Naturae.] Ergo ambo
de dubitatione respondent, et tamen ille punitur,
ista benedicitur. Illi dicitur: <hi>Ecce eris tacens.</hi> Mariae
dicitur: <hi>Benedicta tu inter mulieres <note>(Ibid. 42)</note>
          </hi>. Zacharias
amittit vocem; Maria concipit Verbum. Post
haec vero quid? Verbum caro fit in Virgine, et vox
nascitur de tacente. Joannes natus reddit patri vocem;
pater loquens dat filio nomen. Mirantur omnes,
stupescunt omnes, et inter se murmurant alterna
miscentes. Dicunt sibi: <hi>Quid putas erit puer iste <note>(Ibid.
66)</note>
          </hi>? De Evangelio loquamur, <hi>Etenim manus Domini
erat cum illo.</hi> Quid putas erit qui sic coepit; adhuc
tantillus est, et jam magnus est; et si iste qui
modo coepit, magnus erit, qui semper erat, quid erit?
Ille, quem Joannes adhuc in secreta materni ventris
inclusus etiam ipsum jacentem in thalamo uteri virginalis
agnovit, et quia nondum poterat vocibus,
motibus salutavit. Ille ergo quid erit? Vultis scire
quid erit? breviter dicam, audite Prophetam: <hi>Ipse</hi> 
inquit, <hi>Dominus univerae terrae vocabitur <note>(Isaï. LIV, 6)</note>
          </hi>.
Beati ergo Joannis Dominici praecursoris, hominis
magni natalem diem festis coelstibus celebrantes
orationum ejus auxilia postulemus. Quia enim sponsi
amicus est, potest etiam et nobis praestare, ut ad
sponsum pertinere possimus, ut ejus gratiam invenire
mereamur.</p>
        </div3>
<div3>
          <head>III.</head>
          <p>
 Sed si volumus invenire ejus gratiam, non faciamus
natali ejus injuriam. Cessent religiones sacrilegiorum,
cessent studia, atque joca vanitatum; non
fiant illa, quae fieri solent, non quaedam jam in daemonum
honorem. Sed adhuc tamen secundum daemonum
morem. Hesterno die post vesperam putrescentibus
flammis antiquitus more daemoniorum tota
civitas flagrabat, atque putrescebat, et universum
aerem fumus obduxerat. Si parum attenditis Religionem,
saltem injuriam cogitate communem. Scimus,
fratres, haec a pauperibus fieri, sed a majoribus fieri
prohiberi debuerant. Ait enim quidam: Qui non vetat
peccare, cum potest, jubet quidem. Fratres, in
nomine Domini, et Dei nostri Jesu Christi, quia proficit
Ecclesia per annos singulos, ista utique, et omnis
<pb n="0997"/>
diminutio tendit ad nihilum, sed nondum ita
consumpta sunt, ut securi tacere possimus. Nihil est
vetustas et novitas, nisi pervenerit ad debitos fines,
et vetus superstitio consumatur et nova religio perficiatur;
Per Dominum nostrum Jesum Christum, cui
est honor et gloria, et potestas, una cum Deo Patre
omnipotente, et cum Spiritu sancto, nunc, et semper,
et per omnia saecula saeculorum. Amen.
</p>
        </div3>
      </div1>

<div1>
        <head>SERMO IX. <hi>De Evangelio Luc.</hi> XVII, 4. Dimitte, et dimittetur tibi.</head>
<p> <hi>Ex Codice Ms. n. 170, cui titulus: S. Augustini Operum
T. IX; hunc exscripsi tractatum (sic enim inscribitur
in Codice) aliis jam editis permixtum in
Codice illo contentis. Augustinus de hoc ipso Lucae
capitulo alias locutus fuerat ad mensam S. Cypriani,
praesente Comite Bonifacio, ut testatur sermo 114.
Editionis Maurinae, post quem locandus hic noster
erit. Collatis autem in se his duobus, una eademque
manus recognoscitur. Hunc in Bibliothecis editis non
reperi. Elucubratum vero fuisse opinor post annum
429, postquam divus Prosper ad Augustinum scripserat
de haeresi Semipelagianorum jam in Gallia
gliscente, qua gratiam ad initium fidei necessariam
inficiabantur presbyteri Massilienses; nam, occasione
arrepta a laudibus Dei, sibi ipsi quaestionem movet,
num primitiae fidei sint a Deo? quam ex Apostolo
ad Philipp. confirmat. Caeterum egregius sane sermo
est, continetque maximi momenti doctrinas ad fidem,
et mores spectantes.</hi> </p>
<p>PRAECEPTUM saluberrimum audivimus de sancto
Evangelio ut dimittamus fratri, qui in nos peccaverit.
Ne sufficiat hoc semel fecisse, sed quotiescumque
peccaverit dimittendum esse, si veniam postulabit;
hoc ergo ait: <hi>Si septies in die peccaverit in te,
et septies in die conversus fuerit ad te dicens: Poenitet
me; dimitte illi <note>(Luc. XVII, 4)</note>
          </hi>. Si septies in die intelligas,
ergo quotiescumque; solet enim numerus
septenarius pro universitate poni. Unde est illud: <hi>Septies cadet justus, et resurget 
 <note>(Prov. XXIV, 16)</note>
          </hi>; id
est, quotiescumque fuerit aliqua tribulatione humiliatus,
non deseritur, sed ab omnibus suis tribulationibus
liberatur. Inde etiam est illud: <hi>Septies in die
laudabo te <note>(Psal. CXVIII, 164)</note>
          </hi>. Hoc est enim <hi>Septies
in die</hi> quod est semper. Hoc ergo <hi>Septies in die</hi> quod
alibi dicitur: <hi>Semper laus ejus in ore meo <note>(Id. XXXIII,
2)</note>
          </hi>. Non enim laudes Domini lingua tantummodo
personamus, et quando tacemus non laudamus. Plane
in omnibus bonis cogitationibus nostris, in omnibus
actibus, et bonis moribus nostris illum laudamus, a
quo haec nos accepisse gaudemus. Videmus enim
etiam Apostolos petere, ut augeatur eis fides <note>(Luc.
XVII, 5)</note>. Numquid primitias fidei ipsi sibi dederunt,
et augmentum a Domino petiverunt? Absit. Hoc ergo
petierunt, ut qui inchoavit ipse perficiat, secundum
Apostolum: <hi>Quoniam qui in vobis opus bonum coepit,
perficiet usque in finem <note>(Philip. I, 6)</note>
          </hi>. Et quod cantavimus
modo quid aliud demonstrat, charissimi: <hi>Deduc me, Domine,</hi> 
 inquit, <hi>in via tua, et ambulabo in
veritate tua <note>(Psal. LXXXV, 11)</note>
          </hi>. Non ait: Adduc me ad
viam tuam; nam et hoc ipse facit; sed non, cum
adduxerit, dimittat. Parum ergo est ad viam adduxisse,
nisi sequatur, in via deduxisse, et ad patriam
perduxisse. Cum ergo bona omnia habeamus a Deo,
<pb n="0998"/>
in bonis omnibus operibus nostris quando datorem
bonorum omnium cogitamus, Deum sine fide laudamus;
cum autem Deum, si bene vivimus, sine fide
laudamus, <hi>Benedicamus Dominum in omni tempore, et
semper laus ejus propter hoc in ore sit nostro <note>(Psal.
XXXIII, 2)</note>
          </hi>. <hi>Septies,</hi> inquit, <hi>in die laudabo te,</hi> septenario
numero universitatem significans. Ergo si septies
in die frater tuus peccaverit in te, et veniens dixerit:
Poenitet me; dimitte illi. Non tibi sit taedium semper
ignoscere poenitenti. Si non es debitor, impune esses
molestus exactor; cum vero debitor habeas debitorem,
et tu ejus sis debitor, qui non habet debitum,
vide quid facias cum debitore tuo; hoc enim Deus
facturus est cum suo. Audi, et time: <hi>Laetetur,</hi> inquit, <hi>cor meum, ut timeam nomen tuum 
 <note>(Id. LXXXV, 11)</note>
          </hi>. Si
laetaris quando tibi dimittitur, time ut dimittas.
Quantum enim timere debeas, idem ipse Salvator
ostendit proponens servum illum in Evangelio, cum
quo rationem Dominus fecit, et invenit eum debitorem
centum millium talentorum; <hi>Jussit eum venumdari,
et omnia quae habebat, et reddi <note>(Matth. XVIII,
32)</note>
          </hi>. Ille provolutus ad pedes Domini sui orare coepit,
ut acciperet dilatationem, et meruit remissionem.
Ille autem exiens a facie Domini sui, omni sibi debito
relaxato, invenit etiam ipse debitorem suum conservum
suum, qui ei debebat centum denarios, et obtorto
collo coepit trahere ad solutionem. Quando ei
dimissum est, laetatum est cor ejus; sed non sic
ut timeret nomen Domini Dei sui. Servus dicebat
conservo quod servus dixerat Domino: <hi>Patientiam
habe in me, et reddam tibi.</hi> At ille: Non: hodie reddis.
Renuntiatum est patrifamilias; et quod nostis,
non solum minatus est ei quod deinceps non esset
remissurus, si debitorem inveniret, sed totum
quod relaxaverat, in caput ejus replicavit, et reddere
eum quidquid donaverat jussit. Quomodo ergo timendum
est, fratres mei, si est in nobis fides, si
credimus Evangelio, si mendacem Dominum non
putamus? Timeamus, observemus, caveamus, dimittamus.
Quid enim perdis ex eo, quod dimittis? Veniam
das, non pecuniam; quanquam et in ipsa eroganda
pecunia, aridae arbores non esse debetis. In
eroganda pecunia, indigenti tribuis; in danda venia,
peccanti ignoscis; utrumque Dominus videt, utrumque
remunerat, utrumque uno loco commendavit: <hi>Dimittite, et dimittetur vobis, date et dabitur vobis 
 <note>(Luc.
VI, 37)</note>
          </hi>. Tu autem nec ignoscis, nec erogas; tenes
iram, servas pecuniam. Observa iram, ubi non possis
liberari per pecuniam: <hi>Non proderunt thesauri
iniquis:</hi> non est ista mea, sed divina sententia. Noverunt
qui legerunt. Legi ut dicerem, credidi ut loquerer: <hi>Non proderunt thesauri iniquis 
 <note>(Prov. X, 2)</note>
          </hi>.
Videntur prodesse, sed non proderunt. Forte in praesenti?
forte; si tamen aliquid prosunt; sed in die
illo non proderunt. Teneantur et non proderunt;
contemnantur et proderunt. Justitia tunc bene uteris
si amaveris, quia si non amaveris, non habebis fortitudinem,
temperantiam, castitatem, charitatem.
Aliis animi bonis bene uteris si amaveris; pecunia
tunc bene uteris, si non amaveris. Postremo pecunia
<pb n="0999"/>
si amatur, in coelo servetur. Si timendum est ne
amittatur, loco tutiore custodiatur. Neque enim in
conservanda pecunia fidem tibi servat servus tuus,
et fallit te Dominus tuus. Non eum dicentem audis: <hi>Thesaurizate vobis thesaurum in coelo?</hi> 
 Ecce non tibi
praecepit perdere, sed migrare: <hi>Thesaurizate vobis
thesaurum in coelo, quo fur non accedit, neque tinea
corrumpit; ubi enim est thesaurus tuus, ibi et cor tuum <note>(Matth. VI, 20, 21)</note>
          </hi>.
In terra thesaurizas, in terra cor
ponis. Quid futurum est in terra cordi tuo? Tabescit,
putrescit, cinerescit. Sursum leva quod amas, et ibi
ama, et noli putare hoc te recepturum esse quod
ponis. Ponis enim mortalia, recipies immortalia; ponis
temporalia, recipies aeterna; ponis terrena, recipies
coelestia; postremo erogas quod tibi dedit Dominus
tuus, et mercedem accipies ab ipso Domino
tuo. Sed dices: Quomodo sum in coelo positurus,
per quas machinas cum auro, et argento meo sum
ascensurus in coelum? Quid quaeris machinas? Migra.
Laturarii tui paauperes sunt, et per contritionem
mundi facti sunt laturarii. Postremo trajectitium
facis: hic das, et ibi accipis. Prorsus si hic
dederis, ibi accipies, et cui dederis, ab illo accipies.
Non tibi modo veniat in mentem pannosus quisque
mendicus; sed veniat in mentem, <hi>Quando uni ex minimis
meis fecistis, mihi fecistis <note>(Id. XXV, 40)</note>
          </hi>. In paupere
accipit, qui pauperem fecit; a divite accipit,
qui divitem fecit; quod enim dedit inde accipit; de
suo das Christo, non de tuo. Quid enim te jactas,
quia hic multa invenisti? Recole qualis venisti. Cuncta
hic invenisti, et multis inventis si male uteris,
superbia tumuisti. Nonne de ventre matris nudus
existi? Da ergo, da, ne perdas quod habes. Si dederis,
ibi inventurus es; si non dederis, hic relicturus
es: tamen dederis non dederis, migraturus es. Sed
aliquando, etsi nugatoriam et improbandam et respuendam
ab auribus fidelium, tamen habet aliquam
excusationem avaritia nolens erogare pauperi ex eo
quod abundat. Dicit enim sibi: Si dedero, non habebo:
et multum dando, egebo; et postea requiram a
quo et ipse accipiam; debet mihi abundare non solum
ad victum, et tegumentum, et domui meae, et
familiae meae, sed etiam propter bonos casus, ut habeam
quid calumniatori impendam, ut habeam unde
redimam; casibus plenae sunt res humanae, debeo
mihi servare unde me possim liberare. Haec dicis
cum vis pecuniam servare. Quid dicturus es quando
peccanti non vis dare veniam? Si pecuniam piget
erogare indigenti, eroga veniam poenitenti. Quid perdis
si dederis? Novi quid perdas, novi quid amittas;
video, sed bono tuo amittis. Amittis iram, amittis
indignationem, amittis de corde odium fratris. Maneant
illic ista? ubi eris? Ira, indignatio, odium per
manent; quid de te facit? Quid mali de te non facit?
Audi Scripturam: <hi>Qui odit fratrem suum, homicida
est <note>(Joan. V, 15)</note>
          </hi>. Ergo et si septies in die peccaverit
in me, dimittam illi? Dimitte, Christus hoc dixit,
veritas dixit cui cantasti: <hi>Deduc me, Domine, in via
tua, et ambulabo in veritate tua.</hi> Noli timere, non te
decipit. Sed nulla, inquies, erit disciplina; impunita
erunt semper quaecumque peccata; delectat enim
semper peccare, quando te ille qui peccat cogitat
semper ignoscere. Non est ita. Et disciplina vigilet,
et benevolentia non dormitet. Quid enim putas malum
pro malo te reddere, cum peccanti dederis disciplinam?
Absit. Bonum pro malo reddis, et tunc
non bene facis si non dederis. Aliquando quidem
etiam ipsa disciplina mansuetudine temperatur, data
tamen est. Sed non aliud est eam negligentia extinguere,
aliud mansuetudine temperare? Vigilet disciplina,
ignosce et caede. Videte ipsum Dominum,
<pb n="1000"/>
audite ipsum Dominum, cogitate cui quotidiani mendici
dicimus: <hi>Dimitte nobis debita nostra <note>(Matth. VI, 12)</note>
          </hi>. Et taedia pateris quando tibi frater assidue dicit:
Ignosce mihi poenitenti. Tu quoties hoc dicis Deo?
taces ab hac supplicatione in omni oratione. Numquid
vis ut dicat tibi Deus: Ecce heri ignovi, nudiustertius
ignovi, per tot dies ignovi, quoties adhuc
ignosco? Non vis ut dicat tibi: Semper cum illis verbis
venis, semper dicis: <hi>Dimitte nobis debita nostra:</hi> 
semper pectus tundis, et tanquam ferrum durum non
corrigis? Sed quia egebamus de disciplina, numquid
non dimittit nobis Dominus Deus noster, quia ex fide
dicimus: <hi>Dimitte nobis debita nostra</hi>? Et tamen quamvis
dimittat nobis, quid de illo dictum est? quid de illo scriptum est? <hi>Quem enim diligit Deus corripit:</hi> 
sed forte verbis? <hi>Flagellat autem omnem filium, quem
recipit <note>(Hebr. XII, 6)</note>
          </hi>. Ne indigetur peccator filius flagellatus
corripi, et ipse unicus sine peccato dignatus
est flagellari. Ergo da disciplinam, sed ex corde dimitte
iram. Sic enim ait et ipse Dominus, cum de
illo ageret debitore, cui replicavit omne debitum,
quod inhumanus fuerit in conservum : <hi>Sic et vobis,</hi> 
inquit, <hi>faciet Pater vester coelestis, si non dimiseritis
unusquisque fratri suo de cordibus vestris <note>(Matth. XVIII,
35)</note>
          </hi>. Ubi Deus videt, ibi dimitte; inde noli perdere
charitatem; exerce salubrem severitatem; dilige et
caede; dilige et verbera. Aliquando enim blandiris et
saevis. Quomodo blandiris et saevis? quia peccata non
arguis, et illa peccata interfectura sunt eum, quem
perverse parcendo diligis. Verbum tuum aliquando
asperum, aliquando durum; quod est laesurum, attende,
quid est facturum. Peccatum cor vastat, interiora
demolitur, animam suffocat, animam perdit:
miserere, caede. Constituite vobis, charissimi, ante
oculos, ut planius intelligatis, quod loquor, homines
duos. Puerulus quilibet incautus volebat sedere
ubi noverant in gramine latere serpentem. Si sederet,
morderetur, et moreretur. Noverant hoc homines
duo. Ait unus: Noli ibi sedere; contemptus est. Ivit
sedere, ivit perire. Ait alter: Non vult iste nos audire,
corripiendus, tenendus, avellendus, colapho
est percutiendus, quidquid possumus faciamus ne
hominem perdamus. Ait alius: Dimitte, noli ferire,
noli offendere, noli laedere. Quis horum misericors?
Parcens, ut homo a serpente moriatur; an saeviens,
ut homo liberetur? Et sic intelligite, eos qui sunt
vobis subditi corrigitis, moribus imponite disciplinam.
Servate benevolentiam, de corde dimittite, intus
non sit ira, quia ira illa recens festuca est, tenuis,
et quasi contemptibilis. Ira recens turbat oculum
tanquam festuca in oculo: <hi>Turbatus est in ira oculus
meus <note>(Psal. VI, 8)</note>
          </hi>. Sed festuca illa suspicionibus nutritur,
productione temporis roboratur, ad trabem
perventura est ista festuca. Inveterata ira odium
erit; jam ubi odium homicidium erit: <hi>Qui odit fratrem
suum, homicida est,</hi> inquit. Et aliquando homines
habentes in corde odium, reprehendunt irascentes:
odium tenes, irascentem reprehendis? <hi>Festucam in
oculo fratris tui vides, trabem in tuo non vides <note>(Matth. VII, 3)</note>
          </hi>? sermo concludatur. Dominus invocetur, ut
quod praecipit, donare dignetur: <hi>Dimittite, et dimittetur
vobis; date, et dabitur vobis <note>(Luc. VI, 37, 38)</note>
          </hi>.
</p>
      </div1>

<div1>
        <head>SERMO X. <hi>In Dedicatione Ecclesia</hi> </head>
<p divs_removed="true"> <hi>Ex codicibus Ms. n. 98, 115, 123 et 543, quorum duo
inscribuntur collectiones sermonum Augustini, duo
<pb n="1001"/>
vero sunt lectionaria variorum sermones complectentia,
sermonem hunc exemplavi, nomine Augustini
insignitum, et tanto Doctore dignum. Sed et in Codice
n. 2. Biblioth. Pomposianae Monasterii S. Benedicti
Cartusiae Ferrariensis, cujus index completus in Archivo
Casinensi inter Miscellanea asservatur, extat
fol. 77 a ter. Hic idem sermo Augustino pariter nuncupatus,
et in tres lectiones divisus, VI, VII, VIII.
Codex vero ille est membranaceus in folio characteribus
Latinis saeculo XI, exaratus, 79 habens paginas,
et ad oram primi folii legitur recentiori manu annotatum.</hi> Iste liber est Monachorum Congregationis
S. Justinae de Padova, deputatus usui Conventus
S. Mariae de Pomposa, signatus n. 5. <hi>In editis Bibliothecis
non reperi. In editione Maurina inseres
post serm. 338, eritque IV,</hi> in Dedicatione Ecclesiae. <hi>Familiares autem in Augustini lectione, inspectis
sententiis simul cadentibus, aliisque figuris, quas in
deliciis habuit S. Doctor, non secus ac transitionibus,
ambagibus, argutiis, quibus Auditores recreare solebat,
germanum Augustini partum recognoscent.</hi> 

        </p>
        <div3 moved_from_p="true">
            <head>I.</head>
          <p>
 ADMONEO vos, dilectissimi, ut demus operam, ut
simus domus Dei, ut habeamus in nobis habitantem
Dominum; nam si habeamus in nobis Deum habitatorem,
semper eum habebimus adjutorem. Congratulemur
istis bonis operibus, quae in suis fidelibus
operatus est Christus, et unusquisque in quantum
divinitus adjuvatur bonorum operum profectus jugiter
imitetur. Hoc est autem necessarium, fratres, ut
omnis aedificet domum Deo. Aedificet autem dives,
aedificet pauper; aedificet sublimis, aedificet humilis;
aedificet dominus, aedificet servus. Sed quomodo simul
haec dicimus et diviti, pauperi, et sublimi et
humili, et domino et servo? Quandoquidem nec facultas
illis aequalis, nec dignitas, nec potestas? Potest
denique fiducialiter respondere dives, et dicere:
Aedifico domum Deo, quia copiosam possideo facultatem.
Respondet sublimis: Aedifico domum Deo,
quia excelsam adeptus sum in saeculo dignitatem.
Respondet dominus: Aedifico domum Deo, quia magnam
habeo in subditis potestatem. Quam bene gaudemus
in istis, qui nos laetificant, et sermonibus, et
operibus bonis! Sed ut isti nobis talia responderent,
securus est dives de abundantia facultatum, attendit
sublimis excellentiam honorum, considerat Dominus
multitudinem subditorum. Audivimus ergo responsum
divitis, audiamus et pauperis; audivimus responsum
sublimis, audiamus et humilis; postremo
audivimus responsum domini, audiamus et servi.
Illi enim habuerunt quod promitterent, habent isti
forsitan quod excusent. Dicit enim nobis sine dubio
pauper: Quomodo possum domum Deo aedificare,
qui sum inopia paupertatis astrictus? Dicit nobis humilis:
Quando possum fabricare domum Deo, qui
sum ignobilitate dejectionis comprehensus? Deinde
dicit servus: Quomodo possum fabricare domum
Deo, qui teneor jugo servitutis obnoxius, et cum a
domino meo vix diurni panis mihi prorogetur annona,
ad aedificandum domum Deo unde mihi sufficiens
potest esse substantia? Quasi videntur rationabiliter
respondisse. Sed si responsionem nostram velint
libenter accipere, nullatenus se ab aedificatione domus
Dei poterunt excusare. Respondemus ergo primitus
pauperi quod donaverit Dominus, ut ipse potius
aedificetur dum ad aedificandum domum Deo
salubriter admonetur. Audi quisquis de paupertate
conquereris, et ideo ad aedificandum domum Dei te
invalidum protestaris. Quare solam attendis paupertatem
tuam, et despicis interiorem substantiam? Ibi
enim domum Deo construere, ibi oportet te spiritualibus
divitiis abundare: Proinde si pauper es inopia
terrenae facultatis, esto dives abundantia charitatis;
non possides villam, possides sapientiam; non est
nummus in sacculo, sit Deus in animo. Esto nitidus
paupertate mentis, quod multo melius est, quam si
pretiosis splendeas indumentis; non habes deliciosos
<pb n="1002"/>
cibos, quibus corpus pascitur, sint tibi boni mores,
quibus anima saginatur: deliciosi enim cibi quod
aliud noverunt, quam in corpore nutrire libidinem?
boni autem mores sanctam in corde enutriunt charitatem.
Noli ergo pro magno quaerere divitias, quae
hic remanebunt; sprituales enim divitias si habueris,
pauper non eris; imo si talis fueris, ut per corporales
divitias spirituales inquiras, in eo vere dives
eris, quia pauper laudabilis eris: Sic vere domum
Deo aedificabis, quia ipsa domus Dei tu eris. Aedificando
quippe domum Dei non necesse est abundantia
nummorum, quia non placet Deo numerositas
solidorum, sed puritas animorum. Veram ergo domum
Dei charitas aedificat, non facultas. Quod nobis
donavit Deus respondimus pauperi; tempus est ut
respondeamus et humili. Opponit enim nobis excusatione,
quia nullum habuit in saeculo celsitudinis
dignitatem.</p>
        </div3>
<div3>
          <head>II.</head>
          <p>
 Audi, et esto, charissime, humilis in corde, ut
ob hoc existimes domum Dei aedificare te posse. Hic
militas tua plus sit in voluntate, quam in necessitate.
Esto humilis in corde, et incipiens in te domum Deo
aedificare. Ipse enim dicit: <hi>Super quem requiescit
Spiritus meus, nisi super humilem, et quietum, et trementem
verba mea <note>(Isai. LXVI, 2)</note>
          </hi>. Quanto ergo te fecit
voluntas humilem, tanto te cognosce esse in sublimem;
et in quantum servaberis humilitatem cordis,
in tantum Deo sanctissima fabricabis.</p>
        </div3>
<div3>
          <head>III.</head>
          <p>
 Jam nunc servis respondeamus, qui dum nobis
opponunt servitutis conditionem, putant sibi ad fabricandum
domum Deo nullam suppetere facultatem.
Audi quisquis es temporaliter servus, quisquis teneris
quocumque jure dominationis obstrictus, quisquis
conditione qualibet obnoxius, ut aedifices domum
Deo esto servus, esto et liber. Esto servus humiliter
obediendo, esto liber fideliter serviendo, esto servus
Domini tui, et noli esse servus peccati. Cum servieris
homini, Deum cogita, Dei praecepta conserva, Dei
voluntati semper obtempera, a Deo mercedem bonae
servitutis expecta: custodi fidem, fuge fraudem, cognosce
Deo te reddere rationem de omni opere tuo:
non te faciat pigritia contemptorem, non segnitia negligentem.
Ista fiet, ut dum bonam exhibes servitutem,
a Deo recipies perpetuam libertatem. Sit ergo in tuo
corpore libertas, quae in se habet veras magnasque
divitias, non quibus homo mortalis inflatur, sed ex
quibus Deo domus delectabilis fabricatur. <hi>Apud Deum
enim, ubi non est servus neque liber <note>(Galat. III, 23)</note>
          </hi>,
ille veram domum Deo aedificat, qui bonam conversationem
in Dei timore conservat. Quantum existimo,
fratres, donante Domino, pauperibus, humilibus,
servisque respondimus, ut agnoscant aedificare se
debere domum Deo non extra se, sed in se. Verumtamen
quia et divitum et pauperum, et sublimium et
humilium, et dominorum et servorum servi sumus in
Christo, quia ipse hoc praecepit, qui primum hoc
fecit, <hi>Qui cum sit verus dives, pro nobis pauper factus
est, ut illius paupertate nos divites essemus <note>(2 Cor. VIII,
9)</note>
          </hi>; cum sit verus Altissimus, <hi>Humiliavit semetipsum
pro nobis factus obediens usque ad mortem, mortem
autem crucis <note>(Philip. II, 8)</note>
          </hi>; cumque sit verus rerum
omnium Dominus, semeptipsum servus fecit, quando
formam servi non solum pro nobis, verum ex nobis
accepit. Ergo quia in Christo servi omnium sumus,
sicut pauperibus, humilibus, et servis, ita divitibus,
et sublimibus, et dominis debemus servitutem nostri
redhibere sermonis. Facilius enim solet et divites
facultas inflare, et sublimes dignitas ventilare, et dominos
potestas extollere. Proinde ipsi sunt sollicitius
instruendi, ut studium quod habent in construendis
Ecclesiis adhibeant semper operibus bonis, domumque
veram Deo in semetipsis aedificent, cujus sancta
aedificatio nulla vetustate concidat, nulla reprehensione
succumbat. Vos ergo nunc alloquimur, vos in
charitate ipsius nostri aedificatoris hortamur, qui divitiis
abundatis, qui honoribus excellitis, qui dominatione
potestatis gaudetis. Curam gerite, ut domum
<pb n="1003"/>
Dei aedificetis in vobis non lapidibus, et lignis, sed
moribus sanctis. Talis autem erit aedificatio vestra,
qualis fuerit operatio vestra. Principaliter itaque
estote stabiles in fundamento, et permanete in Christo.
Deinde contra ipsam copiam, et abundantiam
vestram custodite congruam corde cautelam. Tunc
enim aedificatis Deo veram domum, si nullum patiamini
vestrae animae detrimentum. Fugite superbiam,
si non vultis pati ruinam; <hi>Nolite sperare in incerto
divitiarum <note>(1 Tim. VI, 17)</note>
          </hi>, et stabile semper habetis
aedificii firmamentum. Divites estote semper in operibus
bonis, ut non destructioni, sed aedificationi
vestrae proficiant. Estote proni ad misericordiam, et
nolite esse faciles ad rapinam. Facultas vestra non
sit violenta; dignitas vestra non sit superba; potestas
vestra non sit injusta. Omnes ergo fideles aedificate
domum Deo bene vivendo. Attendamus, fratres,
quid nos beatus Petrus admoneat, et quomodo nobis
curam hujus aedificationis injungat. Dicit enim: <hi>Et
vos tanquam lapides vivi superaedificamini domus spirituales <note>(1 Petr. II, 5)</note>
          </hi>.
Ecce, fratres, in ista Ecclesia,
quam cernimus, quomodo nobis placet lux, novitas,
et firmitas. Proinde et nos, qui domus Dei sumus,
bonis operibus luceamus, <hi>Veterem hominem deponamus <note>(Ephes. IV, 22)</note>
          </hi>,
et novum laudabiliter induamus;
firmitatem quoque sanctae charitatis indefessam jugiter
habeamus. Ecce videmus columnas, quibus sunt
superpositi parietes, videmus etiam lapides in aedificio
sibi invicem cohaerentes. Qui sunt in domo Dei
<pb n="1004"/>
columnae, a quibus lapidum multitudo port atur, nisi
viri spirituales, per quos multitudo fidelium gubernatur?
Qui sunt lapides mutua sibi connexione conjuncti,
nisi omnes fideles, qui sunt unitatis vinculo
colligati, qui habentes animam unam et cor unum in
Deum, aedificant in semetipsis Deo habitaculum sempiternum?
Conjungantur ergo lapides vivi lapidibus
vivis in aedificio domus Dei; adhaereant sibi invicem
sancti lapides, et insolubiliter socientur non admixtione
calcis, sed dulcedine charitatis. Quisquis
ergo intras in domum Dei, esto domus Dei; custodi
fidem, tene unitatis Ecclesiae charitatem, <hi>Declina a
malo, et fac bonum <note>(Psal. XXXVI, 28)</note>
          </hi>, fuge avaritiam,
dilige misericordiam, fuge fornicationem, dilige castitatem;
et si nondum potes esse in domo Dei columna,
ut onus multorum lapidum portes, esto lapis
adhaerens lapidibus, ut in aedificio perseveres. Bonum
est quidem, ut aedifices Deo etiam visibilem domum
in jure tuo, in solo tuo, in praedio tuo; sed multum
melius est ut aedifices Deo domum invisibilem in animo
tuo. Extra te est domus orationis humanae, intra
te sit domus orationis tuae. Hic frequenter habeto
illam, et in te jugiter porta: ibi te Deus tanto exaudiet
libentius, quanto in ea dignatur licentius habitare.
In corde ergo tuo domum Deo semper aedifica,
ipsam munda, illam Deo praepara, ubi et tu Deum
semper possis habere praesentem, et ille te salubriter
audiat orantem. Cui est honor, et regnum, et summa
potestas in saecula saeculorum. Amen.

</p>
        </div3>
      </div1>
</body>
  </text>
</TEI>