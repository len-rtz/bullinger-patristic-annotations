<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Sermones inediti</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1842</date>
              </publicationStmt>
          <seriesStmt>
           <title>Patrologia Latina, vol. 46</title>
           <idno>AugHip.SerIne</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	



<div1>
        <head>SERMO I. <hi>De Cereo Paschali</hi> .</head>
        <head>SYNOPSIS.</head>
<p divs_removed="true"> <hi>I. Attentos reddit. II. Cereus imago Justi, et Christi,
III. Apis imago Justi, Favus Scripturarum. IV. Samson
leonem trucidans Figura Christi.</hi> 

        </p>
        <div3 moved_from_p="true">
            <head>I.</head>
          <p>
 Deo et Domino nostro omnipotenti, visibilium
<pb n="0818"/>
atque invisibilium creatori honorem deferens oratinibus
vestris juvandum me credo, ut, quod in laudem
<pb n="0819"/>
et gloriam indulgentissimi creatoris dicere suscepi,
non tam meis viribus, quam ipsius Domini misericordia
adjuvante explicare sufficiam. Adeste itaque
nunc intenti, dilectissimi fratres, ut primo de cordibus
vestris carnalibus cogitationibus, quasi nocturnis
tenebris, discussis, et in cubiculis conscientiarum
Christi lumine accenso ea, quae vobis Dominus per
nostrum famulatum ministrare dignabitur, non solum
aure percipere, verum etiam mente possitis.</p>
        </div3>
<div3>
          <head>II.</head>
          <p>
 Cereus nocturnum lumen est, et homo justus
tenebrosi hujus mundi lumen est. Dicit Dominus ad
eos, quos ipse justificat: <hi>Vos estis lumen mundi <note>(Matth. v. 14)</note>
          </hi>.
Tria conspiciuntur in Cereo: Cera,
Papyrus et Flamma. Et in homine justo tria sunt:
Caro, Anima et Sapientia. Flamma illuminat, papyrus
accenditur, cerae tenacitas solvitur. Sapientiae
doctrina animum tenet, carnis duritia superatur.
Flamma urit, papyrus uritur, guttas cera distillat.
Sapientia docet, anima dolet, caro lacrymas fundit.
Flamma fulget superius, papyrus commutatur interius,
cera currit exterius. Sapientia sublimiter praedicatur,
anima latenter convertitur, caro visibiliter cooperatur.
Cerei laudatur pulchritudo per diem, honoratur
claritudo per noctem. Sic ostendit nobis columnae
illius imaginem, qua duce populus Israel ambulans
per desertum non permittebatur errare. Apparebat
enim eis nubis columna per diem, ignis columna per
noctem <note>(Exod. XIII, 21. et Num. XIV, 14)</note>. Dies significat
securitatem in hoc saeculo, et nox tribulationem in hoc
saeculo. Hic est dies, de quo Proheta cantat et dicit: <hi>Per
diem mandavit Dominus misericordiam suam, et nocte declaravit <note>(Psal. XLI, 9)</note>
          </hi>.
In hac carnali vita Dominus Christus
veniens non ostendit claritatem suam, sed mortali
carne velatus, tanquam nubis columna, in eremo
apparuit. Cum autem finis saeculi venerit, quo omnium
visibilium gaudia subtrahentur, tunc ipse Dominus sine
mortalitatis aliquo velamento clarus et splendidus,
tanquam ignis columna, fulgebit. Columna ignis
ardet, et lucet. Quod ardet, potestatis est: quod lucet,
honoris. Quod ardet, judicat; quod lucet, illuminat.
Quod ardet, poena est impiorum; quod lucet, beatitudo
justorum.</p>
        </div3>
<div3>
          <head>III.</head>
          <p>
 Sed nos proprie Cerei nomen oportet edicere,
quod ad sacramentum tantae hujus celebritatis pertinet.
<pb n="0820"/>
Manu gerimus, oculis intuemur, corde conspicimus,
ore laudamus. Cerae artifex apis est, de qua
Scriptura sic dicit: Vade ad apem, o piger, et
disce, quam operatrix sit. Opus autem quam sanctum
habet, cujus labores reges et mediocres ad sanitatem
assumunt sibi. Grata est illa omnibus, et gloriosa, et,
cum sit viribus infirma, sapientiam honorans provecta
est. Quid nos, Christe, memoras? Quid in
ape jubes intueri? breve animal est, et volatile. Quia
humilitas exaltatur. Duabus lucidissimis pennis volat.
Et quid luminosius charitate? Et duo sunt praecepta
charitatis, ut diligamus Dominum, diligamus
et proximum, per quae, veluti duas alas, ad coelum
justus attollitur. Operatur illa dulcedinem, habet
justus in ore veritatem, quoniam clamat Dominus: <hi>Ego sum via, et veritas, et vita 
 <note>(Joan. XIV, 6)</note>
          </hi>. Clamat
et Propheta: <hi>Gustate et videte, quoniam suavis est
Dominus <note>(Psal. XXXIII, 9)</note>
          </hi>. Amant apes regem suum,
amant justi Christum suum. Apes fabricant favos
justi operantur Ecclesias. De floribus illae colligunt
divitias suas, sic omnes justi pulchritudines Scripturarum,
per quas intelligitur et honoratur Deus; ipsa
sunt florentia prata justorum. Sine libidine apes generant
filios, generant et justi casta Evangelii praedicatione
Christianos. Paulus enim filios suos alloquebatur,
cum diceret: <hi>Si decem millia paedagogorum
habeatis in Christo, sed non multos patres; nam in
Christo Jesu per Evangelium ego vos genui <note>(I Cor. IV,
15)</note>
          </hi>. In favo tria sunt: Cera, Mel, et Pullus. Et in
Ecclesia tria sunt: Scriptura, Intellectus, Auditus.
Sicut mel cera concludit, sic intellectum Scriptura
custodit. Sicut pulli nidus in cera est, sic in Scriptura
pectus auditoris. Sicut foramina favorum, qui adhuc
pullos habent, mel nondum habent, sic secreta Scripturarum,
prius quam intelligantur, fidem continent
parvulorum. Sicut apis pullus, posteaquam volaverit,
melle implet receptacula cerae, in quibus nutritus
est, sic fideles parvuli, cum in fide creverunt, et pennis
charitatis se regere coeperint, munimenta Scripturarum,
quarum veneratione custoditi sunt, pleniora
efficiunt, et majori veneratione custodiunt. Sicut,
favi dum exprimuntur, mella fluunt, vasa suscipiunt,
sic Legis et Prophetarum scripta passio Domini expressit,
cognitio manavit, corda spiritualium susceperunt.
Sicut post mellis expressionem signis imprimendis
aptior est cera sine sapore gustantis, si
populi Judaici regentes in lege et prophetis Sabbat
et Circumcisionem, Neomenias et Azyma, et caetera
horum similia, velut amissa legis dulcedine, sola signorum
vestigia, tanquam ceram sine melle tenuerunt.</p>
        </div3>
<div3>
          <head>IV.</head>
          <p>
 Sed favus multo evidentior, cera, mel et
examen Ecclesiae sacramenta, foecunditatisque bona
opera significant. Quapropter admonet me Scriptura.
ex libro Judicum, aliquid etiam de illo favo dicere, qui
in ore leonis mortui inventus est. Cum enim Samson
<pb n="0821"/>
ille fortissimus ad desponsandam iret uxorem, catulus
leonis obviam illi factus est in itinere, quem tanquam
hoedum arreptum necavit, et in nihilum facta
est in manibus ejus tantae bestiae fortitudo <note>(Judic.
XIV)</note>. Perrexit quo intenderat, desponsavit uxorem,
discessit. Rediens divertit cadaver leonis inspicere.
Tunc invenit congregatas apes favum mellis in ore
leonis mortui fabricasse. Sacramentum hoc magnum
est; res autem breviter a nobis huc usque narrata pro
qualitate temporis suffecerit. Jam nunc, fratres, quantum
potestis, attendite. Quid Samson, quid leo, quid
favus ille significat? Quantum Dominus suggesserit,
explicabo. Ipse namque Dominus Jesus Christus pulchritudine
mirabilis, fortitudine potentissimus Ecclesiam
scilicet ex gentibus convocatam tanquam alienigenarum
filiam, venit, ut desponsaret uxorem. Cui
Ecclesiae loquebatur Apostolus, cum diceret: <hi>Desponsavi
vos uni viro, virginem castam exhibere Christo <note>(2
Cor. XI, 2)</note>
          </hi>. Catulus leonis hic mundus est, dilectores
hujus saeculi, filius diaboli, populus impiorum, cujus
furor ausus est obviam ire, et resistere Domino, quoad
salutem credentium, evangelicam praedicationem
praepediret. Fremebat enim gentilis furor per reges,
et potentes hujus saeculi, et veluti a patre diabolo inflammatus
contra Evangelium Dei, quasi catulus leonis,
ardebat, sed tam diu fremuit, donec ad manus
viri fortis veniret. Perseverans autem Martyrum fides
totam saevitiam gentium, et acerrimos persecutionis
impetus fregit. Talibus enim vere fortissimis membris
Dominus Christus saeculum vicit, cujus immanem
superbiam cum per omnem orbem terrarum
nunc videamus extinctam, quis non laetus aspiciat
jacere super terram catulum leonis occisum?
</p>
        </div3>
      </div1>



<div1>
        <head>SERMO II. <hi>In Sabbato sancto</hi> .</head>
        <head>SYNOPSIS.</head>
<p divs_removed="true"> <hi>I. Deus creavit omnia per Filium. II. Manifestatio Filii
per incarnationem. III. Trinitatis Mysterium. IV.
Mentis humanae existentia demonstrat existentiam
Dei, V. Genuina Dei notio, et in ea spes immortalitatis
nostrae.</hi> 

        </p>
        <div3 moved_from_p="true">
            <head>I.</head>
          <p>
 Multas divinas lectiones audivimus, quarum prolixitati
parem sermonem nec nos valemus, nec
vos capitis, si valeamus. Quantum ergo Dominus donat,
loqui volumus Charitati Vestrae de ipso capite
Scripturarum, ubi cum legeretur, audivimus, quia <hi>In principio fecit Deus coelum et terram 
 <note>(Gen. I, 1)</note>
            </hi>.
Attendite et cogitate, quis fecerit; sed scio non posse
vos cogitare, quis fecerit. Cogitate, quid fecerit, et
laudate, qui fecit. <hi>In principio fecit Deus coelum et terram.</hi> 
Ecce, quae facta sunt, in promptu sunt, cernuntur,
<pb n="0822"/>
delectant. Opus patet, Artifex latet, quia et,
unde videtur, patet, et unde amatur, latet. Quando
ergo mundum videmus, et Deum amamus, melius est
utique, unde amamus, quam unde videmus. Oculis
videmus, mente amamus. Ergo mentem oculis praeponamus,
quia et melior est, quem de occulto amamus,
quam opus ejus, quod de aperto videmus. Quaeramus
ergo, si placet, quando Deus tantam molem
fecit, quibus machinis fecit? Machina facientis verbum
est jubentis. Quid miraris? Opus est Omnipotentio.
Si ergo quaeris, qui fecit? Deus fecit. Si quaeris,
quid fecit? Coelum et terram fecit. Si quaeris, per
quid fecit? Per verbum fecit, quod non fecit. Verbum,
per quod factum est coelum et terra, ipsum
verbum non est factum. Si enim factum est, per quid
factum est? <hi>Omnia per ipsum facta sunt <note>(Joan. I, 3)</note>
            </hi>.
Si quaecumque facta sunt, per Verbum facta sunt,
procul dubio Verbum factum non est, per quod omnia
facta sunt. Denique narrator operum famulus Dei
Moyses: <hi>In principio,</hi> inquit, <hi>fecit Deus coelum et terram.</hi> 
Per quid fecit? Per verbum. Numquid et verbum
fecit? Non. Sed quid? <hi>In principio erat Verbum <note>(Ibid. 1)</note>
            </hi>.
Jam erat, per quod fecit; ideo, quod non
erat, fecit. Possumus intelligere, et recte intelligimus
in ipso unigenito Verbo factum esse coelum et
terram. Per quod enim facta sunt, in ipso facta sunt.
Potest hoc esse et intelligi principium, in quo fecit
Deus coelum et terram. Ipsum enim verbum est et
sapientia Dei, cui dicitur: <hi>Omnia in sapientia fecisti <note>(Psal. CIII, 24)</note>
            </hi>.
Si in sapientia Deus fecit omnia, et
unigenitus ejus Filius procul dubio est Dei sapientia,
non dubitemus in Filio facta esse, quae per Filium
facta esse didicimus. Nam ipse Filius est profecto
principium. Interrogantibus quippe Judaeis, et dicentibus: <hi>Tu quis es?</hi> 
 Respondit: <hi>Principium <note>(Joan. VIII
25)</note>
            </hi>. Ecce <hi>In principio fecit Deus coelum et terram.</hi> </p>
        </div3>
<div3>
          <head>II.</head>
          <p>
 Jam vero caetera, sive cum digeruntur et disponuntur,
sive cum ornantur, sive cum ea, quae facta
non erant in coelo et in terra, creantur, dicit Deus
et fiunt. <hi>Et dixit Deus: Fiat, et factum est <note>(Gen. I,
saepius)</note>
          </hi>. Et sic per singula opera: <hi>Dixit et factum
est; Ipse dixit et facta sunt <note>(Pal. XXXII, 9)</note>
          </hi>. Qua
lingua dixit? Ut quis audiret, dixit? Non semper
lacte nutriamur. Erigite nobiscum mentes ad solidum
cibum. Nemo Deum cogitet sicut corpus, nemo
Deum cogitet sicut hominem, nemo Deum cogitet
sicut Angelum, quamvis patribus sic apparere dignatus
sit, non per ipsam substantiam suam, sed per
subjectam sibi creaturam suam: non enim aliter
humanis visibus invisibilis appareret. Quaeramus,
quid in nobis est melius, et inde conemur attingere,
quod est melius omnibus. Quod est in nobis melius,
mens est. Quod est omnibus melius, Deus est. Rem
meliorem quid quaeris re deteriore? In te corpus inferius
est, quam mens; in rebus nihil melius, quam
Deus. Erige, quod est in te melius, ut attingas, si
potueris, ad eum, qui est omnibus melius. Nam et
ego, cum loquor, mentibus loquor. Visibiles quidem
facies et ipse corpore visibilis cerno; sed per id,
<pb n="0823"/>
quod video, alloquor, quod non video. Gero intus
verbum corde conceptum, et volo in auribus tuis
parere. Quod corde concepi, volo tibi dicere, quod
intus est, proferre ad te. Quod latet, quaero, quomodo
pervenire ad mentem tuam possit. Convenio
primum, quasi januam mentis tuae, aures tuas, et
quoniam invisibile verbum, quod corde concepi,
trahere ad te non possum, provideo illi, quasi vehiculum,
sonum. Ecce verbum latet, sonus patet.
Impono latentem super patentem, et pervenio ad audientem,
ac sic verbum exit a me, venit ad te, et
non recessit a me. Si ergo licet magnis exigua comparare,
infima summis, humana divinis, fecit hoc
et Deus. Verbum latebat apud Patrem. Ut veniret
ad nos, assumpsit quasi vehiculum, carnem suscepit,
ad nos processit, et a Patre non recessit, sed ante
incarnationem suam, ante ipsum Adam patrem generis
humani, ante coelum et terram, et omnia, quae in
eis sunt, <hi>In principio erat Verbum, et in principio fecit
Deus coelum et terram.</hi> </p>
        </div3>
<div3>
          <head>III.</head>
          <p>
 Terram autem fecit Deus adhuc antequam ornaretur,
antequam ejus species nudaretur. <hi>Invisibilis
erat, et incomposita, et tenebrae erant super abyssum.</hi> 
Tenebrae erant, ubi lex non erat; nondum enim lux
facta erat. <hi>Spiritus Dei superferebatur super aquas <note>(Gen. I, 2)</note>
          </hi>,
et ipse opifex, nec a Patre et unigenito
Verbo sejunctus. Nam ecce, diligenter attendamus,
Trinitas nobis insinuatur. Ubi enim dicitur: <hi>In
principio fecit,</hi> Usia intelligitur Patris et Filii, in
principio Filio Deus Pater. Restat Spiritus, ut Trinitas
impleatur. <hi>Spiritus Dei superferebatur super
aquas. Et dixit Deus.</hi> Cui dixit Deus? Antequam
creatura fieret, erat, qui audiret? Erat, inquit.
Quaero, quis? Ipse Filius. Filio ergo dixit Deus. Quo
verbo locutus est Verbo? Si enim jam erat Filius,
ut dubitat nemo Christianus, utique hoc etiam erat.
Filius Verbum erat, et Verbo Pater dicebat. Ergo
inter Deum et Verbum verba currebant? Absit! Impedimenta,
fratres, carnalis cogitationis auferte, invisibilia
invisibiliter cogitate, non vobis versentur
ante oculos mentis similitudines corporis. Transi,
quidquid in te cernitur. Transcende, quidquid in te
etiam non cernitur; corpus enim cernitur, anima non
cernitur, sed tamen mutatur. Modo vult, modo non
vult; modo scit, modo nescit; modo meminit, modo
obliviscitur; modo proficit, modo deficit. Non est
hoc Deus, non est Deus ista natura, non est anima
portio de substantia Dei. Quidquid enim Deus est,
immutabile Bonum est, incorruptibile Bonum est.
Etsi invisibilis Deus, invisibilis anima, sed tamen mutabilis
anima, immutabilis Deus. Transcende ergo
non solum, quod cernitur in te, sed etiam illud, quod
mutatur in te. Totum transcende, te ipsum transcende.</p>
        </div3>
<div3>
          <head>IV.</head>
          <p>
 Amator quidam invisibilis bonitatis, amator
quidam invisibilis aeternitatis ait in suspiriis suis, et
gemitibus amoris sui: <hi>Factae sunt mihi lacrymae meae
<pb n="0824"/>
panis die et nocte, dum dicitur mihi quotidie: Ubi est
Deus tuus <note>(Psal. XLI, 4)</note>
          </hi>. Quomodo non fiant vere
gemitus amanti lacrymae suae panis, ut eis quodam
modo tanquam ex cibi voluptate vescatur, et libenter
ploret, quandiu non videt quod amat, cum dicitur ei
quotidie: <hi>Ubi est Deus tuus?</hi> Si dixero Pagano:  « <hi>Ubi
est Deus tuus?</hi> ostendet mihi idola. Si fregero idolum,
ostendet montem, ostendet arborem, ostendet vilem
de flumine lapidem. Quod enim de multis lapidibus
tulerit, et in loco honoratiore collocaverit, et incurvatus
adoraverit, hoc est Deus ipsius. Ecce, inquit
digitum intendens: Ecce Deus meus. Cum irrisero
lapidem, cum abstulero, cum fregero, cum projecero,
cum contempsero, intendit digitum ad solem, ad lunam,
intendit ad quamlibet stellam. Illam vocat Saturnum,
illam Mercurium, illam Jovem, illam Venerem. Quaero,
quid voluerit, quocumque digitum intenderit.
Respondet mihi: Ecce est Deus meus. Et quia video
solem, et frangere non possum, sidera non possum
dejicere, coelum non possum evertere, quasi superior
sibi videtur visibilia demonstrando, et digitum extendendo,
ad quod voluerit, et dicendo: Ecce est Deus
meus, et ad me se convertit dicens: <hi>Ubi est Deus
tuus?</hi> Cum audio: <hi>Ubi est Deus tuus?</hi> quid oculis
ostendam, non habeo, mentes oblatrantes caecas
invenio. Oculis, quos habet, unde videat, ego non
habeo, quod ostendam. Cum vere habeo, quem
ostendam, ille non habet oculos, unde videat. Libet
flere, tanquam in lacrymis pane vesci! Invisibilis est
enim Deus meus, ille, qui mihi loquitur, visibilia requirit,
cum dicit: <hi>Ubi est Deus tuus?</hi> Ego autem, ut
pervenirem ad Deum meum, sicut dicit in ipso Psalmo: <hi>Haec meditatus sum, et effudi super me animam
meam 
 <note>(Psal. XLI, 5)</note>
          </hi>. Deus meus non est infra animam
meam, sed est supra animam meam. Unde attingo
ad id, quod est supra animam meam, nisi effundam
super me animam meam? Et tamen huic protervo,
visibilia requirenti, visibilia demonstranti, de
visibilibus exultanti utcumque adjuvante Deo meo
respondere conabor. Hoc certe mihi dicis: <hi>Ubi est
Deus tuus?</hi> Respondeo tibi: Ubi es ipse tu? Respondeo,
inquam; puto, quia non importune. Tu quaesisti,
ubi sit Deus; ego vero, ubi sit ipse interrogator
meus. Dicturus est: Ecce, ubi sum. Vides me, tibi
loquor. Et ego illi: Interrogatorem meum quaero.
Faciem ejus video, corpus ejus video, vocem ejus
audio, linguam ejus inspicio. Ipsum quaero, qui in
me oculos intendit, qui linguam movet, qui vocem
emittit, qui interrogando scire desiderat. Hoc
totum, de quo loquor, anima est. Non ergo tecum
diutius agam. Tu dicis: Ostende mihi Deum
tuum. Ego dico: Ostende mihi animum tuum. Laboras,
fatigaris, figeris, cum dico: Ostende mihi animum
tuum. Scio, quia non potes. Quare non potes? Quia
invisibilis est animus tuus. Et tamen melior est in
te, quam corpus tuum. Deus autem meus melior est,
quam animus tuus. Quomodo ergo ostendam Deum
<pb n="0825"/>
meum, cum mihi non ostendas animum tuum, quo
meliorem ostendo Deum meum? Ecce, si dicis mihi,
ex opere agnosce animum meum. Quia oculos intendo
ad videndum, aures ad audiendum, linguam
moveo ad loquendum, vocem promo ad sonandum,
ex hoc intelligo et cognosce animum meum. Vides,
quia ipsum non potes ostendere, sed me jubes eum
ex operibus nosse. Ecce, et ego ex operibus ostendam
tibi Deum meum. Nec pergo longius, nec mitto forte
infidelitatem tuam ad ea, quae non capis. Opera Dei
mei non sic commemoro: Fecit invisibilia, fecit visibilia,
id est, Coelum et terram, mare et omnia, quae
in eis sunt. Non te mitto per multa. Ad te ipsum
redeo. Tu certe vivis. Habes corpus, habes animum.
Visibile est corpus, invisibilis est animus. Corpus
habitaculum, animus habitator. Corpus vehiculum,
animus utens vehiculo, corpus, quasi vehiculum,
quod regatur, animus auriga corporis tui. Ecce manifesti
sunt sensus tui, tanquam januae in corpore
tuo, per quas nuntietur aliquid interius habitanti
animo tuo: oculi, aures, olfactus, gustus, tactus,
membra disposita. Quid illud intus, unde cogitas,
unde ista vivificas? Hoc totum, quod miraris in te,
qui hoc fecit, ipse est Deus meus.</p>
        </div3>
<div3>
          <head>V.</head>
          <p>
 Ergo, fratres mei, si mentes vestras, si interiores
animos vestros aliqua, ut potui, congrua collocutione
conveni, si ad eos, qui intus morantur in domibus
luteis, id est, ad animos vestros habitantes in
corporibus vestris loquendo perveni, nolite de eis,
quae nostis, Divina conjicere. Superat omnia Deus,
coelum et terram. Nolite vobis ante oculos ponere
quasi fabrum aliquem magnum aliquid componentem,
disponentem, machinantem, tornantem, vertentem,
aut certe tanquam Imperatorem in sella regia, lucida,
ornata sedentem, et jubendo creantem. Frangite
idola in cordibus vestris. Attendite, quod dictum est
ad Moysen, cum Dei nomen inquireret. <hi>Ego sum, qui
sum <note>(Exod. III, 14)</note>
          </hi>. Quaere, quid aliud <hi>Est.</hi> Illius
comparatione nec <hi>Est.</hi> Nescit ulla ex parte mutari,
quod veraciter <hi>Est.</hi> Omne, quidquid mutatur et fluitat,
et quodam tempore mutari non cessat, fuit, et
erit. Non in eo comprehendis <hi>Est.</hi> Deus autem non
habet fuit, et erit. Quod autem fuit, jam non est.
Quod erit, nondum est. Et quod sic venit, ut transeat,
ideo erit, ut non sit. Cogitate, si potestis: <hi>Ego sum,
qui sum.</hi> Nolite voluntatibus volvi, nolite voluntariis
et temporalibus cogitationibus agitari. State ad <hi>Est.</hi> 
State ad ipsum <hi>Est.</hi> Quo itis? State, ut et vos esse
possitis. Sed quando tenemus volaticam cogitationem,
et ad id, quod manet, affigere quando possumus?
Ergo misertus est Deus, et ille, qui <hi>Est,</hi> et ille, qui
dixit: <hi>Hoc dices filiis Israel: Qui est, misit me ad vos,</hi> 
dicto nomine substantiae suae, dicit postea nomen misericordiae suae. Quod nomen substantiae ejus? <hi>Ego
sum, qui sum, dices filiis Israel: Qui est, misit me ad
vos <note>(Ibid.)</note>
          </hi>. Sed Moyses homo erat, et in his, quae in
illius comparatione non sunt, erat. In terra erat, in
carne erat, et in ipsa carne anima erat, natura mutabilis
erat, sub sarcina fragilitatis humanae erat. Nam
<pb n="0826"/>
illud, quod dictum est: <hi>Ego sum, qui sum,</hi> quando
capiebat? Etenim per id, quod videbatur oculis ejus,
ad eum loquebatur, qui non videbatur, et illo, qui
videbatur, tanquam instrumento latens Deus utebatur.
Non enim, quod videbat Moyses, hoc erat totum
Deus: quia nec tu, quod a me ipso, quod homo
sim, sonat, hoc est totum verbum. Habeo in corde
verbum, quod non sonat. Sonus transit, verbum manet.
Ergo cum diceret Deus ad hominem invisibilis,
per id, quod apparere dignatus est, visibilis, loqueretur
aeternus temporalia, incommutabilis fragilia,
cum diceret: <hi>Ego sum, qui sum,</hi> et <hi>Dices filiis Israel:
Qui est, misit me ad vos,</hi> tanquam illo non valente
comprehendere, quid sit: <hi>Ego sum, qui sum,</hi> et: <hi>Qui
est, misit me ad vos,</hi> aut forte, si ipse comprehendebat,
nobis legendum erat, qui comprehendere non valemus,
continuo post nomen substantiae dixit nomen
misericordiae. Tanquam diceret Moysi: Quod dixi: <hi>Ego sum, qui sum,</hi> 
 non capis, non stat cor tuum, non
es immutabilis mecum, nec incommutabilis mens tua.
Audisti, quod sum. Audi, quod capias; audi, quod
speres. Dixit iterum Deus ad Moysen: <hi>Ego sum Deus
Abraham, et Deus Isaac, et Deus Jacob.</hi> Non potes
capere nomen substantiae meae, cape nomen misericordiae
meae. <hi>Ego sum Deus Abraham, et Deus Isaac,
et Deus Jacob <note>(Ibid. 6)</note>
          </hi>. Sed quod sum, aeternum
est. Abraham, Isaac et Jacob quidem aeterni, imo
non dico aeterni, sed ab illo facti aeterni. Denique sic
etiam calumniantes Sadducaeos Dominus ipse convincit,
qui cum resurrectionem negarent, hinc ille dedit
testimonium sanctae Scripturae. <hi>Legite quod dixit Dominus
in rubo ad Moysen: Ego sum Deus Abraham, et
Deus Isaac, et Deus Jacob. Non est Deus mortuorum,
sed vivorum <note>(Matth. XXII, 32; et Marc. XII, 26, 27)</note>
          </hi>;
omnes enim illi vivunt. Proinde et hic non addidit
Deus, cum dixisset: <hi>Ego sum, qui sum, Hoc mihi nomen
est in aeternum <note>(Exod. III, 15)</note>
          </hi>. Hic enim nemo
dubitat; quia id, quod est, ideo est, quia aeternum
est. Sed ubi ait: <hi>Ego sum, Deus Abraham, et Deus
Isaac, et Deus Jacob,</hi> ibi addidit: <hi>Hoc mihi nomen
est in aeternum.</hi> Tanquam diceret: Quid times de
mortalitate generis humani? Quid fortasse trepidas,
ne, cum mortuus fueris, ultra non sis? <hi>Hoc mihi
nomen est in aeternum.</hi> Aeternum nomen esse non
posset <hi>Deus Abraham, et Deus Isaac, et Deus Jacob,</hi> 
nisi in aeternum viverent Abraham, Isaac et Jacob.
Conversi ad Dominum, etc..
</p>
        </div3>
      </div1>



<div1>
        <head>SERMO III. <hi>De Sacramento altaris ad infantes</hi> .</head>
        <head>SYNOPSIS.</head>
<p divs_removed="true"> <hi>I. Sacrificii novae Legis Commendatio. II. Sacrificium
istud Christus est. III. Vere et realiter in Eucharistia
<pb n="0827"/>
praesens. IV. Eucharistiae Effectus. V. Conditiones
dignae Sumptionis.</hi> 

        </p>
        <div3 moved_from_p="true">
            <head>I.</head>
          <p>
 REDDENDI sermonis officium, et cura, qua vos
parturivimus, ut Christus formaretur in vobis, compellit
nos admonere infantiam vestram, qui ex aqua
et Spiritu nunc renati cibum et potum istum super
hanc dominicam mensam nova luce conspicitis, et novella
pietate percipitis, quid sibi velit tam magnum,
divinumque Sacramentum, tam clarum et nobile medicamentum,
tam mundum et facile sacrificium,
quod nec in una civitate terrena Jerusalem, nec in
tabernaculo illo quod per Moysen, nec in templo illo,
quod per Salomonem fabricatum est, quae fuerunt
umbrae futurorum, sed a solis ortu usque ad occasum,
sicut a Prophetis praedictum est, immolatur, et secundum
Novi Testamenti gratiam Deo victima laudis
offertur. Non adhuc de gregibus pecorum hostia
cruenta conquiritur, non nunc ovis aut hircus divinis
altaribus admovetur, sed sacrificium jam nostri
temporis Corpus et Sanguis est ipsius Sacerdotis. De
illo quippe tanto ante praedictum est in Psalmis: <hi>Tu es Sacerdos in aeternum secundum ordinem Melchisedech. <note>(1 Psal. CIX, 4)</note>
            </hi>.
Quod autem panem et vinum
Melchisedech sacerdos Dei excelsi protulerit, quando
patrem nostrum Abraham benedixit, in libro Genesis
legimus et tenemus <note>(Gen. XIV, 18)</note>.</p>
        </div3>
<div3>
          <head>II.</head>
          <p>
 Christus ergo Dominus noster, qui obtulit patiendo
pro nobis, quod nascendo accepit ex nobis,
princeps Sacerdotum factus in aeternum sacrificandi
dedit ordinem, quem videtis, Corporis utique et
Sanguinis sui. Nam percussum lancea Corpus ejus
aquam et sanguinem emisit, quo peccata nostra dimisit.
Hujus gratiae memores, vestram ipsorum salutem
operantes, quoniam Deus est, qui operatur in vobis,
cum timore et tremore ad participationem hujus altaris
accedite. Hoc agnoscite in pane, quod pependit
in cruce; hoc in calice, quod manavit ex latere. Nam
et illa vetera sacrificia populi Dei hoc unum venturum
multiplici varietate figurabant. Ipse enim Christus
et ovis est propter innocentiam simplicis animi,
et hircus propter similitudinem carnis peccati. Et
quidquid aliud multis et diversis modis in sacrificiis
Testamenti Veteris praenunciatum est, ad hoc unum
pertinet, quod novo Testamento revelatum est.</p>
        </div3>
<div3>
          <head>III.</head>
          <p>
 Accipite itaque, et edite Corpus Christi, etiam
ipsi in Corpore Christi facti jam membra Christi. Accipite,
et potate Sanguinem Christi. Ne dissolvamini,
manducate vinculum vestrum. Ne vobis viles videamini,
bibite pretium vestrum. Sicut hoc in vos convertitur,
cum id manducatis et bibitis, sic et vos in
Corpus Christi convertimini, cum obedienter et pie
vivitis. Ipse namque sua jam propinquante passione,
cum Pascha faceret cum Discipulis suis, acceptum
<pb n="0828"/>
panem benedixit, et ait: <hi>Hoc est Corpus meum, quod
pro vobis tradetur <note>(Luc. XXII, 19)</note>
          </hi>. Similiter benedictum
calicem dedit dicens: <hi>Hic est Sanguis meus
Novi Testamenti, qui pro multis effundetur in remissionem
peccatorum <note>(Matth. XXVI, 28)</note>
          </hi>. Hoc in Evangelio
vel legabatis, vel audiebatis, sed hanc Eucharistiam
esse Filium nesciebatis. Nunc vero aspersi corde
in conscientia pura, et loti corpore aqua munda <hi>Accedite ad eum, et illuminamini, et vultus vestri non
erubescent 
 <note>(Psal. XXXIII, 6)</note>
          </hi>. Hoc enim si digne accipitis,
quod pertinet ad Testamentum Novum, per
quod aeternam haereditatem speratis, tenentes mandatum
novum, ut vos invicem diligatis, habetis in
vobis vitam. Illam enim carnem sumitis, de qua dicit
ipsa Vita: <hi>Panis, quem ego dedero, caro mea est pro
saeculi vita,</hi> et: <hi>Nisi quis manducaverit carnem meam,
et biberit sanguinem meum, non habebit in se vitam <note>(Joan. VI, 52-54)</note>
          </hi>.</p>
        </div3>
<div3>
          <head>IV.</head>
          <p>
 Habentes ergo vitam in illo in carne una eritis
cum illo. Neque enim hoc Sacramentum Christi corpus
ita commendat, ut nos inde sejungat. Hoc namque
Apostolus in Scriptura sancta praedictum esse
commemorat: <hi>Erunt Duo in carne una. Sacramentum
hoc, inquit, magnum est; ego autem dico in Christo et
in Ecclesia <note>(Ephes. V, 32)</note>
          </hi>. Et alio loco de hac ipsa
Eucharistia dicit: <hi>Unus panis, unum corpus multi
sumus <note>(1 Cor. X, 17)</note>
          </hi>. Accipere ergo incipitis, quod
et esse coepistis, si non indigne accipiatis, ne judicium
vobis manducetis, et bibatis. Sic enim dicit: <hi>Quicumque
manducaverit panem aut biberit calicem Domini indigne,
reus erit Corporis et Sanguinis Domini. Probet
autem se ipsum homo, et sic de pane illo edat, et de calice
bibat. Qui enim manducat et bibit indigne, judicium
sibi manducat et bibit <note>(1 Cor. XI, 27-29)</note>
          </hi>.</p>
        </div3>
<div3>
          <head>V.</head>
          <p>
 Digne autem accipitis, si a malae doctrinae fermento
caveatis, ut sitis <hi>Azymi sinceritatis, et veritatis <note>(Id.
V. 8)</note>
          </hi>. Aut si fermentum illud charitatis teneatis, <hi>Quod abscondit mulier in farinae mensuris tribus, donec
fermentaretur totum 
 <note>(Matth. XIII, 33)</note>
          </hi>. Haec enim mulier
est sapientia Dei, facta per Virginem in carne
mortali, quae in toto orbe terrarum, quem de tribus
Noë filiis post diluvium reparavit, tanquam in mensuris
tribus suum disseminat Evangelium, <hi>Donec fermentaretur
totum.</hi> Hoc est illud <hi>Totum,</hi> quod graece
dicitur <hi>Holon</hi>, ubi custodientes vinculum pacis
eritis secundum totum, quod <hi>Catholon</hi> vocatur, et unde
Catholica nominatur.
</p>
        </div3>
      </div1>



<div1>
        <head>SERMO IV. <hi>De Paschate</hi> .</head>
        <head>SYNOPSIS.</head>
<p>Christus agnus et Leo.</p>
<p>SICUT veritas per Apostolos sonuit, et <hi>In omnem terram
exivit sonus eorum, atque in fines orbis terrae verba
<pb n="0829"/>
eorum <note>(Psal. XVIII, 5)</note>
          </hi>; <hi>Pascha nostrum immolatus est
Christus <note>(Rom. X, 18)</note>
          </hi>. De quo ante Propheta praedixerat: <hi>Sicut ovis ad immolandum ductus est, et ut agnus
coram, qui se tonderet, fuit sine voce, sic non aperuit
os suum 
 <note>(Isai. LIII, 7)</note>
          </hi>. Quis est iste? Nempe ille, de
quo sequitur, et dicit: <hi>In humilitate judicium ejus sublatum
est. Generationem ipsius quis enarrabit <note>(Isai.
Ibid. 7)</note>
          </hi>. Video exemplum tantae humilitatis in Rege
tantae potestatis. Nam iste sicut agnus coram
tondente non aperiens os suum ipse est <hi>Leo de tribu
Juda <note>(Apoc. V, 5)</note>
          </hi>. Quis est iste agnus et leo? Mortem
pertulit, ut agnus; consumpsit, ut leo. Quis est iste
agnus et leo? Mitis et fortis, amabilis et terribilis,
innocens et potens, tacens judicatus, fremens judicaturus.
Quis est iste agnus et leo? In passione agnus
in resurrectione leo, an potius et in passione agnus,
et leo, et in resurrectione agnus et leo? Agnum in
passione videamus. Modo jam dictus est. <hi>Sicut agnus
coram tondente se fuit sine voce, sic non aperuit os
suum.</hi> Leonem in passione videamus. Jacob dixit: <hi>Ascendisti recumbens, dormisti sicut leo 
 <note>(Gen. XLIX, 9)</note>
          </hi>.
Agnum in resurrectione videamus. Apocalypsis, cum
de gloria sempiterna virginum loqueretur: <hi>Sequuntur,
inquit, Agnum, quocumque ierit <note>(Apoc. XIV, 4)</note>
          </hi>. Leonem
in resurrectione videamus. Eadem Apocalypsis dicit,
quod supra jam posui. <hi>Vicit leo de tribu Juda aperire
librum <note>(Ibid. 5)</note>
          </hi>. Quare agnus in passione? Quia
mortem sine iniquitate suscepit. Quare leo in passione?
Quia mortem occisus occidit. Quare agnus
in resurrectione? Quia sempiterna est illi innocentia.
Quare leo in resurrectione? Quia sempiterna est illi
potentia. Quis est iste agnus et leo? Quomodo quaeris,
quisnam sit? Si autem, quid erat? <hi>In principio
erat Verbum.</hi> Si, ubi erat? <hi>Et verbum erat apud Deum.</hi> 
Si, quale Verbum erat? <hi>Et Deus erat Verbum.</hi> » 
Si, quantae patientiae sit? <hi>Omnia per ipsum facta sunt.</hi> 
Si, et ipse quid factus est? <hi>Et Verbum caro factum est <note>(Joan. I, 1, 2 et 14)</note>
          </hi>.
Si, quemadmodum vel de patre sine
matre, vel de matre sine patre natus sit? <hi>Generationem
ejus quis enarrabit?</hi> Ab altero genitus, gignenti, coaeternus.
Verbum permanens caro factum est. Omnium
temporum creator, opportuno tempore creatus. Praeda
mortis, praedator mortis. Deformis positione prae
filiis hominum, infirmitatem sciens ferre, excelsus
facere humilia, humilis excelsa. Deus homo, et homo
Deus. Et primogenitus, et creator primogenitorum.
Unicus, et frater cunctorum. De substantia patris natus,
et particeps factus adoptatorum. Et Dominus omnium,
et servus plurimorum. Hic est agnus, <hi>Qui tollit
peccata mundi <note>(Ibid. 29)</note>
          </hi>, hic est leo, qui vincit regna
mundi. Quaerebam, quis est iste. Quaeramus, qui sunt,
pro quibus mortuus est iste. Forte pro justis et sanctis?
Non hoc dicit Apostolus, sed potius, quia <hi>Christus pro impiis mortuus est 
 <note>(Rom. V, 6)</note>
          </hi>. Non utique,
ut impii permanerent, sed ut morte justi impius
justificaretur, et effuso sanguine sine peccato peccati
chirographum deleretur.
</p>
      </div1>


<div1>
        <head>SERMO V. <hi>Iterum de Paschate</hi> .</head>
        <pb n="0830"/>
        <head>SYNOPSIS.</head>
<p divs_removed="true"> <hi>I. Mors Christi Spes nostra. II. Mors Christi voluntaria.
 III. Quomodo Christus tristis in morte. IV. Necessitas
Incarnationis, ut redimeremur. V. Redemptoris
ad Redemptos Verba. VI. Quomodo intelligatur
Christus pro nobis mortuus. VII. Errores
Apollinaris et Arii refutantur. VIII. Adhortatio.</hi> 

        </p>
        <div3 moved_from_p="true">
            <head>I.</head>
          <p>
 AUDIVIMUS Evangelium. Lecta est Resurrectio
Domini nostri Jesu Christi. Resurrexit Christus, ergo
mortuus est Christus. Resurrectio testis est mortis;
mors autem Christi peremptio timoris. Non timeamus
mori. Mortuus est Christus pro nobis. Cum
spe vitae aeternae moriamur. Resurrexit Christus, ut
resurgamus. Habemus in morte et resurrectione ejus
opus indictum, praemium promissum. Opus indictum
passio, praemium promissum resurrectio. Opus hoc
Martyres impleverunt; non impleamus pietate, si non
possumus passione. Non enim omnibus contingit pati
pro Christo, et mori pro Christo. Tamen ipsum
mori omnibus contingit. Felices, quibus pro Christo
factum est, quod necesse erat, ut fieret! Necessitas
enim erat mori, sed non erat necessitas pro
Christo mori. Omnibus ventura est mors, sed non
omnibus pro Christo mors. Quibus contigit pro Christo
mori, quodam modo illud, quod eis erogatum
fuerat, reddiderunt. Erogaverat eis Dominus, ut moreretur
pro illis; reddiderunt illi moriendo pro illo.
Sed unde redderet miser egenus, si non dedisset felix
Dominus? Itaque quod erogaverat Martyribus
Christus, dedit eis, unde redderent Christo. Vox enim
Martyrum est: <hi>Nisi quia Dominus erat in nobis, fortasse
vivos absorbuissent nos <note>(Psal. CXXIII, 1, 2)</note>
            </hi>. Persecutores,
inquit, <hi>Fortasse vivos absorbuissent nos.</hi> 
Quid est, <hi>Vivos?</hi> Scientes, quia male faceremus, si
Christum negaremus, tamen tam magnum malum <hi>Vivi,</hi> 
 id est, scientes faceremus, et sic <hi>Absorbuissent
nos vivos,</hi> non mortuos. Quid est, <hi>Vivos?</hi> Scientes,
non nescientes. Et qua virtute non fecerunt, quod a
persecutoribus facere cogebantur? Ipsi interrogentur,
ipsi dicant. Ecce respondent: <hi>Nisi quia dominus erat
in nobis.</hi> Ergo ipse dedit, quod ei redderetur. Gratias
illi. Dives est. Et quod de illo scriptum est: <hi>Pauper
factus est, ut nos divites faceret <note>(2 Cor. VIII, 9)</note>
            </hi>, paupertate
ejus ditati, vulneribus ejus sanati, humilitate
ejus exaltati, morte ejus vivificati.</p>
        </div3>
<div3>
          <head>II.</head>
          <p>
 Dicebat Martyr: <hi>Quid retribuam Domino pro
omnibus, quae retribuit mihi <note>(Psal. CXV, 12)</note>
          </hi>? Audite,
quod sequitur. Attendit enim et quaesivit, quid retribueret
Domino. Et quid ait? <hi>Calicem salutaris accipiam <note>(Ibid. 13)</note>
          </hi>.
Hoc retribuam Domino: <hi>Calicem salutaris,</hi> 
calicem martyrii, calicem passionis, calicem
<pb n="0831"/>
Christi. Hoc est: <hi>Calicem salutaris,</hi> quia salutare nostrum
Christus. Ergo, inquit, accipiam calicem ejus,
et retribuam illi. De ipso calice dixit et ipse Patri
ante passionem: <hi>Pater, si fieri potest, transeat a me
calix iste <note>(Matth. XXVI, 39)</note>
          </hi>. Pati venerat, mori venerat,
in potestate habebat mortem, aut, si mentior, ipsum
audite. <hi>Potestatem,</hi> inquit, <hi>habeo ponendi animam
meam, et potestatem habeo iterum sumendi eam. Nemo
tollit eam a me, sed ego pono eam a me, et iterum sumo
eam <note>(Joan. X, 18)</note>
          </hi>. Audistis potestatem? <hi>Nemo tollit,</hi> 
Sine causa gloriantur Judaei. Peccatum inde habent,
non potentiam. Christus, quia voluit, mortuus est.
Ipse dicit in Psalmo: <hi>Ego dormivi, et somnum coepi <note>(Psal. III, 6)</note>
          </hi>.
Clamaverunt: <hi>Crucifige, crucifige <note>(Luc.
XXIII, 21; et Joan. XIX, 6)</note>
          </hi>, tenuerunt, suspenderunt.
Sic illi juvant, quia aliquid potuerunt. <hi>Ego dormivi.</hi> 
Et quid postea? <hi>Et somnum caepi.</hi> Vere somnus
erat triduans. Quid ergo postea? <hi>Et resurrexi, quoniam
Dominus suscepit me.</hi> Secundum formam servi
loquitur: <hi>Dominus suscepit me <note>(Psal. III, 6)</note>
          </hi>. Sicut
et alio loco: <hi>Numquid qui dormit, non adjiciet,
ut resurgat <note>(Id. XI. 9)</note>
          </hi>? Gloriantur Judaei, quasi vicerint
me. <hi>Numquid qui dormit, non adjiciet, ut resurgat?</hi> 
Illi, ut occiderent, suspenderunt, sed <hi>Ego dormivi,</hi> 
quia quando volui, animam posui, et quando
volui, surrexi.</p>
        </div3>
<div3>
          <head>III.</head>
          <p>
 Ergo ipse est calix, quem volebat transire, ad
quem bibendum venerat. Quid est ergo, Domine,
quod dixisti: <hi>Pater, si fieri potest, transeat a me calix
iste.</hi> Dixisti discipulis passurus et moriturus: <hi>Tristis
est anima mea usque ad mortem <note>(Matth. XXVI, 38)</note>
          </hi>.
Quaero ergo in his verbis verba illa tua: <hi>Potestatem
habeo ponendi animam meam, et potestatem habeo iterum
sumendi eam.</hi> Unde audio: <hi>Tristis est anima mea
usque ad mortem.</hi> Nemo tollit eam. Quare tristis est?
Potestatem habes ponendi animam tuam. Quare dicis: <hi>Pater, si fieri potest, transeat a me calix iste.</hi> 
 Respondet
interroganti et dicit tibi: Homo, in carne mea
te suscepi. Numquid ergo, si in carne mea te suscepi,
in voce mea non te suscepi? Quando dico: <hi>Potestatem
habeo ponendi animam meam, et potestatem habeo
iterum sumendi eam,</hi> sicut factor, me loquor. Quando
dico: <hi>Tristis est anima mea usque ad mortem,</hi> sicut
factura, te loquor. Gaude de me in me, agnosce te in
me. Quando dico: <hi>Potestatem habeo ponendi animam
meam,</hi> adjutorium tuum sum. Quando dico: <hi>Tristis
est anima mea usque ad mortem,</hi> speculum tuum
sum.</p>
        </div3>
<div3>
          <head>IV.</head>
          <p>
 Non legistis, quia mortuus est? Numquid negamus?
Si negaverimus mortem, negamus et resurrectionem.
Inde mortuus est, unde homo esse dignatus
est. Inde resurrexit, unde homo esse dignatus est,
quia et nos homines et morituri sumus, et resurrecturi
sumus. Numquid Verbum in illo mortuum est?
Numquid pati aliquid potuit, quod <hi>In principio erat
Verbum, et Verbum erat apud Deum, et Deus erat
Verbum <note>(Joan. 1, 2.)</note>
          </hi>? Quid potest pati tale Verbum?
Et oportebat tamen, ut moreretur pro nobis
Verbum, et mori non poterat, et, ut moreretur,
<pb n="0832"/>
oportebat. <hi>In principio erat Verbum, et Verbum erat
apud Deum, et Deus erat Verbum.</hi> Ubi sanguis?
Ubi mors? Numquid mors in Verbo? Numquid sanguis
in Verbo? Si nec mors in Verbo, nec sanguis
in Verbo, ubi pretium nostrum? Annon pretium nostrum
sanguis est ejus? Unde ergo daret hoc pretium,
si maneret solum Verbum? nisi carnem assumeret
Verbum; carnem autem de anima humana
viventem, ut, quoniam Verbum occidi non poterat,
occideretur sola caro, quae de sua anima vivebat?
Neque enim vel anima occidi poterat, quae anima
Divinitati adhaerendo unus spiritus erat, ipso Domino
duntaxat eam se induente, non ipsa in illo
credente, sicut de nobis scriptum est: <hi>Qui adjungit
se Domino, unus spiritus est <note>(1. Cor. VI, 17)</note>
          </hi>.
Nos enim, cum infideles essemus, indigni eramus,
et a Deo alieni; credendo autem adhaesimus Deo.
Illa autem anima adhaesione Dei digna creata
est, cum in personae divinae unitatem nova, rudisque
assumpta est. Qua unitate hac singularitate duorum
spirituum inaequalium discedente caro mortua est,
quae de ipsa duorum spirituum unitate novo modo,
novoque genere vivens, id est, geminam et admirabilem
vitam habens, parvo tantummodo tempore derelicta
est. Deus enim spiritus, et imago ejus, humanus
spiritus immortales sunt.</p>
        </div3>
<div3>
          <head>V.</head>
          <p>
 Sic ergo nos alloquitur quodam modo Dominus
noster, Salvator noster dicens: O Homines! feci
hominem rectum, et fecit se ipse perversum. A me
recessistis, in vobis peristis. Ego autem quaesiturus
sum, quod perierat. A me recessistis, inquit, vitam
perdidistis. <hi>Et vita erat lux hominum <note>(Joan. I, 4)</note>
          </hi>.
Ecce quod reliquistis, quando in Adam omnes peristis <hi>Vita erat lux hominum.</hi> 
 Quae vita? <hi>In principio
erat Verbum, et Verbum erat apud Deum, et
Deus erat Verbum <note>(Ibid. 1)</note>
          </hi>. Vita erat, vos in
morte vestra jacebatis. Verbum, unde morerer, non
habebam; Homo, unde viveres, on habebas. <note>(Quia
dignatur Dominus Christus, suscepi verba ejus. Si
ipse mea, quanto magis ego ejus)</note>. Quodam modo in
silentio, rebus ipsis loquens Dominus noster Christus
dicit: Unde morerer, non habebam: Homo, unde
viveres, non habebas. Assumpsi de te, unde morerer
pro te. Assume de me, unde vivas mecum. Commercia
celebremus. Do tibi, da mihi. Accipio a te
mortem, accipe a me vitam. Expergiscere, vide quid
dem, quid accipiam. Excelsus in coelo accepi a te
super terram humilitatem. Dominus tuus accepi a te
formam servi. Sanitas tua accepi a te vulnera. Vita
tua accepi a te mortem. Verbum caro factum sum,
ut mori possem. Carnem apud patrem non habebam,
de massa tua sumpsi, unde tibi erogarem. (Virgo
Maria de massa nostra erat; ibi assumpsit Christus
carnem a nobis, id est, a genere humano). Accepi a
te carnem, unde morerer pro te, accipe a me Spiritum
vivificatorem, unde vivas mecum. Postremo
mortuus sum de tuo, vive de meo.
<pb n="0833"/>
</p>
        </div3>
<div3>
          <head>VI. </head>
          <p>
Ergo, fratres, quando auditis: Natus est de
Spiritu ex Virgine Maria, passus est, vapulavit, alapas
accepit, quando auditis: Passus est haec Christus,
nolite putare <hi>Verbum illud in principio apud
Deum</hi> in sua natura, atque in sua substantia aliquid
tale potuisse. Sed numquid possumus dicere,
quia Verbum Dei, Deus unigenitus non est passus
pro nobis? Passus est, sed secundum animam et carnem
suam passibilem. Accepit enim formam servi,
ut tanquam homo pateretur. Habebat enim et animam
et carnem, quia totum hominem liberare venerat,
non amittendo vitam, sed donando vitam. Ut
autem similitudinem demus, unde celerius, quod dicimus,
advertatis; sicut verbi gratia quando Stephanus
martyr, et Phocas, vel aliquis alius passus
est, et occisus, et sepultus, caro eorum sola occisa
et sepulta est; animae autem eorum neque occidi,
neque sepeliri potuere, et tamen rectissime dicimus:
Mortuus est Stephanus, vel Phocas, vel quicumque
alius pro nomine Christi, ita, quando passus, et occisus,
et sepultus est Dei Unigenitus, caro utique ejus
sola occisa et sepulta est; anima autem, et multo
magis Divinitas ejus occidi non potuit, et ideo securi
dicimus, mortuum pro nobis esse et sepultum unicum
Dei Filium, id est, Deum Dei unigenitum. Unde
utique veraciter, non mendaciter dixit ipse Christus
Dominus, qui est sine mendacio veritas: <hi>Sic enim
dilexit Deus mundum, ut Unigenitum suum daret, ut
omnis, qui credit in illum, non pereat, sed habeat
vitam aeternam <note>(Joan. III, 16)</note>
          </hi>. Et Apostolus similiter
de Deo Patre dicit: <hi>Qui Filio proprio non pepercit,
sed pro nobis omnibus tradidit eum <note>(Rom. VIII,
32)</note>
          </hi>. Vultis autem noscere, quid est Christus? Nolite
attendere carnem solam, quae jacuit in sepulcro, nolite
attendere animam solam, de qua dixit: <hi>Tristis
est anima mea usque ad mortem,</hi> nolite attendere Verbum
solum, quia, <hi>Deus erat Verbum,</hi> sed attendite,
quia Christus totus Verbum, et anima, et caro est.</p>
        </div3>
<div3>
          <head>VII.</head>
          <p>
 Nihil autem animae Christi subtrahatis. Haeretici
enim Apollinaristae dixerunt, quia mentem non
habuit, id est, intelligentiam non habuit anima illa,
sed Verbum illi pro mente, et pro intelligentia erat.
Hoc ait Apollinaris. Ariani autem dicunt: Nec qualemcumque
animam habuit. Vos ergo fideliter tenete,
quia prorsus Verbum, et anima, et caro est totus
Christus. Et quando auditis: <hi>Tristis est anima mea,</hi> 
animam humanam intelligite, non belluinam. Anima
enim sine intellectu anima pecoris est, non anima
humana. Si non venit liberare mentem, non habuit
mentem. Ergo unus Christus, Verbum, et anima, et
caro. Quid homo? Anima et caro. Quid Christus?
Verbum et homo, ac per hoc, Verbum, et anima, et
<pb n="0834"/>
caro, Christus unus. Hominem quando caedis pugnis,
quid ejus percutis? Animam, an carnem? Confiteris,
quia carnem. Et tamen clamat anima: quid me percutis,
quid me caedis? Numquid, si dicas animae:
Quis te tetigit? Ego carnem ferio, non te; nonne,
quicumque te audierint haec dicentem, irridebunt, et
insipientem vel insanum te judicabunt? Sic ergo, qui
carnem Verbi Dei flagellaverunt, vel alapis caeciderunt,
non possunt dicere: nos carnem flagellavimus, vel
exalapavimus, non Verbum, vel animam Christi.
Totum enim Christum, id est, Verbum, et animam,
et carnem flagellaverunt, vel alapis caeciderunt. Et
cum utique neque animam, neque ipsam Divinitatem
ejus, quae vera vita est, in cruce occidere potuerunt,
totum tamen Christum in corde suo, et in mala voluntate
sua inficere delectati sunt. Quicumque enim
persequitur aliquem, ut eum occidat, sic eum vult
extingui totum, sicut extinguitur totum lumen lucernae
in terram collisae, ut penitus non luceat, cum eam
sibi quisque malefactor viderit impedire. Quod in
homine fieri nullo modo potest, id est, ut totus extinguatur,
qui unam utique substantiam habet mortalem,
alteram immortalem. Nulla enim in illo mortalis
est, nisi caro. Unigenitus autem Dei Christus
multo magis totus extingui non potuit, cum eum se
Judaei extinguere putaverunt, qui in tribus substantiis
suis, id est, una, aeterna, atque divina, et in duabus
temporalibus, id est, humanis unam solam habuit
mortalem, id est, carnem suam. Animam autem et
maxime Divinitatem suam sine dubio immortalem
habuit. Et ideo sua parvi temporis morte nos de nostra
morte aeterna redimere solus potuit, qui non
tantummodo caro, et anima humana fuit, sed Deus
et anima, et caro, unus Dei Unigenitus fuit. Qui enim <hi>Descendit usque in inferiores partes terrae, ipse est, et
qui ascendit super omnes coelos 
 <note>(Ephes. IV, 10)</note>
          </hi>, quod
homo solus facere non posset.</p>
        </div3>
<div3>
          <head>VIII.</head>
          <p>
 Securi ergo exultemus, et laetemur, charissimi
fratres, quia ille nos sua morte redemit, qui
etiam occisus de hostibus triumphavit. Occisus enim
mortem occidit, et in aeternum nos de manu ejus liberavit, <hi>Ascendensque in altum captivam duxit captivitatem <note>(Ibid.)</note>
          </hi>,
atque hominibus misso Spiritu sancto
dona sua dedit, qui etiam jacens in sepulcro credentem
latronem in paradisum introducere potuit.
</p>
        </div3>
      </div1>



<div1>
        <head>SERMO VI. <hi>Item de Sacramento altaris ad infantes</hi> .</head>
        <head>SYNOPSIS.</head>
<p divs_removed="true"> <hi>I. Corpus dominicum et in altari est, et nos illud sumus.
 II. Eucharistia symbolum unitatis III. Liturgiae
eucharisticae expositio.</hi> 

        </p>
        <div3 moved_from_p="true">
            <head>I.</head>
          <p>
 Hoc, quod videtis, charissimi, in mensa Domini,
<pb n="0835"/>
panis est, et vinum; sed iste panis, et hoc vinum
accedente verbo fit corpus, et sanguis Verbi. Ille enim
Dominus, qui <hi>In principio erat Verbum, et Verbum
erat apud Deum, et Deus erat Verbum <note>(Joan. I, 1)</note>
            </hi>,
propter misericordiam suam, qua non contempsit,
quod creavit ad imaginem suam, <hi>Verbum caro factum
est, et habitavit in nobis <note>(Ibid. 14)</note>
            </hi>, sicut scitis, quia
et ipsum Verbum assumpsit hominem, id est, animam
et carnem hominis, et homo factus est, manens
Deus. Propter hoc, quia et passus est pro nobis,
commendavit nobis in isto Sacramento corpus, et
sanguinem suum, quod etiam fecit et nos ipsos. Nam
et nos corpus ipsius facti sumus, et per misericordiam
ipsius, quod accipimus, nos sumus. Recordamini,
quod fuit aliquando creatura ista in agro, quomodo
eam terra peperit, pluvia nutrivit, ad spicam perduxit,
deinde labor humanus ad aream comportavit,
trituravit, ventilavit, recondidit, protulit, moluit,
conspersit, coxit, et vix aliquando ad panem perduxit.
Recordamini et vos. Non fuistis, et creati estis,
ad aream dominicam comportati estis, laboribus boum,
id est, annuntiantium Evangelium, triturati estis.
Quando Catechumeni differebamini, in horreo servabamini.
Nomina vestra dedistis, coepistis moli jejuniis,
exorcismis. Postea ad aquam venistis, et
conspersi estis, et unum facti estis. Accedente fervore
Spiritus sancti cocti estis, et panis dominicus
facti estis.</p>
        </div3>
<div3>
          <head>II.</head>
          <p>
 Ecce, quod accepistis. Quomodo ergo unum
videtis esse, quod factum est, sic unum estote et
vos, diligendo vos, tenendo unam fidem, unam
spem, individuam charitatem. Haeretici quando hoc
accipiunt, testimonium contra se accipiunt, quia illi
quaerunt divisionem, cum panis iste indicet unitatem.
Sic et vinum in multis acinis fuit, et modo in
unum est. Unum est in suavitate calicis, sed post
pressuram torcularis. Et vos post illa jejunia, post
labores, post humilitatem, et contritionem jam in nomine
Christi tanquam ad calicem Domini venistis, et
ibi vos estis ad mensam, ibi vos estis in calice.
Nobiscum hoc estis; simul enim hoc sumus,
simul bibimus, quia simul vivimus. Audituri estis,
quod etiam hesterno die audistis, sed hodie vobis exponitur,
quod audistis, et quod respondistis, aut
forte, cum responderetur, tacuistis, sed, quid respondendum
esset, hodie didicistis.</p>
        </div3>
<div3>
          <head>III.</head>
          <p>
 Post salutationem, quam nostis, id est: <hi>Dominus
<pb n="0836"/>
vobiscum,</hi> audistis: <hi>Sursum cor.</hi> Tota vita Christianorum
verorum sursum cor, non Christianorum
nomine solo, sed Christianorum re ipsa, et veritate
tota vita sursum cor. Quid est <hi>Sursum cor?</hi> Spes in
Deo, non in te. Tu enim deorsum, Deus sursum est.
Si spem habes in te, cor deorsum est, non est sursum.
Ideo, cum audieritis a Sacerdote: <hi>Sursum cor!</hi> 
respondetis: <hi>Habemus ad Dominum.</hi> Laborate, ut verum
respondeatis. Quia apud acta Dei respondetis,
sic sit, quomodo dicitis. Non lingua sonet, et
conscientia neget, et, quia hoc ipsum, ut sursum
habeatis cor, Deus vobis donat, non vires vestrae,
ideo sequitur, cum dixeritis, habere vos sursum
cor ad Dominum, sequitur Sacerdos et dicit: <hi>Domino Deo nostro gratias agamus.</hi> 
 Unde gratias agamus?
Quia sursum cor habemus, et nisi ille illud levasset,
in terra jaceremus. Et inde jam, quae
aguntur in precibus sanctis, quas audituri estis, ut accedente
verbo fiat corpus et sanguis Christi. Nam
tolle verbum, panis est, et vinum. Adde verbum, et
jam aliud est. Et ipsum aliud quid est? Corpus Christi
et sanguis Christi. Tolle ergo verbum, panis est,
et vinum. Adde verbum, et fiet Sacramentum. Ad
hoc dicitis: <hi>Amen.</hi> Amen dicere subscribere est.
Amen latine interpretatur Verum. Deinde dicitur dominica
Oratio, quam jam accepistis, et reddidistis.
Quare ante dicitur, quam accipiatur Corpus et Sanguis
Christi? Quia, sicut est humana fragilitas, si forte
aliquid, quod non decebat, cogitatio nostra concepit;
si aliquid lingua, quod non oportebat, effudit;
si aliquid oculus, quod non decebat, aspexit; si aliquid
auris blandius, quod non oportebat, audivit; si
forte aliqua talia contracta sunt de hujus mundi tentatione,
et vitae humanae fragilitate, tergitur dominica
Oratione, ubi dicitur: <hi>Dimitte nobis debita nostra <note>(Matth. VI, 12)</note>
          </hi>;
ut securi accedamus, ne, quod accipimus,
in judicium nobis manducemus, et bibamus.
Post hoc dicitur: <hi>Pax vobiscum.</hi> Magnum sacramentum
osculum pacis. Sic osculare, ut diligas. Ne sis
Judas. Judas traditor Christum ore osculabatur, corde
insidiabatur. Sed forte inimicum animum habet
contra te aliquis, et non potes eum convincere, cogeris
tolerare. Noli ei malum pro malo in corde tuo
reddere. Ille odit, tu ama, et securus oscularis. Audistis
pauca, sed magna. Non vilescant paucitate, sed
chara sint pondere. Simul etiam onerandi non estis,
ut ea, quae dicta sunt, teneatis.
</p>
        </div3>
      </div1>



<div1>
        <head>SERMO VII. <hi>De Paschate.</hi> </head>
        <head>SYNOPSIS.</head>
<p divs_removed="true"> <hi>I. Quis agat Pascha, et quomodo agendum. II. alleluia</hi> 

<pb n="0837"/> <hi>divitum, pauperum, afflictorum. III. Deus agit, ut
Pater; Diabolus, ut Mango.</hi> 

        </p>
        <div3 moved_from_p="true">
            <head>I.</head>
          <p>
 DIES Paschae nos celebrare omnibus notum est,
quibus diebus Alleluia cantamus. Quapropter, fratres,
sollicite attendendum est, ut, quod visibiliter celebramus,
in animo teneamus. Pascha enim nos celebrare
dicimus. <hi>Pascha</hi> hebraeus sermo est, quod interpretatur
Transitus; graece autem <hi>Paschin</hi> pati,
latine <hi>Pascha</hi> pascere, ut dici solet: <hi>Pascam amicos.</hi> 
Pascha qui celebrant, nisi qui a morte peccatorum
suorum transeunt ad vitam justorum? Sicut
Apostolus dicit: <hi>Transivimus de morte ad vitam, quia
diligimus fratres <note>(1 Joan. III, 14)</note>
            </hi>. Pascha quis agit,
nisi qui credit Christo passo in terra, ut cum illo regnet
in coelo? Pascha quis agit, nisi qui pascit in pauperibus
Christum? Ipse enim de pauperibus ait: <hi>Quicumque uni ex minimis meis aliquid boni fecerit,
mihi fecit 
 <note>(Matth. XXV, 40)</note>
            </hi>. Christus sedet in coelo, et
indiget in terra. Patrem interpellat pro nobis, et hic
panem petit a nobis. Ergo, Domini fratres, si volumus
agere Pascha salubriter, transeamus, patiamur,
pascamus. Transeamus a peccatis ad justitiam, patiamur
pro Christo, pascamus in pauperibus Christum.
Convivia honeste celebremus, ut cum Abraham
in regno Dei coelesti convivio perfruamur. Cantemus
ergo Deo alleluia, quod latine sonat: <hi>Laudemus eum, qui est.</hi> 
 Laudemus eum et in prosperis, et in
adversis. In prosperitatibus divitiarum non extollamur,
et in flagello damnorum non infirmemur. Dicamus
alleluia cum Job, qui dixit: <hi>Dominus dedit,
Dominus abstulit. Sicut Domino placuit, sic et factum
est. Sit nomen Domini benedictum <note>(Job I, 21)</note>
            </hi>. Benedicamus
ergo Dominum in omni tempore. Semper
alleluia cantamus, si ad sonum linguae nostrae moventur
ad operationem justitiae membra nostra, si
hoc, quod sonat in ore cantantis, lucet in moribus
viventis.</p>
        </div3>
<div3>
          <head>II.</head>
          <p>
 Audite, quomodo cantare jussi sunt alleluia
divites et pauperes. <hi>Praecipe,</hi> ait Apostolus, <hi>divitibus
hujus saeculi, non superbe sapere, neque sperare in
incerto divitiarum, sed in Deo vivo, qui dat nobis omnia
abundanter ad fruendum. Divites sint in operibus
bonis, facile tribuant, communicent, thesaurizent sibi
in futurum, ut apprehendant veram vitam <note>(I Tim. VI,
17, 18)</note>
          </hi>. Quod pauperes cantent, Tebias docet: <hi>Fili,
ne timeas, quoniam pauperem vitam gerimus. Exuberabunt
tibi multa bona, si timueris Dominum Deum tuum,
et, quae placent in conspectu ejus, feceris <note>(Tob. IV, 3)</note>
          </hi>.
Dilectissima membra Corporis Christi, expectemus
Caput nostrum venturum de coelo, cui cohaerentes
immobiles permanebimus, ut, cujus passionem celebramus
in terra, cum ipso regnemus in coelo. Disciplinam
ejus sustineamus, ut corrigamur, quia, sicut
filios, ita nos aggreditur Deus. <hi>Quis est enim,</hi> ait
<pb n="0838"/>
Apostolus, <hi>cui non det disciplinam pater ejus <note>(Hebr.
XII, 7)</note>
          </hi>. Si separatis vos a disciplina Dei, ergo nothi,
et non filii estis. Toleremus flagellum patris, ne incurramus
severitatem judicis.</p>
        </div3>
<div3>
          <head>III.</head>
          <p>
 Deus et diabolus pater et mango; Deus ut,
pater, flagellat, et corrigit, et assumit; mango blanditur,
seducit, et vendit. Pater fert flagellum, et
mango fert saccellum. Si concurreris sub alas
flagellantis, liberaberis ab iniquitate vendentis. Vide,
a quo, ubi reponaris, in regno coelorum, an in saccello
gehennarum. Si regnum Dei concupiscis, in
solutione libertatis laetaberis; si vero saccellum,
colligationem servitutis accipies, et ligatus manibus
pedibusque dicetur de te: <hi>Tollite et mittite illum in
tenebras exteriores. Ibi erit fletus et stridor dentium <note>(Matth. XXII, 13)</note>
          </hi>.
Clamatur ad nos fortiter. <hi>Qui habet
aures audiendi, audiat, quid Spiritus dicat ecclesiis <note>(Apoc. III, 22)</note>
          </hi>.
</p>
        </div3>
      </div1>



<div1>
        <head>SERMO VIII. <hi>In octava Paschatis ad infantes</hi> .</head>
        <head>SYNOPSIS.</head>
<p divs_removed="true"> <hi>I. Vis, et effectus Baptismi, et Spes in eo reposita.
 II. Baptismus extra unitatem Ecclesiae non prodest.
 III. Contra Schismaticos Baptismo gloriantes.
 IV. Cohortatio ad recens baptizatos.</hi> 

        </p>
        <div3 moved_from_p="true">
            <head>I.</head>
          <p>
 SERMO mihi est ad vos, modo nati Infantes, parvuli
in Christo, nova proles Ecclesiae, gratia Patris,
foecunditas Matris, germen pium, examen novellum,
flos nostri honoris, et fructus laboris, gaudium et corona
mea, omnes, qui statis in Domino, Apostolicis
verbis vos alloquor. <hi>Ecce nox praecessit; dies autem
appropinquavit. Abjicite opera tenebrarum, et induite
vos arma lucis. Sicut in die, honeste ambulate. Non in
comessationibus et ebrietatibus, non in cubilibus et
impudicitiis, non in contentione et aemulatione, sed induite
Dominum Jesum Christum, et carnis providentiam
ne feceritis in concupiscentiis <note>(Rom. XIII, 12-14)</note>
            </hi>,
ut et vitam induatis, quam Sacramento induistis,. <hi>Quotquot enim in Christo baptizati estis, Christum induistis.
Non est Judaeus, et Graecus; non est servus,
neque liber; non est masculus, aut foemina; omnes enim
vos unum estis in Christo Jesu 
 <note>(Galat. III, 27, 28)</note>
            </hi>.
Hoc habet ipsa vis Sacramenti. Sacramentum enim
est vitae novae, quae in hoc tempore incipit a remissione
praeteritorum omnium peccatorum, perficietur
autem in resurrectione mortuorum. <hi>Consepulti enim
estis Christo per baptismum in morte, ut, quomodo surrexit
Christus a mortuis, sic et vos in novitate vitae
ambuletis <note>(Rom. VI, 4)</note>
            </hi>. Ambulatis autem nunc per
<pb n="0839"/>
fidem, quandiu in hoc mortali corpore peregrinamini
a Domino, sed via vobis certa ipse, ad quem tenditis,
factus est Christus Jesus secundum hominem,
quod pro nobis fieri dignatus est. Servavit enim multam
dulcedinem timentibus se, aperturus et perfecturus
eam sperantibus in se, cum id, quod nunc in
spe accepimus etiam in re acceperimus. <hi>Filii enim
Dei sumus, et nondum apparuit, quod erimus. Scimus,
quia, cum apparuerit, similes ei erimus, quoniam videbimus
eum sicuti est <note>(1 Joan. III, 2)</note>
            </hi>. Hoc etiam in
Evangelio ipse promisit. <hi>Qui diligit me,</hi> inquit, <hi>mandata
mea custodit. Et qui diligit me, diligetur a Patre
meo, et ego diligam illum, et ostendam me ipsum illi <note>(Joan. XIV, 21)</note>
            </hi>.
Utique videbant eum, quibus loquebatur,
sed in forma servi, qua major est Pater, non
in forma Dei, qua aequalis est Patri. Hanc ostendebat
timentibus, illam servabat sperantibus. In hac
peregrinantibus apparebat, ad illam cohabitaturos
vocabat. Hanc eis ambulantibus substernebat, illam
pervenientibus promittebat.</p>
        </div3>
<div3>
          <head>II.</head>
          <p>
 <hi>Has ergo promissiones habentes, charissimi, mundemus
nos ab omni coinquinatione carnis, et spiritus
perficientes sanctificationem in timore Dei <note>(2 Cor. VII,
1)</note>
          </hi>. <hi>Obsecro vos, ut digne ambuletis vocatione, qua vocati
estis, cum omni humilitate animi, et mansuetudine,
sufferentes invicem in dilectione, studentes observare
unitatem spiritus in vinculo pacis <note>(Ephes., IV, 1-3)</note>
          </hi>.
Qualis enim res est, unde tale pignus accepimus. Sed
sunt quidam, qui Christum solo Sacramento induerunt,
quo in fide vel moribus nudi sunt. Nam et
multi haeretici ipsum habent Sacramentum baptismatis,
sed non ipsum fructum salutis, nec vinculum
pacis: <hi>Habentes,</hi> sicut ait Apostolus, <hi>formam pietatis,
virtutem autem ejus negantes <note>(2 Tim. III, 5)</note>
          </hi>, vel signati
a desertoribus, vel ipsi etiam desertores signum
boni regis in damnabili carne portantes, qui
nobis dicunt: Si fideles non sumus, baptismum nobis
quare non datis? Si autem jam fideles sumus,
quid nos quaeritis? Quasi non legant, Simonem magum
et accepisse baptismum, et tamen a Petro audisse: <hi>Non est tibi pars neque sors in hac fide 
 <note>(Act. VIII,
21)</note>
          </hi>. Ecce quia fieri potest, ut aliquis habeat baptismum
Christi, et non habeat fidem, vel dilectionem
Christi; habeat sanctitatis Sacramentum, nec computetur
in sorte sanctorum. Neque interest, quantum
ad ipsum solum pertinet Sacramentum, si ibi quisque
accipiat baptismum Christi, ubi non est unitas
Christi. Nam et baptizatus in Ecclesia, si fuerit desertor
Ecclesiae, sanctitate vitae carebit, Sacramenti
signaculo non carebit. Nam utique exeuntem non
potuisse amittere demonstratur, quod redeunti non
redditur. Sicut desertor militiae caret legitima societate,
non caret regio charactere. Qui, si et alterum
eodem signo ipse signaverit, non faciet consortem
vitae, sed comitem poenae. Si autem ad legitimam
ordinatamque militiam et ille redeat, et ille veniat,
placata regia severitate et illi ignoscitur, quod recessit,
et ipse suscipitur, qui accessit. In ambobus
culpa corrigitur, ambobus poena remittitur, ambobus
<pb n="0840"/>
pax datur, in nullo, quod signatum est, iteratur.</p>
        </div3>
<div3>
          <head>III.</head>
          <p>
 Jam ergo nobis non dicant: Quid nobis dabitis,
si jam baptismum habemus? Sic enim nesciunt,
quid loquantur, ut nec saltem legere velint, quod
sancta Scriptura testatur, in ipsa intus Ecclesia, hoc
est, in communione membrorum Christi, multos in
Samaria baptizatos non accepisse Spiritum sanctum,
sed in solo baptismo fuisse, donec ad eos de Jerusalem
venirent Apostoli <note>(Act. VIII)</note>; contra autem Cornelium,
et eos, qui cum illo erant, meruisse accipere
Spiritum sanctum, antequam acciperent baptismi
Sacramentum <note>(Id. X)</note>. Ita Deus docuit, aliud esse
signum salutis, aliud ipsam salutem, aliud formam
pietatis, aliud virtutem pietatis. Quid nobis, inquiunt,
dabitis, si jam baptismum habemus? O sacrilegam
vanitatem, ita nihil putare esse Christi
Ecclesiam, quam non habent, ut nihil se accipere
arbitrentur, si ejus communioni socientur! Dicat eis
Amos propheta: <hi>Vae eis, qui nihil faciunt Sion <note>(Amos. VI, 1)</note>
          </hi>!
Quid accepturus sum, inquit, si jam
baptismum habeo? Accepturus es Ecclesiam, quam
non habes; accepturus es unitatem, quam non habes;
accepturus es pacem, quam non habes. Aut si
ista nihil tibi videntur, pugna, desertor, contra Imperatorem
tuum dicentem: <hi>Qui mecum non colligit,
spargit <note>(Luc. XI, 23)</note>
          </hi>. Pugna contra Apostolum ejus,
imovero et ibi contra ipsum, qui per eum loquebatur,
dicentem: <hi>Sustinentes invicem in dilectione, studentes
servare unitatem spiritus in vinculo pacis <note>(Ephes. IV,
3)</note>
          </hi>. Numera, quae dixit: Sustinentiam, dilectionem,
unitatem, spiritum, pacem. Spiritus illic operator
omnium, qui nominatus est, quem tu non habes.
Numquid sustinuisti, qui de Ecclesia recessisti? Quem
dilexisti, quando membra Christi deseruisti? Quae
tibi est unitas in sacrilega praecisione? Quae pax in nefaria
dissensione? Absit a nobis, ut nihil sint ista, sed
nihil es tu ipse sine istis. Haec si accipere in Ecclesia
contemnis, baptismum quidem potes habere, sed
ad majus supplicium habes, quidquid non cum istis
habes. Bapismus enim Christi, qui cum istis suffragator
esset salutis tuae, sine istis testis est iniquitatis
tuae.</p>
        </div3>
<div3>
          <head>IV.</head>
          <p>
 Vos autem, filii sancti, membra catholica, baptismum
non alium, sed aliud accepistis. Accepistis
enim non ad poenam, sed ad vitam, non ad perniciem,
sed ad salutem, non ad damnationem, sed ad
honorem. Simul enim accepistis et unitatem spiritus
in vinculo pacis, si tamen et vos, quod opto, quod
spero, quod exhortor ac deprecor, et, quod accepistis,
integrum custodiatis, et proficiendo ad
majora veniatis. Hodie dies octavus est nativitatis
vestrae. Hodie completur in vobis signaculum fidei,
quod apud antiquos patres in circumcisione carnis
fiebat octavo die carnalis nativitatis. Figurabatur
enim expoliatio mortalitatis in eo membro humano,
per quod moriturus nascitur homo. Unde et ipse
<pb n="0841"/>
Dominus mortalitate carnis resurgendo se expolians,
et non quidem aliud, sed tamen ultra non moriturum
corpus exsuscitans dominicum diem in sua resurrectione
signavit, qui post diem passionis ejus
tertius, in numero autem dierum post sabbatum
octavus est, idemque primus. Unde et vos nondum
re, sed certa jam spe, quia et hujus rei sacramentum
habebitis, et pignus Spiritus accepistis, <hi>Si
consurrexistis cum Christo, quae sursum sunt sapite,
ubi Christus est in dextera Dei sedens, quae sursum sunt
quaerite, non quae super terram. Mortui enim estis,
et vita vestra abscondita est cum Christo in Deo. Cum
Christus apparuerit vita vestra, tunc et vos apparebitis
cum ipso in gloria <note>(Coloss. III, 1-4)</note>
          </hi>.
</p>
        </div3>
      </div1>



<div1>
        <head>SERMO IX. <hi>De Psalmi</hi> CXVII. <hi>vers.</hi> I. Confitemini Domino, etc..</head>
        <head>SYNOPSIS.</head>
<p divs_removed="true"> <hi>I. Quid sit confiteri Domino. II. Quomodo, et quare
confitendum Bonitati divinae. III. Quantum differat
Confessio facienda Homini Judici, et facienda Deo.
 IV. Exhortatio ad confitenda Deo peccata.</hi> 

        </p>
        <div3 moved_from_p="true">
            <head>I.</head>
          <p>
 <hi>Confitemini Domino quoniam bonus; quoniam
in saeculum misericordia ejus <note>(Psal. CXVII, 1)</note>
            </hi>.
Quod nos voce Psalmi Spiritus sanctus hortatus est,
cui ore uno, et corde uno respondebamus: Alleluia,
quod latine interpretatur: <hi>Laudate Dominum,</hi> hoc
vos et per nostram vocem idem Spiritus sanctus
exhortatur. <hi>Confitemini,</hi> inquit, <hi>Domino, quoniam
bonus est; quoniam in saeculum misericordia ejus.</hi> Sive
dona illius laudando cantetis, sive peccata vestra
gemendo fundatis, <hi>Confitemini Domino, quoniam bonus
est; quoniam in saeculum misericordia ejus.</hi> Neque
enim sola commemoratio peccatorum nostrorum,
sed etiam Domini nostri laudatio confessio dicitur,
quia et si unum horum faciamus, non sine altero facimus.
Nam et iniquitatem nostram cum spe misericordiae
ipsius accusamus, et ipsius misericordiam
cum iniquitatis nostrae recordatione laudamus. Confiteamur
ergo Domino, <hi>Quoniam bonus est, quoniam
in saeculum misericordia ejus.</hi> Videtur nonnullis mala
esse quaedam creatura, quia imperitorum sensus offendit,
sed falsum est. Fecit enim Deus omnia bona
valde, <hi>Quoniam bonus est.</hi> Videtur nonnullis injustus
Deus, quia plerumque fideles ejus multa dura et
aspera in hac temporali vita patiuntur; sed, quibus
hoc videtur, falluntur. <hi>Flagellat enim omnem filium,</hi> 
non quem rejicit, sed <hi>Quem recipit, quoniam in saeculum
misericordia ejus <note>(Hebr. XII, 6)</note>
            </hi>.</p>
        </div3>
<div3>
          <head>II.</head>
          <p>
 Confiteamur ergo Domino, <hi>Quoniam bonus est,
quoniam in saeculum misericordia ejus.</hi> Dicamus Domino
Deo nostro: <hi>Admiranda sunt opera tua; omnia
enim in sapientia fecisti <note>(Psal. CIII, 24)</note>
          </hi>. <hi>Justa sunt
judicia tua; propter iniquitatem enim erudisti hominem <note>(Tob. III, 2)</note>
          </hi>.
 <hi>Priusquam humiliarer, ego deliqui <note>(Psal. CXVIII, 67)</note>
          </hi>.
Dicamus haec in confessione, quia,
<pb n="0842"/>
si quaedam supplicio nostrae mortalitatis adversa
sunt, ille tamen bonum facit, <hi>Quoniam bonus est.</hi> Et
si temporalibus doloribus et laboribus emendamur, <hi>Non in finem irascetur, neque in aeternum indignabitur,
quoniam in saeculum misericordia ejus 
 <note>(Psal. CII, 9)</note>
          </hi>.
Quid tam bonum, quam Deus noster? Blasphemant
homines, nec solum non humiliantur, sed etiam superbiunt
in sceleribus suis, et <hi>Facit ille solem suum
oriri super bonos et malos, et pluit super justos et injustos <note>(Matth. V, 45)</note>
          </hi>.
Quid tam misericors, quam
Deus noster? Perseverant homines in flagitiis et facinoribus
suis, et ille eos ad conversionem vocare
non cessat. Quid tam bonum, quam Deus noster, a
quo et in pressura solatia tanta percipimus? Quid
tam misericors quam Deus noster, cujus et futuram
sententiam mutati mutamus? Confiteamur Domino, <hi>Quoniam bonus, quoniam in saeculum misericordia
ejus.</hi> 
 Non omnium rerum laudes confessiones sunt,
sed laudes Domini Dei nostri. Si enim verissime
dictum est: <hi>Quam bonus Deus Israel rectis corde <note>(Psal. LXXII, 1)</note>
          </hi>,
malus utique videtur perversis corde.
Quis autem hominum nisi ex perverso fit rectus, ut
tanquam convictus laudare incipiat, quod antea reprehendebat,
et mirari, quod antea contemnebat,
confitens Domino, quoniam sibi jam recto bonus
est, qui perverso videbatur malus? Et quoniam sua
malitia perversus erat, ipsius autem gratia correctus
est, simul oportet confiteatur, <hi>Quoniam in saeculum
misericordia ejus.</hi> Nos mali, bonus ille. Nos ab ipso
boni, a nobis mali. Bonus ille nobis bonis, bonus
ille nobis malis. Nos saevientes in nos, ille misericors
erga nos. Vocat, ut convertamur; expectat,
donec convertamur; ignoscit, si convertamur; coronat,
si non avertamur.</p>
        </div3>
<div3>
          <head>III.</head>
          <p>
 Confiteamur ergo Domino, <hi>Quoniam bonus est,
quoniam in saeculum misericordia ejus.</hi> Confessio etiam
peccatorum timenda semper hominibus visa est, sed
apud hominem judicem. Non saepissime flagellis et
quibusdam verberibus, ungulis quoque et ignibus
agitur, ut eruatur ore confessio, et aliquando prius
cedunt membra tormentis, ut corporis compago solvatur,
quam doloribus animus, ut secretum facinoris
propaletur. Instant carnifices, crebrescunt omnia
genera tormentorum; sed frustra laniando puniuntur
viscera, cum clauditur negando conscientia. Cur autem
in tantis cruciatibus homo metuit confiteri, nisi
quia confessi solent puniri? Qui confessus fuerit homini,
punitur. Deo qui confessus fuerit, liberatur.
Nec mirum. Quaerit homo ab homine, quod ille, qui
quaerit, ignorat; Deus autem, qui monet ut confiteamur,
novit quod confiteri nolebamus, nec tunc discit,
quando confessi fuerimus. Quanto ergo magis
confitentes a sempiterna morte liberat, qui nostris
iniquitatibus, quas et antequam confiteremur, noverat,
a temporali morte parcebat</p>
        </div3>
<div3>
          <head>IV.</head>
          <p>
 Dicis fortasse: Quid a me quaerit Deus, ut
confitear, quod ipse jam novit? Nam homo, ab homine
cum hoc quaerit, ignorat. Quid putas, nisi quia
Deus vult, a te ut peccatum tuum cognoscendo puniatur,
<pb n="0843"/>
et ab illo ignoscendo solvatur? Nam quomodo
illum cupis ignoscere, quod tu non vis agnoscere?
Audi Psalmum, et, si evigilas, adverte vocem
tuam, ubi est. <hi>Peccatum,</hi> inquit, <hi>meum cognovi, et
facinus meum non operui. Dixi: Proloquar adversum
me delictum meum Domino, et tu dimisisti impietatem
cordis mei <note>(Psal. XXXI, 5)</note>
          </hi>. Audi in alio Psalmo: <hi>Quoniam
iniquitatem meam ego agnosco, et delictum meum
ante me est semper <note>(Id. I, 5)</note>
          </hi>. Non itaque hujusmodi
impudenter dicebat Deo: <hi>Averte faciem tuam a peccatis
meis <note>(Ibid. 11)</note>
          </hi>. Tunc enim ab hominis peccato
faciem Deus dignatur avertere, cum homo ipse a
peccato suo faciem suam minime curat avertere, ut
in Dei auribus dicat: <hi>Peccatum meum ante me est
semper.</hi> Nec ideo dicitur Deo: <hi>Averte faciem tuam,</hi> 
quia non cognoscit, sed quia ignoscit. Si ergo propterea
times, homo, confiteri homini judici, quia malus
est, aut quia severitatem legis implere compellitur,
securus confitere Domino, <hi>Quoniam bonus est, quoniam
in saeculum misericordia ejus.</hi> 
</p>
        </div3>
      </div1>



<div1>
        <head>SERMO X. <hi>De Psalmi</hi> CXLIX. <hi>vers.</hi> 1. Cantate Domino canticum novum, etc..</head>
        <head>SYNOPSIS.</head>
<p divs_removed="true"> <hi>I. Canticum duplex: vetus et novum. II. Quae sanctorum
Ecclesia in terris. III. Quae vera Sion, et
quae ejus conditio. IV. In Christo fides et spes felicitatis
nostrae.</hi> 

        </p>
        <div3 moved_from_p="true">
            <head>I.</head>
          <p>
 VENERUNT dies, ut cantemus <hi>Alleluia.</hi> Adeste
animo, fratres, ad percipiendum quae Dominus suggerit
ad exhortationem nostram, et nutriendam charitatem,
qua nobis inhaerere Deo bonum est. Adeste
animo, Cantatores boni, filii laudis et gloriae sempiternae
veri et incorrupti Dei; adeste intenti, et laudate
Deum; hoc est enim Alleluia. Sed laudate
Deum non solum in voce, sed et in intellectu, et in
opere bono, et sicut nos exhortatus est Psalmus,
cantemus Domino canticum novum. Sic enim coepit: <hi>Cantate Domino canticum novum 
 <note>(Psal. CXLIX, 1)</note>
            </hi>.
Vetus homo vetus canticum. Novus homo novum
canticum. Vetus Testamentum vetus canticum. Novum
Testamentum novum canticum. In Veteri Testamento
promissiones sunt terrenae, in Novo Testamento
promissiones sunt coelestes. Quisquis terrena
diligit, et terrenis incubat delectationibus, vetus canticum
cantat. Qui vult cantare canticum novum, diligat
aeterna. Ipsa dilectio nova est, quia nunquam
veterascit, et innovat amantem. Itaque, fratres, commendamus
vobis, ut Deum diligatis; imo ipse commendat
omnibus nobis. Bono enim nostro illum diligimus,
non bono ipsius, quia malo nostro eum non
diligimus, non malo ipsius. Non enim minus habebit
<pb n="0844"/>
Deus Divinitatem, si homo in illo non habuerit
Charitatem. Nos crescimus ex Deo, non ille ex nobis,
et tamen tantum nos dilexit prior, antequam eum diligeremus,
ut Filium suum unicum mitteret mori pro
nobis. Qui fecit nos, factus est inter nos. Quomodo
nos ipse fecit? <hi>Omnia per ipsum facta sunt, et sine
ipso factum est nihil <note>(Joan. I, 3)</note>
            </hi>. Quomodo factus est
inter nos? <hi>Et Verbum caro factum est, et habitavit in
nobis <note>(Psal. CXLIX. 14)</note>
            </hi>.</p>
        </div3>
<div3>
          <head>II.</head>
          <p>
 Ergo, fratres, si ante amare pigebat, saltem
nunc redamare non pigeat. Foedos nos amavit, quia
peccatores amavit. <hi>Etenim Christus,</hi> ait Apostolus, <hi>pro
impiis mortuus est <note>(Rom. V, 16)</note>
          </hi>. Qui donavit impiis
mortem suam, quid servat justis, nisi vitam suam?
Videte denique, ubi, vel a quibus canticum istud novum
Domino cantetur. Cum diceret enim: <hi>Cantate
Domino canticum novum,</hi> subnexuit, et ait: <hi>Laus ejus
in Ecclesia Sanctorum <note>(Psal. CXLIX, 1)</note>
          </hi>, et potest
esse in terra Ecclesia Sanctorum? Dicit enim Propheta:
Quia contaminata est terra in sanguine, et
adulteria, et homicidia effusa sunt super terram <note>(Ezech. IX; et Osee. IV, 2)</note>.
Quomodo ergo videbitur
Ecclesia Sanctorum haberi posse in terris? Apostolus
docet dicens, quia in terris ambulantes conversationem
habemus in coelis <note>(Philipp. III, 20)</note>. Sic ergo
efficitur, ut in terris positi coelestem Ecclesiam faciant
Sancti. <hi>Laetetur,</hi> inquit, <hi>Israel in eo, qui fecit
eum <note>(Psal. CXLIX, 2)</note>
          </hi>. Israel, id est, justi et sancti
laetentur in Domino, injusti autem laetentur in saeculo.
Finito saeculo finitur injustorum exultatio, quia
permanente Domino permanebit justorum exultatio.
Ergo si pertinemus ad Israel, et si volumus esse
Israel, non laetemur in his, quae facta sunt, sed in
eo, qui fecit. Sit spes nostra Deus noster. Qui fecit
haec omnia, melior est omnibus. Quid est Israel? <hi>Videns Deum</hi>.
Quomodo sumus Israel, si nondum
videmus? Est quaedam visio hujus temporis,
erit alia visio futuri temporis. Visio, quae modo est,
per fidem est; visio, quae futura est, per speciem
erit. Si credimus, videmus; si amamus, videmus.
Quid videmus? Deum. Ubi est ipse Deus? Interroga
apostolum Joannem. <hi>Deus,</hi> inquit, <hi>charitas est <note>(1. Joan.
IV, 8 et 16)</note>
          </hi>. Quisquis habet charitatem, ut quid illum
mittimus longe, ut videat Deum? Conscientiam suam
attendat, et ibi videt Deum. Si charitas ibi non habitat,
non ibi habitat Deus. Si autem charitas ibi
inhabitat, Deus ibi inhabitat. Vult illum videre sedentem
in coelo, habeat charitatem, et in illo habitat.</p>
        </div3>
<div3>
          <head>III.</head>
          <p>
 Sed <hi>Et filii Sion exultent in Rege suo <note>(Psal.
CXLIX, 2)</note>
          </hi>. Qui illi sint, operae pretium est noscere.
Sion Specula interpretatur; specula vero est locus
excelsus et editus, de quo longe prospicitur,
quod venturum est. Si ergo et nos vitam nostram
<pb n="0845"/>
altius a terra, et longe sublimius ab humanis vitiis
collocaverimus per virtutem fidei, recte Sion Filii
appellabimur. Rex autem Sion sine dubio ille est,
qui dicit: <hi>Ego autem constitutus sum rex ab eo, super
Sion montem sanctum ejus <note>(Psal. II, 6)</note>
          </hi>. Quae Sion,
ipsa et Jerusalem, sed Sion vera, et Jerusalem vera,
non illa quae bello cecidit, quae nobis in mysterio
posita est, sed illa, quae est in coelis: <hi>Jerusalem,
quae est mater nostra <note>(Galat. IV, 26)</note>
          </hi>. Ipsa nos genuit,
ipsa nos nutrivit, ex parte peregrina in saeculo, ex
magna parte commanens in coelo. Ex parte, qua
commanet in coelo, beatitudo est Angelorum; ex
parte, qua peregrinatur in hoc saeculo, spes est justorum.
De illa dictum est: <hi>Gloria in excelsis Deo;</hi> 
de hac dictum est: <hi>Et in terra pax hominibus bonae
voluntatis <note>(Luc. II, 14)</note>
          </hi>. Qui ergo in hac vita gemunt,
et desiderant illam patriam, currant, non pedibus
corporis, sed affectibus cordis. Non quaerant naves,
sed pennas charitatis apprehendant. Quae sunt duae
alae charitatis? Dilectio Dei, et dilectio proximi.
Peregrinamur enim, dicit Apostolus: <hi>Quandiu sumus
in corpore, peregrinamur a Domino <note>(2 Cor. V, 6)</note>
          </hi>. Sed
venerunt ad nos litterae de patria nostra admonentes
reversionem nostram. Ipsae nobis leguntur, cum divinae
Scripturae nobis recitantur. Beati, qui ibi sunt!
Nullis jam cupiditatibus sauciantur, nullis iniquitatibus
vel propriis, vel alienis cruciantur, quorum non
est negotium, nisi laudare Deum. Non arant, non seminant.
Opera enim sunt ista necessitatis; ibi necessitas
non est. Non furantur, non depraedantur. Opera
enim sunt ista iniquitatis; ibi iniquitas non est. Non
frangunt panem esurienti, non vestiunt nudum, non
suscipiunt peregrinum, non sepeliunt mortuum.
Opera enim sunt ista misericordiae; ibi nulla miseria
est, in qua fiat misericordia.</p>
        </div3>
<div3>
          <head>IV.</head>
          <p>
 O beati! Putamus, erimus et nos sic? Eia
suspiremus, de suspirio gemamus, et quid sumus, et
illud, ubi sumus. Et ubi sumus? In saeculo vano et
transitorio. Et quid sumus? Mortales, projecti, abjecti,
et sicut quidam dixit Sanctus: <hi>Terra et cinis <note>(Gen. XVIII, 27)</note>
          </hi>.
Sed qui promisit nobis immortalitatem, et aeternitatem, omnipotens est. Si ad nos attendamus,
quid sumus? Si ad illum, Deus est, omnipotens
est. Non est facturus Angelum ex homine, qui
fecit hominem ex nihilo? Aut vere pro minimo habet
Deus hominem, propter quem mori voluit Unicum
suum? Attendamus indicium dilectionis, et promissionis,
unde tales arrhas accepimus. Tenemus mortem
Christi, tenemus sanguinem Christi. Erigat se
ergo et humana fragilitas, non desperet, non se
avertat. Qui promisit, Deus est, et venit, ut promitteret.
Apparuit hominibus, venit suscipere mortem
nostram, promittere vitam suam. Ita enim voluit
Deus infirmitatem humanam de sua promissione esse
securam, ut non solum diceret, sed et scriberet.
Credentibus dixit, dubitantibus cavit, et ecce omnia
tenentur in quodam Chirographo, in sancta Scriptura.
Venit ergo ad regionem peregrinationis nostrae
accipere, quod hic abundat: opprobria, flagella,
<pb n="0846"/>
contumelias, spineam coronam, crucem, mortem.
Haec abundant in regione nostra. Attulit commercia,
venit, attulit nobis de illa regione bona, et in regione
nostra pertulit mala. Promisit nobis tamen,
quod ibi futuri sumus, unde venit, et ait: <hi>Pater,
volo, ut ubi ego sum, et ipsi sint mecum <note>(Joan. XVII,
24)</note>
          </hi>. Tanta praecessit dilectio, quia, ubi nos eramus,
fuit nobiscum; ubi ipse est, erimus cum illo. Tenete
ergo Christum, fratres, tenete fidem, tenete viam.
Ipsa vos perducet ad id, quod videre modo non potestis.
In illo enim capite apparuit, quod speretur in
membris. In illo fundamento demonstratum est, quod
in nostra aedificetur fide, ut postea perficiatur in spe.
</p>
        </div3>
      </div1>



<div1>
        <head>SERMO XI. <hi>In Natali Joannis Baptistae</hi> .</head>
        <head>SYNOPSIS.</head>
<p divs_removed="true"> <hi>I. Quis, et cui, et quam lucernam paraverit. II. Joannis
Baptistae modestia. III. Joannis Baptistae dignitas.
 IV. Mysterium Trinitatis, et Patris, Filiique coaeternitas.
 V. In Christi Baptismo manifestata Trinitas.
 VI. Quinam sint occulti inimici Christi. VII. Quinam
sint aperti inimici Christi. VIII. Anacephalaeosis
et Adhortatio.</hi> 

        </p>
        <div3 moved_from_p="true">
            <head>I.</head>
          <p>
 Loquimur Charitati Vestrae in domo Dei, quod
praesens Psalmus admonuit. Quis est, qui dicat: <hi>Paravi lucernam Christo meo. Inimicos ejus induam
confusione; super ipsum autem florebit sanctificatio
mea 
 <note>(Psal. CXXXI, 17, 18)</note>
            </hi>; et quae illa lucerna sit, quam
paravit Christo suo, et qui sint inimici Christi ejus, quos
per illam lucernam induit confusione, et quae sanctificatio
ejus, qui paravit lucernam Christo suo, quae
florebit super Christum ejus. In his enim omnibus verbis
illud tantum videtur planum, et apertum, quod
hic ait: <hi>Christo meo.</hi> Non enim aliud intelligendum
est, quam Christus Dominus et Salvator noster. Perscrutantes
itaque, quantum largitur Deus, altitudinem
sensus hujus, invenimus hoc Deum Patrem dicere.
Deus ergo Pater, id est, persona Dei Patris per
Prophetam loquitur: <hi>Paravi lucernam Christo meo.</hi> 
Filium autem Dei eumdem esse et Christum Dei,
non est exponendum Christianis. Inventa itaque loquentis
persona videamus, quae sit lucerna a Deo
Patre Christo Filio praeparata. Dominus ipse dicit
de Joanne Baptista: <hi>Ille erat lucerna ardens et lucens,
et vos voluistis exultare ad horam in lumine ejus <note>(Joan.
V, 35)</note>
            </hi>. Lucernam ergo dixit Joannem accensam de
fonte luminis, ut testimonium perhiberet veritati.
In hac enim caecitate jacebant homines, et in hac
oculi interioris infirmitate, ut Sol justitiae per lucernam
quaereretur. Nam si quis haberet mundum oculum
cordis, eum ipsum prius intueretur, nec ad ejus
testimonium lucernam quaereret. Cum enim de illa
<pb n="0847"/>
lucerna dixisset: <hi>Voluistis exultare ad horam in lumine
ejus; ego autem,</hi> inquit, <hi>habeo testimonium majus,
quam Joannem <note>(Joan. V, 36)</note>
            </hi>. Lucerna ergo infirmis
in nocte accensa est. Et quomodo illam accendit?
Pater Christo Filio suo de Joanne dicit: <hi>Ecce mitto
Angelum meum ante te, qui praeparabit viam ante faciem
tuam <note>(Malach. III, 1, et Matth. XI, 10)</note>
            </hi>. Paravit
lucernam Christo suo <note>(Psal. CXXXI, 17)</note>.</p>
        </div3>
<div3>
          <head>II.</head>
          <p>
 Quomodo inimicos ejus per ipsam lucernam induit
confusione? Ac prius videte, quod diximus, de
fonte luminis accensam lucernam. Ipse Joannes testatur: <hi>Nos autem,</hi> 
 inquit, <hi>de plenitudine ejus accepimus <note>(Joan. I, 16)</note>
          </hi>.
Erat autem Joannes tanta excellentia
praecellens, ut non ante Christum missus,
sed ipse Christus putaretur. Ille autem, si lucerna
esset extincta, et nidore superbiae fumida, quando
ad eum missum est a Judaeis, dictumque illi: <hi>Tu quis
es <note>(Ibid. 19)</note>
          </hi>? Tu es Christus? An Elias? An Propheta?
diceret: Ego sum. Invenerat enim occasionem
jactantiae suae, ultro honorem falsum errore hominum
deferente. Numquid hoc persuadere laborabat,
quod priores dicebant, qui interrogabant? Sed missus
est humilis ad parandam viam excelso. Inde
amicus Sponsi, quia servus cognitor Domini. Et ait: <hi>Ego sum vox clamantis in eremo: Parate viam Domino.
Rectas facite semitas ejus 
 <note>(Matth. III, 3)</note>
          </hi>. Ego
non sum Christus, nec Elias, nec Propheta. Et illi: <hi>Quis ergo es?</hi> 
 Et quid dixit? <hi>Ego sum vox clamantis
in deserto: Parate viam Domino.</hi> Jam enim ista praedixerat
Isaias <note>(Isai. XL, 3)</note>. De quo autem praedixerit,
ibi intelligitur. Legistis, inquit, hoc in Isaia, et
forte lectum ignorastis, unde sit dictum. Ego sum, de
quo est dictum. Quantum autem se abjicit, qui tantum
erigebatur, ut Christus putaretur, quantum se abjicit,
videte. <hi>Ego quidem,</hi> inquit, <hi>baptizo vos in aqua; qui
autem post me venit, major me est <note>(Luc. III, 16)</note>
          </hi>. Et
aliquanto posset me major dici. Majorem se illum
dicit. Dic, quanto majorem? <hi>Cujus non sum,</hi> inquit, <hi>dignus corrigiam calceamenti solvere 
 <note>(Ibid.)</note>
          </hi>.</p>
        </div3>
<div3>
          <head>III.</head>
          <p>
 Jam hinc intelligite dispensationem, quare
Joannes ante Christum praemissus est. Videtis, quanto
sit minor, quantoque illum fateatur esse majorem,
ut dicat indignum se solvere corrigiam calceamenti
ejus. Quantus est iste, qui se dicit indignum solvere
corrigiam calceamenti hujus? Quantus est? Ubi
quaerimus? Si ab ipso Joanne quaeramus, quantus sit
Joannes, non invenimus; humiliat enim se, et nihil
de se, vel veraciter, jactanter loquitur. Quantus ergo
sit Joannes, qui non est dignus corrigiam calceamenti
solvere ejus, qui homo putabatur, a quo audituri
sumus? Ipsum Dominum interrogemus, et dicamus
ei: Domine, perhibuit de te Joannes magnum
testimonium, et cum ejus magna excellentia inter
homines appareret, ut Christus esse putaretur,
quaesitumque ab eo esset, quis esset, dixit non se
esse Christum, dixit venturum esse majorem se, et
tanto majorem, ut non sit dignus corrigiam solvere
<pb n="0848"/>
calceamenti ejus. Tanquam lucerna fidelis locuta est
de excellenti lumine tuo. Hoc de te Joannes. Videamus,
quis sit, qui de te ista, quantus sit ille, qui se
ita humiliavit tibi, teque tanto ampliorem se confessus
est. Quis est? Ille de te ista. Tu de illo dic
nobis aliquid. Audi vocem Domini de Joanne. <hi>In
natis mulierum nemo exurrexit major Joanne Baptista <note>(Matth. XI, 11)</note>
          </hi>.
Sed quid ait? <hi>Qui autem minor est, in
regno coelorum major est illo</hi>. Se ipsum dicit; non
enim arrogans est Deus, cum commendat magnitudinem
suam. Quid est: <hi>Qui minor est?</hi> Qui posterior
aetate, major majestate. Posterior enim natus
Joanne est Dominus Christus, sed in eo, quod factus
est propter nos, non in eo, per quod facti sumus.
Ille, qui post Joannem natus est, audi a Patre: non
ante Joannem, non ante David, non ante Abraham,
sed <hi>Ante luciferum genui te <note>(Psal. CIX, 3)</note>
          </hi>. Si ergo
accommodatum est aliquid infirmitati nostrae, ut
diem lucerna praecederet, et creditum est lucernae
de die, quanto magis credendum est diei de lucerna,
quia <hi>In natis mulierum nemo exurrexit major Joanne
Baptista.</hi> Homo igitur, quo nemo major natus erat,
cum dicit se indignum solvere corrigiam calceamenti
cujusdam, quid est ille, cujus non est dignus solvere
corrigiam calceamenti homo, quo nemo major erat?
Si jam Joannes tantus homo, ut amplior non possit
esse homo, quidquid illo majus, amplius est, quam
homo. Si jam Joannes tantus homo, ut major illo
nullus sit homo, qui major illo est, amplius est,
quam homo. Et qui amplius est, quam homo, tamen
propter hominem homo, merito super eum floret
sanctificatio Patris.</p>
        </div3>
<div3>
          <head>IV.</head>
          <p>
 Super eum enim Spiritus sanctus in specie
columbae descendit. Flos sanctitatis in specie columbae,
in forma simplici atque innocenti tunc
demonstratus est plenius ipsi Joanni, ut impleretur: <hi>Et super ipsum florebit sanctificatio mea. Ego,</hi> 
 inquit, <hi>non noveram eum, sed qui me misit baptizare in aqua,
ipse mihi dixit: Super quem videris Spiritum descendentem
sicut columbam, et manentem super eum, ipse
est, qui baptizat in Spiritu sancto. Et ego,</hi> 
 inquit, <hi>quod
vidi, testimonium perhibeo, quia ipse est electus Dei <note>(Joan. I, 33, 34)</note>
          </hi>.
De quo testimonium perhibet? Super
quem vidit florere sanctificationem Patris. Unde
vidit descendentem Spiritum sanctum? Non enim a
Filio aliquando recessit Spiritus sanctus, aut aliquando
Filius a Spiritu, aut aliquando Filius a Patre,
aut Pater a Filio, aut Spiritus a Filio et Patre. Sed
aliter ista intelliguntur mente purgata, aliter oculis
demonstrantur. Nullo tempore praecedit Pater Filium,
nullo tempore sequitur Filius Patrem, nullo
tempore, quia ibi nullum tempus. Pater et Filius et
Spiritus sanctus, creator temporum, unus Deus. Ibi
ergo non est, ut dicas: Prior est Pater, posterior
Filius. Ex quo Pater, ex illo Filius. Quaere: Ex quo
<pb n="0849"/>
Pater? Superas cogitatione terram, caelum, Angelos,
visibilia, invisibilia, universam creaturam, et quaeris:
Ex quo coepit Pater? Non sic quaeruntur aeterna.
Noli quaerere ex quo, nisi quod incipit. Noli quaerere
ex quo, a quo incipit, quidquid coepit, et quod
a nullo incipit, quia non incipit. Sicut autem non
incipit Pater, non incipit Filius, sed est Filius splendor
Patris. Sic splendor ignis, ex quo ignis, et splendor
Patris, ex quo Pater. Ex quo autem Pater? Ab
aeterno in aeternum. Ergo et splendor Patris ab
aeterno in aeternum, et tamen, quia splendor illius,
Filius illius, et sic non coepit tempore, ut genitus
sit a Patre? Quis hoc videat? Lima cor, excute pulverem,
dilue maculam. Quidquid interiorem perturbat
intuitum, curetur, et sanetur, et apparebit,
quod dicitur, et creditur, antequam videatur.</p>
        </div3>
<div3>
          <head>V.</head>
          <p>
 Modo tamen credimus, fratres. Quid credimus?
Patrem et Filium et Spiritum sanctum nullo
tempore se praecedere. Cum ergo Pater et Filius et
Spiritus sanctus nullo tempore se praecedant, non
tamen potui nominare Patrem et Filium et Spiritum
sanctum, nisi ista nomina tempora tenerent, et temporibus
suis tenerentur. Non est prior Pater, et posterior
Filius, et tamen ego non potui dicere, nisi
unum prius, et alium posterius, et sua tempora omnes
syllabae tenuerunt, et secunda syllaba in verbis
meis sonare non potuit, nisi cum prima transisset.
Peracta sunt tempora in syllabis meis, cum ea dicerem,
quae non habent tempora. Sic ergo, fratres
mei, cum illa Trinitas sensibiliter ostenderetur huic
carni, in fluvio apparuit omnis Trinitas, ubi baptizatus
est Dominus a Joanne. Baptizatus est enim,
ascendit a baptismo, descendit columba, et sonuit
vox de caelo: <hi>Hic est Filius meus dilectus, in quo
bene complacui <note>(Matth. III, 17)</note>
          </hi>. Filius in homine,
Spiritus in columba, Pater in voce. Res indiscreta
discrete monstrata est; si tamen dicenda est res, sed
potius rerum omnium causa, si tamen causa. Quid
enim dicimus, cum de Deo dicimus? Et tamen dicimus,
et dici se sinit, qui non est, velut cogitatur;
dici autem non potest, nec quo modo cogitatur. Sed
quantum ad homines, fratres, ecce per columbam
apparuit, et impletum est: <hi>Super ipsum autem florebit
sanctificatio mea. Florebit</hi> enim dictum est:
clare apparebit. Nihil enim in arbore flore clarius,
nihil lucidius. Age jam. Pervenimus ad ultima verba
Hypopsalmatis: <hi>Super ipsum autem florebit sanctificatio
mea <note>(Psal. CXXXI, 18)</note>
          </hi>. Recordor me praetermisisse,
qui sint inimici, qui confusi sunt per
lucernam.</p>
        </div3>
<div3>
          <head>VI.</head>
          <p>
 <hi>Paravi lucernam Christo meo,</hi> Pater dixit de
Filio suo. Quam lucernam? Joannem. Interroga
ipsum Filium. <hi>Ille erat lucerna ardens et lucens. Inimicos
ejus induam confusione.</hi> Inimici Christi aperti
qui, nisi Judaei? Habet enim occultos inimicos Christus. Omnes inique atque impie viventes inimici sunt
<pb n="0850"/>
Christi, etsi signentur nomine ejus, etsi vocentur
Christiani. Quibus enim dicturus est: <hi>Non novi vos,</hi> 
et dicunt illi: <hi>Domine, in nomine tuo manducavimus
et bibimus, in nomine tuo virtutes multas fecimus <note>(Luc.
XIII, 26, et Matth. VII, 22, 23)</note>
          </hi>. Quid manducavimus
et bibimus in nomine tuo? Non enim escas suas pro
magno jactabant, et inde se ad Christum pertinere
dicebant. Est esca quaedam, quae manducatur et bibitur,
et Christus est. Et ab inimicis Christus manducatur
et bibitur. Norunt Fideles Agnum immaculatum,
quo vescuntur, atque utinam sic vescantur,
ut non sint poenae debitores! Sicut enim dicit Apostolus: <hi>Quicumque manducat et bibit indigne, judicium
sibi manducat et bibit 
 <note>(1 Cor. XI, 29)</note>
          </hi>. Ergo inimici
Christi sunt, qui malunt inique vivere, quam
illi obtemperare, et cum dicitur venturus judicare
vivos et mortuos, timent ne veniat. Si illis liceret,
facerent ne veniret. Quia non potuerunt facere ut
non veniret, facerent ne rediret. Jam Judaei hoc voluerunt
facere, ne rediret. Missus est enim filius ad
malos illos colonos, ad malos conductores nolentes
reddere mercedem, et lapidantes servos missos ad
se. Tunc dixit paterfamilias, dominus vineae: <hi>Mittam
filium meum <note>(Luc. XX, 13)</note>
          </hi>. Forsitan vel ipsum
reverebuntur. Illi autem cogitaverunt dicentes: <hi>Hic
est haeres. Venite, occidamus eum, et nostra erit haereditas <note>(Ibid. 14)</note>
          </hi>!
Non potuerunt facere, ne veniret a
patre, et conati sunt facere, ne rediret ad patrem. Sed
cui hoc? Videbant quidem et contemnebant mortalem,
sed in eo non potuerunt occidere nisi mortem. In
morte Christi mors mortua est. Ille resurgens ascendit
ad Patrem et venturus est. Quid timetis? Amate, et
securi eritis. Nonne nos oramus: <hi>Adveniat regnum
tuum <note>(Matth. VI, 10)</note>
          </hi>. Ergo, fratres, oramus, et timemus,
ne exaudiamur?</p>
        </div3>
<div3>
          <head>VII.</head>
          <p>
 Sed isti, ut dicere coeperam, occulti sunt inimici.
De illis apertis loquamur, qui aperte inviderunt,
saevierunt, tenuerunt, flagellaverunt, illuserunt, crucifixerunt,
occiderunt, sepultum custodierunt. Videamus,
quomodo induti sunt confusione per illam lucernam.
Cum miracula viderent in Domino iidem inimici: <hi>Dic nobis,</hi> 
 inquiunt, <hi>in qua potestate ista facis <note>(Luc. 20, 2)</note>
          </hi>?
Inimico animo interrogaverunt, ut, si
ille fateretur potestatem suam, quasi blasphemandi
reum tenerent. Sed, quomodo ille fecit de nummo,
quando volebant calumniari ei, si diceret: Reddatur
tributum Caesari, quasi maledixisset genti Judaeorum,
quam fecisset subditam et tributariam; si autem dixisset:
Non reddatur, criminarentur eum apud Caesaris
amicos et ministros, quod prohiberet reddi; ille
autem: <hi>Ostendite,</hi> ait, <hi>mihi nummum; cujus habet imaginem,
et superscriptionem?</hi> Responderunt: <hi>Caesaris.
Reddite ergo Caesari, quae Caesaris sunt, et quae Dei
sunt, Deo <note>(Matth. XXII, 19-21)</note>
          </hi>. Hoc est dicere: Si Caesar
quaerit imaginem suam in nummo, Deus non quaerit
imaginem suam in homine? Sic et hic inimici calumniatores <hi>In corde et corde locuti sunt mala 
 <note>(Psal.
XI, 3)</note>
          </hi>. Semel enim dixissent in corde, nisi, qui talia
loquerentur, duplex cor haberent, et, unde paulo
<pb n="0851"/>
ante dictum est, cor combinatum, non simplex. Videte
enim, quantum interest. De servis Dei multis dictum
est, qui habebant unum cor: <hi>Erat,</hi> inquit, <hi>illis
anima una, et cor unum <note>(Act. IV, 32)</note>
          </hi> in Deum. Multi
simplices habent unum cor, unus dolosus duo corda.
Ergo, quia illi loquebantur in corde et corde: <hi>Dic
nobis, in qua potestate ista facis?</hi> id est, si dixeris,
honoramus; si dixeris, veneramur; si dixeris, exoramus,
videtur hoc sonare de alio corde; de alio autem
(nam duplex ibi erat) si dixeris, calumniamur; si
dixeris, inveniemus, quod teneamus; si dixeris, inveniemus,
quod accusemus. Tales inimici. Sed confundantur
de lucerna. Modo illos videbitis confundi. Et
bene, quia tempus agimus lucernarium, confundantur
inimici Christi per lucernam, quam paravit
Christo suo Pater. <hi>Ille enim lucerna erat ardens,</hi> ipse
Dominus ait. Quid ergo istis respondit dicentibus: <hi>Dic nobis, in qua potestate ista facis? interrogabo et ego
unum sermonem. Dicite mihi: Joannis baptismus unde
est? De coelo, an ex hominibus? Illi autem perturbati
apud se: Si dixerimus: De coelo, dicturus est nobis:
Quare non credidistis ei?</hi> 
 Id est, ut quid me interrogatis,
in qua potestate ista facio, quando de me ille
perhibuit testimonium, quem vos interrogastis? <hi>Ergo
si dixerimus: De coelo, dicet nobis: Quare non credidistis
ei? Si dixerimus: Ex hominibus, timemus populum;
omnes enim Joannem tanquam prophetam habebant <note>(Matth. XXI, 24-27)</note>
          </hi>,
hac timentes populum,
hac timentes veritatem, hinc timidi, hinc invidi, ubique
caeci responderunt: <hi>Nescimus.</hi> Prolata est lucerna,
fugerunt tenebrae. Etenim, quamvis praesentes
essent corpore, fugerunt corde dicendo se nescire
quod sciebant. Indicium fugae cordis timor. Timebant
a populo lapidari, si dicerent ex hominibus baptismum
Joannis; timebant a Christo convinci, si dicerent de
coelo baptismum Joannis. Fugerunt confusi. Nominato
ergo Joanne timuerunt, conturbati tacuerunt. Et
ille: <hi>Nec ego dicam vobis, in potestate ista facio.</hi> </p>
        </div3>
<div3>
          <head>VIII.</head>
          <p>
 Parata est ergo lucerna Christo Domino nostro
Joannes Baptista. Inimici ejus calumniosi interrogatores
prolato lucernae lumine confusi recesserunt.
Impletum est: <hi>Inimicos ejus induam confusione.</hi> Nos
autem, fratres, et per Joannem Baptismam praecursorem
agnoscentes Dominum, imo et per ipsius Domini
testimonium, de quo ait: <hi>Habeo testimonium majus
Joanne,</hi> credentes in Christum efficiamur corpus capitis
ipsius, ut unus Christus sit caput et corpus, et in
omnibus nobis unum factis implebitur: <hi>Super ipsum
autem florebit sanctificatio mea.</hi> 
</p>
        </div3>
      </div1>



<div1>
        <head>SERMO XII. <hi>In vigiliis Apostolorum Petri et Pauli</hi> .</head>
        <head>SYNOPSIS.</head>
<p divs_removed="true"> <hi>I. Petrus a Domino de dilectione ter interrogatus.
 II. Contra eos, qui gregem Domini dividunt. III. Contra
Donatistas gregem Domini Africa concludentes.
<pb n="0852"/>
IV. Donatistae magis caeci quam Judaei. V. Dehortatio
a Schismate.</hi> 

        </p>
        <div3 moved_from_p="true">
            <head>I.</head>
          <p>
 OMNIA, quae modo leguntur de sancto Evangelio,
post resurrectionem Domini gesta et dicta sunt. Audivimus
ergo Dominum Jesum Christum interrogantem
Apostolum Petrum, interrogantem autem utrum
diligeret eum <note>(Joan. XXI)</note>. Interrogabat ergo Dominus
servum, magister discipulum, creator hominem,
redemptor liberatum, firmitas trepidum, praescius
ignarum, et ubi se faciebat interrogantem, ibi ostendebat
docentem. Non enim aliquid Christus nesciret,
quod Petrus in corde gestaret. Interrogat semel. Respondet
ille; nec sufficit. Interrogat iterum; nec aliud,
sed hoc, quod interrogaverat, hoc idem etiam ille
respondet. Tertio repetitur interrogatio, tertio respondet
dilectio. Ille enim ter interrogabatur propter
amorem, qui ter negaverat per timorem. Cum Dominus
moreretur, timuit, timuit, et negavit; resurgens
autem Dominus amorem inseruit, timorem fugavit.
Quid enim jam timeret Petrus? Nam, quando negavit,
utique ideo negavit, quia mori timuit. Resurgente
Domino quid timeret, in quo mortem mortuam
reperiret? Certe ille nempe ipse interrogabat vivus,
qui sepultus est mortuus. Ille aderat, qui in ligno pependerat.
Quando judicabatur Dominus noster Jesus
Christus a Judaeis, tunc Petrus interrogatus, et, quod
pejus est, a muliere, et, quod est dedecorosius, ab ancilla,
timuit, et negavit. Sub ancilla trepidavit, sub
Domino fortiter stetit. Confitenti autem amorem suum
semel, et iterum, et tertio oves suas commendavit. <hi>Diligis me?</hi> 
 inquit. <hi>Domine, tu scis quia amo te.</hi> Et
ille: <hi>Pasce agnos meos <note>(Ibid. 16)</note>
            </hi>. Hoc semel, hoc
iterum, hoc tertio; tanquam non esset, ubi ostenderet
Petrus amorem suum in Christum, nisi esset pastor
fidelis sub Principe omnium pastorum. <hi>Amas me?
Amo <note>(Ibid. 17)</note>
            </hi>. Et quid mihi praestiturus es amans
me? Quid mihi collaturus es homo creatori tuo?
Quid collaturus es de amore tuo redemptus redemptori
tuo, ut multum, miles regi tuo? Quid es collaturus?
Hoc solum exigo. <hi>Pasce oves meas <note>(Ibid.)</note>
            </hi>.</p>
        </div3>
<div3>
          <head>II.</head>
          <p>
 Videte tamen, fratres, propter homines servos
malos, qui de grege Domini peculia sibi fecerunt, et
quod non emerant, diviserunt. Extiterunt enim quidam
servi infideles, diviserunt gregem Christi, et de grege
ipsius quodam modo furtis suis peculia sibi fecerunt,
et audis eos dicere: Oves meae sunt illae. Quid quaeris
ad oves meas? Non te inveniam ad oves meas.
Si et nos dicamus meas, et illi dicant suas, perdidit
Christus oves suas. Ponite vobis ante oculos Principem
pastorum, Dominum gregis sui stantem, et discernentem,
et dijudicantem inter servos suos. Tu
quid dicis? Oves meae sunt istae. Et tu quid dicis?
Istae sunt oves meae. Quas ego emi, ubi sunt? Servi
mali! oves vestras dicitis, et, quod emi, vobis vindicatis,
cum vos, si non emerem, periretis? Nos,
absit ut dicamus vos oves nostras! Non est ista vox
<pb n="0853"/>
catholica, non est germana, non est Petri, quia est
contra Petram. Oves estis, sed illius, qui emit et nos,
et vos. Unum Dominum habemus. Pastor est, sed
non conductus. Suas pascit, et, quod nemo facit de
ovibus, et pretium dedit, et instrumentum confecit.
Quaere pretium. Sanguis ipsius est. Quaere instrumentum.
Evangelium est, quod modo, cum recitaretur,
audistis. Quid dixit Petro? <hi>Amas me? Amo.
Pasce oves meas.</hi> Numquid tuas? Vultis noscere, cui
dicat tuas? Audite in Libro sancto, qui vocatur Canticum
Canticorum. Leguntur ibi sancta Amatoria:
Sponsus et Sponsa, Christus et Ecclesia. Et ille totus
Liber quasi Carmen est Nuptiarum, quomodo dicunt
Epithalamium, sed cubilis sancti, cubilis casti. <hi>In
sole enim posuit tabernaculum suum,</hi> hoc est, in luce,
in publico, ubi pateret, et non lateret, <hi>Et ipse tanquam
sponsus processit de thalamo suo <note>(Psal. XVIII, 6)</note>
          </hi>.
Accepit enim conjugem, humanam carnem. Thalamus
ejus erat uterus virginalis. Illic sibi conjunxit
Ecclesiam, ut impleretur, quod ante praedictum est: <hi>Et erunt duo in carne una 
 <note>(Gen. II, 24, et Matth. XIX, 5)</note>
          </hi>.</p>
        </div3>
<div3>
          <head>III.</head>
          <p>
 Loquebantur ergo inter se amantes isti, Christus
et Ecclesia. Ait illi Ecclesia: <hi>Annuntia mihi,
quem dilexit anima mea, ubi pascis, ubi cubas in meridie?</hi> 
Quare volo, et annunties mihi, <hi>Ubi pascis,
ubi cubas in meridie? Ne forte fiam sicut operta super
greges sodalium tuorum.</hi> Ideo, inquit, volo, ut annunties
mihi, <hi>Ubi pascis, ubi cubas in meridie,</hi> ut
quando ad te venio, non errem, <hi>Ne forte quasi operta
fiam super greges soladium tuorum <note>(Cant. I. 6)</note>
          </hi>, id
est, irruam in greges non tuos, sed sodalium tuorum, <hi>Velut operta.</hi> 
 Quid est aliud <hi>Operta</hi>, nisi quasi
latens et ignorata? Solent Donatistae in his verbis dicere
sensum suum, non sensum Scripturarum. Hoc
enim solent dicere: Africa meridies est, meridies
mundi Africa est; ideo Ecclesia interrogat Dominum, <hi>Ubi pascis, ubi cubas?</hi> 
 et respondet ille, <hi>In meridie;</hi> 
quasi: Noli me quaerere, nisi in Africa. Lege, et intellige,
Mens haeretica, Speculum tibi proponitur
modo. Hic te inveni. Intellige, quia adhuc Sponsa interrogat.
Quare facis jam respondentem Sponsum?
Vel foemininum genus agnosce. <hi>Ubi pascis, ubi cubas
in meridie? Ne forte fiam sicut operta. Operta,</hi> puto,
foemina est, non masculus. Ergo, o Domine, sit meridies
Africa. Sic intelligatur, quomodo ipsi intelligunt.
Africa est meridies. Hic facta est pars Donatistae.
Hic magna divisio, et serra dissensionis
ducta est per gregem Christi. Ideo interrogat velut
Ecclesia transmarina, ubi non est facta ista divisio: <hi>Annuntia mihi, quem dilexit anima mea, ubi pascis,
ubi cubas in meridie?</hi> 
 Audio enim ibi dici partem Donati,
alios Catholicos, alios Donatistas. Mihi annuntia,
ubi pascis, ne veniam, et errem ibi. Quaero
nuntium, ubi timeo incertum. <hi>Annuntia mihi, ubi pascis,
ubi cubas in meridie?</hi> Quare volo ut annunties
mihi? <hi>Ne forte fiam sicut operta,</hi> quia parti Donati
<pb n="0854"/>
quasi operta sum, quasi ignorata sum. Ibi praedicor,
et illos latet.</p>
        </div3>
<div3>
          <head>IV.</head>
          <p>
 Haec dicunt Scripturae: <hi>Erit in novissimis temporibus
manifestus mons Domini paratus in cacumine
montium, et exaltabitur super colles, et venient ad eum
universae gentes <note>(Isai. II, 2)</note>
          </hi>. Mons dicitur, et parti
Donati opertus est mons. Qui offendit in lapidem,
ignoscendum est illi. Qui offendit in montem,
quales oculos habet? Fratres mei! Excusabiliores
sunt Judaei. Judaei enim in lapidem offenderunt, Haeretici
in montem offendunt. Quomodo offenderunt
Judaei in lapidem? Quia adhuc Christus, quando patiebatur,
parvulus erat, et dictum est: <hi>Offenderunt
in lapidem offensionis <note>(Rom. IX, 32)</note>
          </hi>. Daniel autem
sanctus vidit visum, et scripsit, quod vidit, et ait vidisse
se lapidem praecisum <hi>De monte sine manibus <note>(Dan. II, 34)</note>
          </hi>.
Christus est de gente Judaeorum veniens.
Erat enim et ille mons, quia regnum habet.
Quid est <hi>Sine manibus?</hi> Sine opere humano lapis praecisus,
quia masculinum opus non accessit ad Virginem,
ut nasceretur sine opere humano. Lapis praecisus <hi>De monte sine manibus,</hi> 
 et confregit statuam, in
qua significabantur regna terrarum. Et quid dictum
est? Iste est lapis, in quem offenderunt Judaei, <hi>Offenderunt
in lapidem offensionis.</hi> Quis est mons, in quem
offenderunt haeretici? Audi ipsum Danielem. <hi>Et crevit
lapis ille,</hi> ait, <hi>et factus est mons magnus, ita ut impleret
universam faciem terrae <note>(Ibid. 35)</note>
          </hi>. Merito Psalmus
Christo Domino resurgenti ait: <hi>Exaltare super
coelos, Deus, et super omnem terram gloria tua.</hi> Quid
est <hi>Super omnem terram gloria tua?</hi> Super omnem terram
Ecclesia tua, super omnem terram sponsa tua.
Et tamen dicit: <hi>Annuntia mihi, quem dilexit anima
mea!</hi> Jam ubique sum, jam omnes terras teneo, et
Afris <hi>Operta sum. Ergo annuntia mihi, ne forte fiam
sicut operta super greges, non ovium tuarum, sed sodalium
tuorum.</hi> Sodales enim fecerunt schismata. Qui
sunt sodales? Qui ad mensam Domini accesserunt,
de quibus dicit alio loco Psalmus: <hi>Qui edebat panes
meos <note>(Psal. CVII, 6)</note>
          </hi>; de quibus dicit: <hi>Si inimicus
exprobrasset mihi, sustinuissem utique, et, si is, qui
oderat me, super me magna locutus fuisset, absconderem
me utique ab eo <note>(Id. XL, 10)</note>
          </hi>. <hi>Tu vero, homo unanimis,
dux meus, et notus meus, qui simul mecum dulces capiebas
cibos, in domo Domini ambulavimus cum consensu <note>(Id. LIV, 13-15)</note>
          </hi>.
Aliquando cum consensu,
modo cum dissensu, quia sine sensu. Hi sunt sodales,
quos timebat illa, ne in illos incideret. Timeo, inquit,
ne errem; timeo, ne quasi <hi>Operta</hi> irruam in
greges sodalium tuorum, ne errando peream; ne baptismum,
quem accepi, iterando totum perdam.</p>
        </div3>
<div3>
          <head>V.</head>
          <p>
 Audistis sollicitudinem Sponsae, audite responsum
Sponsi. Cum hoc dictum esset a Sponsa, continuo
Sponsus: <hi>Nisi cognoveris temetipsam, o pulchra
inter mulieres <note>(Cant. I, 7)</note>
          </hi>. Catholica, pulchra inter
haereses! <hi>Nisi cognoveris temetipsam,</hi> nisi attenderis
ibi te nosse, ubi me didicisti, nisi Scripturas meas
praeposueris humanis rumoribus, nisi te cognoveris,
<pb n="0855"/>
quia ubique es; nisi te cognoveris, quia tu designata
es, ubi dictum est: <hi>Postula a me, et dabo tibi gentes
haereditatem tuam <note>(Psal. II, 8)</note>
          </hi>; <hi>nisi ergo cognoveris temetipsam,</hi> 
quid? <hi>Exi tu! Nisi cognoveris, exi!</hi> Malum
verbum, luctuosum verbum: <hi>Exi!</hi> Avertat Deus a
nobis! Videte, de quibus dictum est: <hi>Ex nobis exierunt,
sed non erant ex nobis <note>(1 Joan. II, 19)</note>
          </hi>. Malo servo
dicitur: Exi, quia <hi>Servus non manet in domo in
aeternum, filius manet in aeternum <note>(Joan. VIII, 35)</note>
          </hi>.
Vultis videre, quia malo servo dicitur: Exi? Bono
servo quid dicitur? <hi>Intra in gaudium Domini tui <note>(Matth.
XXV, 21)</note>
          </hi>. Ergo unusquisque, qui audit, unusquisque,
qui membrum est Sponsae ejus, timeat quod dicitur; <hi>Nisi cognoveris temetipsam, o pulchra inter mulieres,
exi tu in vestigiis gregum 
 <note>(Cant. I, 7)</note>
          </hi>. Quid est <hi>In vestigiis gregum.</hi> 
 Per errores hominum, non in
voce Pastoris. Nos, fratres, non exeamus <hi>In vestigiis
gregum?</hi> Habemus vestigia Pastoris, quae sequendo
non erramus. <hi>Christus pro nobis passus est, relinquens
nobis exemplum, ut sequamur vestigia ejus <note>(1 Petr. II,
21)</note>
          </hi>. <hi>Ergo, nisi cognoveris temetipsam, exi tu in vestigiis
gregum, et pasce hoedos tuos <note>(Cant. I, 7)</note>
          </hi>. <hi>Et Hoedos,
et tuos.</hi> Nostis oves ad dexteram, hoedos ad sinistram. <hi>Et pasce hoedos tuos.</hi> 
 Quare <hi>Hoedos tuos?</hi> Quia
exis, pascis, sicut Donatus, <hi>Hoedos tuos.</hi> Si autem non
exis, pascis, sicut Petrus, <hi>Oves meas <note>(Joan. XXI, 17)</note>
          </hi>.
</p>
        </div3>
      </div1>



<div1>
        <head>SERMO XIII. <hi>In Natali Laurentii martyris</hi> .</head>
        <head>SYNOPSIS.</head>
<p divs_removed="true"> <hi>I. Laus S. Laurentii, et quomodo agenda Festa martyrum.
 II. Martyrum exemplum stimulus ad bene vivendum,
et vigilandum contra diabolum. III. Nos potius
Abrahae filii, quam Judaei. IV. Contra eos, qui Martyrum
Memorias intemperantia profanant. V. Afflictis
Pauli exemplum proponitur. VI. Charitas materna in
Paulo, et magis in divina Sapientia. VII. Bona opera
parit necessitas. VIII. Vita isthaec perpetua pugna est
cum morte. IX. Bona vitae aeternae captum nostrum
excedunt. X. Mutuum Orationis suffragium commendatur.</hi> 

        </p>
        <div3 moved_from_p="true">
            <head>I.</head>
          <p>
 PROPTER fastidium auditoris sermo subtrahendus
fuit, sed propter obsequium Martyris exhibendus. Ita
ergo adjuvante Domino moderabitur, ut nec onerosus
sit, nec forte diminutus, quantum sufficientiae
satis est. Illuxit dies Romae solemnissimus, qui magna
frequentia populi celebratur. Adjungimur nos,
quamvis absentes corpore, praesentes tamen spiritu
fratribus nostris in uno corpore sub uno capite. Neque
enim, ubi sepulcrum corporis ejus est, ibi tantum
memoria meriti ejus. Devotio ubique debetur. Caro
uno loco ponitur, sed spiritus victor cum illo est, qui
ubique est. Erat beatus Laurentius in corpore, sicut
<pb n="0856"/>
accepimus, adolescens, vir gravis in animo, quem
multum commendabat aetas viridior, corona immarcescibilior.
Erat autem diaconus, officio inferior episcopo,
corona aequatus Apostolo. Haec autem solemnitas
omnium Martyrum gloriosorum ad hoc instituta
est in Ecclesia, ut ad imitationem, qui non
viderunt patientes, adducantur fide, commemorentur
 solemnitate. Excideret enim fortasse de cordibus
hominum, quod non anniversariis ordo repeteret.
Et non omnium martyrum ubique possunt esse
ferventes solemnitates, nam quotidie non deessent.
Non enim vel unus dies inveniri in anni cursu potest,
quo non per diversa Martyres coronati sunt. Sed
ferventiores solemnitates, si continuae essent, afferrent
fastidium; intervalla autem renovant affectum.
Nos tantum audiamus quod jussum est, attendamus
quod promissum est. In cujuslibet Martyris solemnitate
ita praeparemus cor nostrum festivitati ejus, ut
non separemur ab imitatione ejus.</p>
        </div3>
<div3>
          <head>II.</head>
          <p>
 Homo enim erat, et nos homines sumus. A quo
ille factus est, ab ipso et nos. Quo pretio emptus est,
ipso et nos. Non debet itaque homo Christianus dicere:
Quare ergo? Imo non debet dicere: Ego non.
Sed: Quare et ego non? Audistis beatum Cyprianum
martyrum et exemplum et tubam: <hi>In persecutione,</hi> 
inquit, <hi>militia, in pace conscientia coronatur</hi>. Nemo
ergo sibi putet deesse tempus. Non semper adest
tempus passionis, semper autem est devotionis. Nec
se quisquam infirmum putet, ubi Deus vires operatur,
ne, cum sibi timet, de ipso operatore desperet. Propterea
id exemplis Martyrum omnes aetates Deus esse
voluit, et utrumque sexum. Coronati sunt senes, coronati
sunt juvenes, coronati adolescentes, coronati
pueri, coronati viri, coronatae foeminae. Et in foeminis
omnis aetas coronata est, nec dixit foemina: Impar sum
sexu ad devincendum diabolum. Attendit magis hostem
dejiciendum, a quo dejecta est, et expugnandum fide,
cui consenserat seductione. Numquid et foeminae de suis
viribus praesumpserunt? Omni enim homini dictum est: <hi>Quid enim habes, quod non accepisti 
 <note>(I Cor. IV, 7)</note>
          </hi>?
Gloria ergo Martyrum gloria Christi praecedentis
Martyres, implentis Martyres, coronantis Martyres.
Verumtamen, quamvis alio sit tempore pax, alio persecutio,
deest alicui tempori occulta? Nunquam deest.
Leo ille draco, nec semper saevit, nec semper
insidiatur, sed semper persequitur. Quando saevitia
est aperta, non sunt occultae insidiae. Quando occultae
sunt insidiae, non est aperta saevitia. Id est, quando
ut leo rugit, non ut draco serpit. Quando ut draco
serpit, non ut leo rugit; tamen, quia aut leo est, aut
draco, semper persequitur. Quando tacet fremitus,
insidias cave. Quando insidiae produntur, in fremitu
leonem devita. Et leo autem, et draco devitatur, si
semper cor in Christo servetur. Quidquid in hac vita
metuendum est, transiturum est. In alia vero vita, et
<pb n="0857"/>
quod amandum est, non transit, et quod timendum
est, non transit.</p>
        </div3>
<div3>
          <head>III.</head>
          <p>
 Certe modo in Evangelio Dominus alloquebatur
Judaeos, et dicebat eis: <hi>Vae vobis, Scribae, et Pharisaei!
quia extruitis monumenta Prophetarum, et dicitis: Si
essemus tempore patrum nostrorum, non consentiremus
eis in necem Prophetarum. Certe testimonium perhibetis,
quia filii estis eorum, qui occiderunt Prophetas. Et
vos implebitis mensuram patrum vestrorum.</hi> Cum enim
dixissent: <hi>Si essemus tempore patrum nostrorum, non
consentiremus eis in necem Prophetarum <note>(Matth. XXIII,
29-32)</note>
          </hi>, confirmaverunt se filios esse illorum. Nos
autem, si rectum iter tenemus, non dicimus patres
nostros, qui occiderunt Prophetas, sed patres nostros
dicimus, qui occisi sunt a patribus illorum. Sicut
enim degenerat quisque moribus, sic filius fit moribus.
Quia utique, fratres, filii Abrahae dicti sumus,
Abrahae nec faciem novimus, nec de genere ejus
stirpem carnis ducimus. Quomodo ergo ejus filii? Non
in carne, sed in fide. <hi>Credidit enim Abraham Deo, et
deputatum est illi ad justitiam <note>(Gen. XV, 6)</note>
          </hi>. Si ergo
justus Abraham, quia credidit, omnes post Abraham
imitantes fidem Abraham facti sunt filii Abraham.
Judaei ex carne nati degeneraverunt, nos ex alienigenis
orti imitando assecuti sumus, quod illi degenerando
perdiderunt. Absit ergo, ut pater illorum Abraham,
quamvis de carne venerunt Abraham. Patres
illorum illi fuerunt, de quibus et ipsi confessi sunt. <hi>Si essemus,</hi> 
 inquiunt, <hi>tempore patrum nostrorum, non
eis consentiremus in necem Prophetarum.</hi> Quomodo
dicis, te non fuisse consensurum eis, quos patres tuos
dicis? Si patres erant, filius es. Si filius es, consensurus
eras. Si autem consensurus non eras, filius non
es. Si filius non es, non sunt illi patres. Dominus ergo
ex hoc eos convincit facturos, quod illi fecerunt, quia
patres suos eos esse nominaverunt. <hi>Certe,</hi> inquit, <hi>testimonium
ipsi perhibetis vobis, quia filii estis eorum,
qui occiderunt Prophetas,</hi> quia dixistis eos patres vestros. <hi>Et vos implebitis mensuram patrum vestrorum.</hi> </p>
        </div3>
<div3>
          <head>IV.</head>
          <p>
 Et nunc consideremus, qui sint filii occisorum,
et qui sint filii occidentium. Et videtis multos currere
ad Memorias Martyrum, benedicere calices suos de
Memoriis Martyrum, redire saturatos de Memoriis
Martyrum, et tamen discute illos, et invenies inter
persecutores Martyrum. Per ipsos enim tumultus, seditiones,
saltationes omnis luxuriae, quas odit Deus,
et modo, quia illos jam coronatos lapidibus non possunt,
calicibus persequuntur. Qui erant, et quorum
filii erant, quorum saltationes recenti, et prope hesterna
Memoria de loco sancti Martyris Cypriani prohibitae
sunt? Certe saltabant ibi, et gaudebant ibi,
et solemnitatem ipsam, quasi gauderent, magnis votis
expectabant, et ad eum diem semper venire cupiebant.
Inter quos numerandi sunt? Inter persecutores
Martyrum, an inter filios Martyrum? Apparuerunt,
quando prohibiti in seditionem tumuerunt. Filii laudant,
<pb n="0858"/>
persecutores saltant. Filii hymnos dicunt, illi
convivia producunt. Non ergo interest, quomodo honorare
videantur. Tales enim sunt, qui honorant,
quales illi fuerunt, qui dixerunt: Si essemus illis
temporibus, non consentiremus patribus nostris in
necem Martyrum, aut in necem Prophetarum. Consentite
modo fidei Martyrum, et credimus, qui non
eratis consensuri interfectoribus Martyrum. Martyres
unde coronati sunt? Credo, viam Dei ambulando,
tolerando, inimicos etiam suos diligendo, pro eis obsecrando.
Haec est corona Martyrum, hoc meritum
Martyrum. Amas, imitaris, laudas, filius es Martyris.
Vitam fers contrariam, referes et tunc manum contrariam
.</p>
        </div3>
<div3>
          <head>V.</head>
          <p>
 Proinde, dilectissimi, quoniam persecutio, sicut
dixi, nunquam deest, et diabolus aut insidiatur, aut
saevit, semper parati esse debemus corde fixo in Domino,
et, quantum possumus, inter istas molestias,
tribulationes, tentationes orare nos fortitudinem a
Domino, quoniam per nos ipsi parvi et nulli sumus.
Quid de nobis dicamus? Paulum Apostolum, cum legeretur,
audistis. <hi>Sicut abundant,</hi> inquit, <hi>passiones
Christi in nobis, sic abundat per Christum et consolatio
nostra <note>(2 Cor. I, 5)</note>
          </hi>. Sicut in Psalmo dicitur: <hi>Secundum
multitudinem dolorum meorum in corde meo, exhortationes
tuae, Domine, jucundaverunt animam meam <note>(Psal. XCIII, 19)</note>
          </hi>.
Quomodo hoc dictum est in Psalmo: <hi>Secundum multitudinem dolorum meorum in corde meo,
ita exhortationes tuae jucundant animam meam,</hi> 
 sic dictum
est ab Apostolo: <hi>Sicut abundant passiones Christi
in nobis, sic abundat per Christum consolatio nostra.</hi> 
Deficeremus, cum adesset persecutio, si deesset consolator.
Et quia vires ipsae vel tolerandi, vel quaedam
relaxatio vivendi ad tempus propter necessarium
ministerium non erant ab ipsis, videte quid dixerit. <hi>Nolum vobis facio, fratres, de tribulatione nostra, quae
facta est in Asia, quia supra modum et ultra vires gravati
sumus 
 <note>(I Cor. I, 8)</note>
          </hi>. Tribulatio illa transcendit
vires humanas, numquid et auxilia divina? <hi>Supra
modum,</hi> inquit, <hi>et ultra vires gravati sumus.</hi> Quantum
ultra vires? Vide, quia de animi viribus dicit: <hi>Ita, ut
taederet nos etiam vivere.</hi> Quomodo affectus erat Apostolus
multitudine pressuram, ut, quem charitas vivere
instigabat, taedium a vita prohiberet! Quomodo
eum charitas vivere cogebat, charitas illa, de qua alio
loco dicit: <hi>Permanere autem in carne necessarium propter
vos <note>(Philipp. I, 24)</note>
          </hi>. Ecce tanta increverat persecutio,
et tanta tribulatio, ut taederet eum etiam vivere.
Ecce timor et tremor venerunt super eum, et
contexerunt eum tenebrae; sicut audistis, cum diceretur
in Psalmo. Vox enim corporis Christi est, vox
membrorum Christi. Vis ibi agnoscere vocem tuam?
Esto membrum Christi. <hi>Timor,</hi> inquit, <hi>et tremor cecidit
super me, et contexerunt me tenebrae. Et dixi: Quis
dabit mihi pennas sicut columbae, et volabo, et requiescam <note>(Psal. LIV, 6, 7)</note>
          </hi>!
Nonne hoc videtur dixisse
Apostolus, cum ait: <hi>Ita, ut taederet nos etiam vivere?</hi> 
<pb n="0859"/>
Quodam modo taedium passus est a visco carnis,
quando volare volebat ad Christum. Abundantia tribulationum
infestabat viam, sed non intercludebat.
Taedebat vivere, sed hoc non in illa aeterna vita, de
qua dicit: <hi>Mihi vivere Christus est, et mori lucrum <note>(Philipp. I, 21)</note>
          </hi>.
Sed quia ex charitate hic tenebatur,
quid sequitur? <hi>Si autem vivere in carne hic mihi fructus
operis est, et quid eligam, ignoro. Compellor autem
e duobus concupiscentiam habens dissolvi, et cum Christo
esse. Quis dabit mihi pennas sicut columbae? Manere
autem in carne necessarium propter vos <note>(Ibid. 22-24)</note>
          </hi>.
Cesserat susurrantibus pullis suis, tegebat passis
alis, fovebat pullos, sicut ipse ait: <hi>Factus sum parvulus
in medio vestrum, tanquam nutrix fovens filios suos <note>(1 Thess. II, 7)</note>
          </hi>.</p>
        </div3>
<div3>
          <head>VI.</head>
          <p>
 Et videte, fratres; modo lectum est in Evangelio: <hi>Quoties volui congregare filios tuos, tanquam
gallina pullos suos, et noluisti 
 <note>(Matth. XXIII, 37)</note>
          </hi>. Attendite
gallinam, attendite et alias aves, quae in nostris
oculis nidificant. Ova fovent, pullos nutriunt.
Nullam videbitis infirmari cum filiis. Videte gallinae
habitum, quando pullos alit, quemadmodum mutatur
vox ejus, et in quamdam raucedinem frangitur. Pennae
ipsae non collectae et alacres, sed hispidae et languidae,
ita ut si videas avem aliam, cujus nidum ignores,
non agnoscas, an ova habeat, vel pullos. Gallinam
autem cum videris, etiamsi ova ejus non videas,
nec pullos ejus videas, ex ipsa voce, et habitu corporis
intelligas matrem. Quid ergo fecit mater nostra
Sapientia? In carne infirmata est, ut pullos colligeret,
ut generaret, ut foveret; sed infirmum Dei fortius
est hominibus. Sub has alas infirmitatis carnis
suae, sed sub occultam potentiam Divinitatis suae colligere
volebat filios Jerusalem. Hoc Apostolum suum
docuerat, quia hoc in illo ipse faciebat. Hoc enim
ait ipse Apostolus: <hi>Vultis experimentum accipere
ejus, qui in me loquitur, Christi <note>(2 Cor. XIII, 3)</note>
          </hi>?
Et passiones Christi dicit in se abundasse, non passiones
suas, sed passiones Christi. Erat enim in
corpore Christi, et erat membrum Christi, et quidquid
cum pullis fovendis agebatur in Apostolo, et
in membro suo, caput agebat. Hic ergo Apostolus attendens
infirmitatem pullorum suorum affectu et desiderio,
ut columba, volare cupiebat, sed charitate
filiorum, ut gallina, remanebat. <hi>Ipsi,</hi> inquit, <hi>in nobismetipsis
responsum mortis habuimus, ut non fidentes
in nobis simus, sed in Deo, qui suscitat mortuos, qui de
tantis mortibus eruit nos, et eruet, in quem speramus,
quoniam et adhuc eruet <note>(Id. I, 9, 10)</note>
          </hi>. <hi>Eruit, et eruet</hi> 
quid ait? Servat vitam istam nostram vobis. De multis
enim mortibus eruit, ne opprimeretur a persecutoribus,
ne citius quam pullis opus erat, coronaretur,
secundum illud, quod ait: <hi>Manere autem in carne necessarium
propter vos. Sed hoc confidens, novi, quia
manebo, et permanebo omnibus vobis ad profectum vestrum,
et gaudium fidei <note>(Philipp. I, 24, 25)</note>
          </hi>. Cupiditas
ad alium rapiebat, necessitas alibi retinebat. <hi>Dissolvi,</hi> 
inquit, <hi>et esse cum Christo multo magis optimum <note>(Ibid.
23)</note>
          </hi>. Istud non dixit <hi>Necessarium, sed optimum.</hi> Quod
<pb n="0860"/>
est enim optimum, per se appetitur, quod necessarium,
ex necessitate assumitur; inde necessarium
nominatur.</p>
        </div3>
<div3>
          <head>VII.</head>
          <p>
 Necessariae rei necessitas nomen imposuit.
Proinde nunc nobis necessarius cibus est iste, quo
utimur; ad sustentandam temporalem vitam necessarius
cibus est; ille autem optimus cibus virtutis, et
sapientiae, panis vivus, semper efficiens, nunquam
deficiens. Ille optimus est, iste necessarius est.
Proinde cum transierit ista necessitas famis, et sustentandi
mortalis corporis, non erit iste cibus jam necessarius.
Quid enim ait Apostolus? <hi>Esca ventri, et venter
escis; Deus autem et hunc et has evacuabit <note>(1 Cor. VI, 13)</note>
          </hi>.
Quando autem evacuabit? Quando corpus hoc animale
resurgens fit spirituale. Ibi enim nulla erit indigentia,
et non ibi erunt opera necessitatis. Omnia enim ista,
fratres, et bona, quae hic dicuntur, opera, et ea ipsa
opera, quae monemur ut faciamus quotidie, necessitatis
opera sunt. Quid tam bonum, quid tam praeclarum,
quid tam laudabile Christiano, quam frangere
panem esurienti? Egenum sine tecto inducere in domum?
Videre nudum, et vestire? Videre mortuum,
et sepelire? Videre litigantem, et concordare? Videre
infirmum, et visitare, aut curare? Omnia haec laudabilia
opera sunt. Attendite et videte, quia necessitas
ea peperit. Frangis enim panem, quia vides esurientem.
Si nemo esuriret, cui frangeres panem? Tolle
necessitatem alterius miseriae, non erit opus tua misericordia.
Sed tamen per haec opera, quae necessitas
genuit, pervenimus ad illam vitam ubi necessitas non
erit, quomodo per navem ad patriam. In patria semper
mansuro, nunquam peregrinaturo navis opus non
erit; sed illa navis, quae ibi opus non erit, illuc ipsa
perducit. Cum perventum fuerit, ista non erunt, sed
nisi hic adimpleantur, illuc perveniri non potest.
Estote itaque alacres in bonis operibus necessitatis,
ut sitis beati in perfruitione illius aeternitatis, ubi jam
necessitas moritur, quia mater omnium necessitatum
mors ipsa morietur. <hi>Oportet enim corruptibile hoc induere
incorruptionem, et mortale hoc induere immortalitatem.</hi> 
Quando dicetur morti: <hi>Ubi est, mors, victoria
tua? ubi est, mors, aculeus tuus <note>(1 Cor. XV, 53-55)</note>
          </hi>?
absumptae morti, et devictae dicetur: <hi>Quia novissima
inimica destruetur mors <note>(Ibid. 26)</note>
          </hi>.</p>
        </div3>
<div3>
          <head>VIII.</head>
          <p>
 Modo autem omnibus necessitatis operibus
cum morte pugnatur. Defectus enim omnis ad mortem
trahit, et sustentatio omnis a morte revocat, et ita
mutabile est corpus, ut quodam modo aliae mortes
aliis mortibus pellantur. Quidquid assumitur, ubi diu
perseverari non potest, quodam modo inchoatio
mortis est. Jam videte istam vitam. Si quidquid assumitur,
ubi permaneri diutius non potest; ubi, si diutius
permanseris, moreris, inchoatio mortis est, et
tamen, nisi assumatur, alia mors non pellitur. Verbi
gratia, non manducat. Si manducaverit, et digerit,
reficitur. Cum non manducat, assumit jejunium, ut
mortem, quam factura erat crapula, repellat a se. Nisi
<pb n="0861"/>
assumpserit abstinentiam et jejunium, non a se illud
repellet. Rursus in hoc jejunio, quod assumpsit, ut
mortem crapulae repelleret, si perseverare in illo
voluerit, aliam mortem famis timebit. Sicut ergo
assumpsit jejunium, ut mortem crapulae devitaret, sic
assumpturus est cibum ut mortem jejunii devitet.
Quidquid enim horum assumpseris, si in eo perseveras,
deficies. Ambulando fatigatus eras, si permanseris
in ambulando, fatigatione ipsa deficies, et morieris.
Ut ergo non deficias ambulando, requiescis
sedendo. Perdura in sedendo, et inde morieris.
Somnus te gravis oppresserat; evigilandum est, ne
moriaris. Vigilando morieris, nisi rursus dormieris.
Da mihi, quod assumas in adjutorium in malum, quod
gravabat, pellendum, ubi securus ita sis, ut in eo
perseverare velis. Quidquid assumpseris, hoc ipsum
timendum erit. Ergo in omni mobilitate et mutabilitate
defectionum, et adjutoriorum cum morte pugnatur.
Cum autem corruptibile hoc induerit incorruptionem,
et mortale hoc induerit immortalitatem,
dicetur morti: <hi>Ubi est, mors, contentio tua? ubi est,
mors, aculeus tuus?</hi> Videbimus, laudabimus, permanebimus.
Nulla erit ibi indigentia, nullum adjutorium
requiretur. Non invenis mendicum, cui panem frangas;
aut peregrinum, quem in domum recipias. Non
invenis sitientem, cui calicem porrigas; nec nudum,
quem cooperias; nec aegrotum, quem visites; nec
litigantem, quem concordes; nec mortuum, quem
sepelias. Omnes cibo justitiae et potu sapientiae saginantur,
omnes immortalitate vestiti sunt, omnes in
patria sua aeterna vivunt. Omnium sanitas ipsa aeternitas
est, aeterna sanitas, aeterna concordia. Nemo
litigat, nemo judicem quaerit, nemo arbitrum compositionis,
nemo sententiam ultionis. Nulla aegritudo,
nulla mors.</p>
        </div3>
<div3>
          <head>IX.</head>
          <p>
 Haec dicere potuimus, quae ibi non erunt; quae
vero ibi erunt, quis dicat? <hi>Quod nec oculus vidit, nec
auris audivit, nec in cor hominis ascendit <note>(1 Cor. II, 9)</note>
          </hi>.
Recte ergo Apostolus: <hi>Non sunt condignae passiones
hujus temporis ad superventuram gloriam, quae revelabitur
in nobis <note>(Rom. VIII, 18)</note>
          </hi>. Quidquid passus fueris, o
Christianae, scito nihil esse ad id, quod accepturus es.
Certe hoc fide retinemus, de corde tuo hoc non recedat.
Non potes hoc capere, et videre, quid eris, quale
ergo erit quod ab eo, qui capturus est, capi non potest?
Utique nos erimus, quod erimus, et capere non possumus,
quod erimus. Supergreditur omnem infirmitatem
nostram, supergreditur omnem cogitationem nostram,
supergreditur omnem intellectum nostrum, et tamen
nos erimus. <hi>Dilectissimi,</hi> ait Joannes, <hi>filii Dei sumus;</hi> 
utique jam adoptione, fide, pignore. Pignus accepimus,
fratres, Spiritum sanctum. Quando fallit, qui
tale pignus dedit? <hi>Filii Dei,</hi> inquit, <hi>sumus, et nondum
apparuit, quid erimus. Scimus,</hi> inquit, <hi>quia cum apparuerit,
similes ei erimus, quoniam videbimus eum,
sicuti est.</hi> Dixit: <hi>Nondum apparuit,</hi> et id, quod <hi>Nondum
apparuit,</hi> non dixit. <hi>Nondum apparuit, quod
erimus.</hi> Diceret: Illud erimus, et tales erimus! Quidquid
diceret, cui diceret? Non audeo dicere: Quis
<pb n="0862"/>
diceret? sed certe: Cui diceret? Et forte enim erat,
qui diceret, quia ipse est, qui in Christi pectore recumbebat,
et de ejus pectore in illo convivio sapientiam
bibebat, qua sapientia saginatus eructavit: <hi>In
principio erat Verbum <note>(Joan. I, 1)</note>
          </hi>. Ergo hoc dixit: <hi>Scimus,
quia, cum apparuerit, quod erimus, similes ei
erimus, quoniam videbimus eum, sicuti est.</hi> Cui similes?
Utique ei, cujus filii sumus. <hi>Dilectissimi,</hi> ait, <hi>filii Dei sumus, et nondum apparuit, quod erimus. Scimus,
quia, cum apparuerit, similes ei erimus,</hi> 
 cujus filii
sumus, <hi>Quoniam videbimus eum, sicuti est <note>(I Joan. III,
2)</note>
          </hi>. Jam modo, si vis esse, cui similis eris, si vis
nosse, cui similis eris, attende ipsum, si potes. Nondum
potes. Ergo nescis, cui similis eris, propterea
nescis, quantum similis eris. Nesciendo ergo adhuc,
quod est ille, nescis, quod eris et tu.</p>
        </div3>
<div3>
          <head>X.</head>
          <p>
 Hoc ergo meditantes, charissimi, semper expectemus
gaudium nostrum sempiternum, et semper
oremus fortitudinem in laboribus et tentationibus
temporalibus, sive nos pro vobis, sive vos pro nobis.
Ne putetis enim, fratres, nostras orationes esse vobis
necessarias, et vestras orationes nobis non esse necessarias.
Invicem nobis necessariae sunt orationes
pro invicem, quia ipsae orationes pro invicem charitate
conflantur, et hoc sacrificium tanquam de ara
pietatis suavissime fragrat Domino. Si enim Apostoli
dicebant, ut oraretur pro illis, quanto magis nos longe
impares, sed utcumque vestigia eorum sequi cupientes,
et quantum assequamur, nec scire valentes,
nec dicere audentes. Illi ergo tales Viri orari pro se
volebant ab Ecclesia, et dicebant: <hi>Quia gloria vestra
sumus, sicut et vos nostra in diem Domini nostri Jesu
Christi <note>(II Cor. I. 14)</note>
          </hi>. Invicem pro se orabant ante
diem Domini nostri Jesu Christi, gloria in die, infirmitas
ante diem. Oretur in infirmitate, ut gaudeatur
in gloria. Etenim diversis temporibus illuc tamen uno
tempore omnes perventuri sumus. Hinc exeundi diversa
sunt tempora; illic accipiendi unum tempus
est. Semel enim et simul congregabimur, ut accipiamus,
quod diversis temporibus et credidimus, et desideramus.
Quemadmodum operarii illi in vinea alii
ducti sunt hora prima, alii hora tertia, alii sexta, alii
nona, alii decima <note>(Matth. XX)</note>. Diversis temporibus
vocati sunt, sed uno tempore merces omnibus persolvitur.
Conversi ad Dominum, etc.
</p>
        </div3>
      </div1>



<div1>
        <head>SERMO XIV. <hi>In Natali Cypriani Martyris</hi> .</head>
        <head>SYNOPSIS.</head>
<p divs_removed="true"> <hi>I. S. Cypriani Laus in Domino. II. Quibuscum confligendum
Christiano. III. Contra Spectacula Paganorum.
 IV. Contra Superbiam. V. Cypriani laus
repetita.</hi> 

        </p>
        <div3 moved_from_p="true">
            <head>I.</head>
          <p>
 SANCTA solemnitas beatissimi Martyris, quae nos in
nomine congregavit, de meritis et gloria tanti
Martyris exigit aliquid digne dici. Virtutibus enim ejus
<pb n="0863"/>
et gloriae posset forte humana lingua sufficere, si se
voluisset ipse laudare. Verumtamen et nos devotione
magis quam facultate laudemus eum, imo Dominum
laudemus in eo, Dominum in illo, et illum in Domino.
Quid enim esset in Domino, vox Martyrum de Psalmo
modo, cum legeretur, audita est: <hi>Auxilium nostrum
in nomine Domini <note>(Psal. CXXIII, 8)</note>
            </hi>. Si auxilium
omnium nostrum in nomine Domini, quanto magis
Martyrum. Ubi major pugna, ibi majus auxilium necessarium
est. Duo sunt enim, quae faciunt Christianorum
angustam viam: voluptatis abjectio, et
tolerantia passionis. Vincis, quicumque confligis, si
viceris, quod libet, et terret. Vincis, inquam, Christiane,
quicumque confligis, si viceris, quod libet, et
terret. Aliud, quod libet; aliud, quod terret. Sed nunc
de Martyrum agitur gloria. Facile est Martyrum solemnia
celebrare; difficile est Martyrum passiones
imitari.</p>
        </div3>
<div3>
          <head>II.</head>
          <p>
 Angustam, ut dicere coeperam, et arctam Christianorum
viam duae res faciunt: contemptus voluptatis,
et tolerantia passionis. Quisquis ergo confligit,
sciat se cum toto mundo confligere, et confligens cum
toto mundo, haec duo vincat, et vincit mundum. Vincat,
quidquid blanditur; vincat, quidquid minatur.
Voluptas enim falsa est, poena transitoria. Si vis intrare
per angustam portam, claude portas cupiditatis
et timoris. His enim tentat ille tentator ad evertendam
animam. Janua cupiditatis promittendo tentat; janua
timoris minando tentat. Est, quod cupias, ut ista
non cupias. Est, quod timeas, ut ista non timeas.
Non auferatur cupiditas, sed mutetur. Timor non
extinguatur, sed in aliud transferatur. Quid cupiebas?
Quid mundo blandienti cedebas? Quid cupiebas?
Voluptatem carnis, concupiscentiam oculorum, ambitionem
saeculi. Nescio, quis istorum trium capitum
est carnis infernus. Sed audi apostolum Joannem, qui
super pectus Domini discumbebat, et hoc in Evangelio
eructabat, quod in convivio Christi bibebat,
audi eum dicentem: <hi>Nolite diligere mundum, neque
ea, quae sunt in mundo. Si quis dilexerit mundum, non
est charitas Patris in illo, quoniam omnia, quae in
mundo sunt, concupiscentia carnis est, et concupiscentia
oculorum, et ambitio saeculi <note>(1 Joan. II, 15, 16)</note>
          </hi>. Dicitur
ergo mundus hoc coelum et terra. Non ipsum
mundum vituperat, qui dicit: <hi>Nolite diligere mundum.</hi> 
Qui enim istum vituperat, artificem mundi vituperat.
Audiat mundum bis uno loco nominatum sub diversis
significationibus. De Domino Christo dictum est: <hi>In
hoc mundo erat, et mundus per eum factus est, et mundus
eum non cognovit. Mundus per eum factus est <note>(Joan. I, 10)</note>
          </hi>.
 <hi>Auxilium nostrum in nomine Domini,
qui fecit coelum et terram <note>(Psal. CXXIII, 8)</note>
          </hi>. <hi>Mundus
per eum factus est. Levavi oculos meos in montes, unde
veniet auxilium mihi <note>(Id. CXX, 1, 2)</note>
          </hi>. <hi>Auxilium meum a
Domino, qui fecit coelum et terram.</hi> Iste mundus a Deo
factus est: <hi>Et mundus eum non cognovit.</hi> Dilector
mundi, amator operis, contemptor artificis, amor
tuus migret. Rumpe funes a creatura, alliga ad creatorem.
Muta amorem, muta timorem. Non enim faciunt
<pb n="0864"/>
bonos et malos mores, nisi boni vel mali amores.
Magnus iste vir, dicet aliquis, bonus est, magnus est.
Unde? quaeso. Multa novit. Quid diligat quaero, non
quid sciat. <hi>Nolite ergo diligere mundum, neque ea,
quae sunt in mundo. Si quis dilexerit mundum, non est
charitas Patris in illo, quoniam omnia, quae in mundo
sunt,</hi> (utique in dilectoribus mundi; ea, quae sunt in
dilectoribus mundi) <hi>concupiscentia carnis est, et concupiscentia
oculorum, et ambitio saeculi.</hi> In concupiscentia
carnis voluptas est. In concupiscentia oculorum
curiositas est. In ambitione saeculi superbia est. Qui
tria ista vincit, non ei remanet omnino in cupiditate,
quod vincat. Multi rami, sed triplex radix. Quanta
mala habet, quanta mala facit carnalis voluptatis appetitio!
Inde adulteria, fornicationes, inde luxuria,
inde ebrietas. Quidquid titillat sensus illicite, et mentem
penetrat suavitate pestifera, addicit carni mentem,
deturbat exercitatorem, subit servienti imperantem.
Et quid poterit homo facere rectum in se ipso
perversus?</p>
        </div3>
<div3>
          <head>III.</head>
          <p>
 Quae mala facit turpis curiositas, concupiscentia
vana oculorum, aviditas nugacium spectaculorum,
insania stadiorum, nullo praemio consequente conflictus
certaminum! Certant aurigae aliquo praemio,
litigant pro aurigis populi aliquo praemio. Sed delectat
auriga, delectat venator, delectat scenicus.
Itane honestum delectat turpitudo? Muta etiam cupiditatem
spectaculorum. Exhibet Ecclesia menti tuae
honorabiliora et veneranda spectacula. Modo legebatur
Passio beati Cypriani. Aure audiebamus, mente
spectabamus, certantem videbamus, periclitanti quodam
modo timebamus, sed Dei adjutorium sperabamus.
Denique vultis nosse cito, quid intersit inter
spectacula nostra et theatrica? Nos, quantum in nobis
viget sana mens, Martyres, quos spectamus, cupimus
imitari. Nos, inquam, sanctos Martyres, quos certantes
spectamus, cupimus imitari. Honeste spectator! in
theatris cum spectas, insanis, si audes imitari quem
diligis. Ecce ego specto Cyprianum, amo Cyprianum.
Si irasceris, maledic mihi, et dic: Talis sis! specto,
delector, quantum valeo, lacertis mentis amplector.
Video certatorem, audio victorem. Irascere, ut dixi,
et dic mihi: Talis sis! Vide, si non amplector; vide,
si non opto; vide, si non cupio; vide, si non indignum
me possum dicere; refugere tamen avertique
non possum. Specta tu, delectare tu, ama tu. Noli
irasci, si dixero: Talis sis! Sed parco, non dico.
Agnosce amicum. Spectacula muta mecum. Tales
amemus, quos imitari, quantum valemus, optemus.
Sed infamis est ille, qui spectatur; qui spectat, honestus
est. Cesset cupiditas emptoris, et nulla erit
turpitudo venalis. Infamiam spectando confirmas.
Quid provocas, quod accusas? Miror, si amati tui non
te aspergit infamia. Sed non te aspergat, immaculata
maneat honestas, si potest, spectatrix libidinum, emptrix
turpium voluptatum. Audeo prohibere spectacula?
Audeo prohibere? Audeo plane. Dat mihi fiduciam
<pb n="0865"/>
locus iste, et qui me constituit in isto loco.
Potuit sanctus Martyr saevientes sustinere Paganos,
ego non audeam audientes instruere Christianos?
Ego metuam tacitas offensiones, cum ille contempserit
apertos furores? Dicam prorsus. Certe redarguar
in cordibus audientium, si falsa dico. Optime
facit, omnino optime facit antiqua disciplina Romana,
quae omne genus Histrionum infami loco deputavit.
Non illis ullus honor in Curia, non saltem in plebeia
 tribuitur. Undique ab honestis remoti, et honesti
venales praepositi. Quid a te propter dignitatem
Decurii removisti, et propter voluptatem tibi in
theatro posuisti? Consonet dignitati tuae voluptas
tua. Et ipsi miseri addicti sunt spectantium cupiditatibus,
spectantium insanientibus voluptatibus. Remove
ista omnia, et liberantur. Misericordiam in illos
facit, qui spectare noluerit.</p>
        </div3>
<div3>
          <head>IV.</head>
          <p>
 Dicta sint haec de concupiscentia oculorum.
Ambitio saeculi quantum mali habet! Ibi omnis superbia.
Et quid est pejus superbia? Sententiam Domini
audi. <hi>Deus superbis resistit; humilibus autem
dat gratiam <note>(Jacobi IV, 6)</note>
          </hi>. Ergo et ambitio saeculi
maligna est. Dicet aliquis: Sine illa non possunt esse
saeculi Potestates. Prorsus possunt. Nescio, quis
auctor ipsorum ait: Suam quisque culpam auctores
ad negotia transferunt. Prorsus possunt. Rector
est in potestate constitutus. Erigat, et rexit. Sed humana
mens pergit in elationem. Frenetur elatio. Hominem
se esse cognoscat, qui de homine judicat.
Dispar est dignitas, sed communis est ipsa fragilitas.
Hoc qui pie, sancteque cogitat, et habet potestatem,
et non pergit in elationem. Vicit ista omnia Cyprianus.
Quid enim non vicit, qui vitam ipsam omnibus
tentationibus redundantem contempsit. Mortem illi
minatus est judex; ille confessus est Christum, paratus
mori pro Christo. Ubi mors venerit, nulla
remanebit ambitio, nulla curiositas oculorum, nulla
appetitio sordidarum et carnalium voluptatum. Una
vita contempta omnia superantur.</p>
        </div3>
<div3>
          <head>V.</head>
          <p>
 Beatus ergo Cyprianus laudetur in Domino, quia
omnia ista vicit. Quando hos posset, si non adjuvisset
Dominus? Quando vinceret, si non spectator, qui
coronam parabat vincenti, subministraret vires laboranti?
Gaudet plane et ipse, gaudet pro nobis, non
pro se, quando in Domino laudatur. Mitis enim est
valde, et scriptum est: In Domino laudabitur anima
mea. Audiant mites, <hi>et laetentur <note>(Psal. XXXI, 3)</note>
          </hi>.
Mitis erat. In Domino vult animam suam laudari. <hi>In Domino laudetur anima ejus. Honoretur etiam
corpus ejus.</hi> 
 Quia <hi>Pretiosa in conspectu Domini mors
Sanctorum ejus <note>(Id. LXXII, 1)</note>
          </hi>. Sancte celebretur,
tanquam a Christianis celebretur. Non enim aram
<pb n="0866"/>
constituimus, tanquam Deo, Cypriano, sed Deo vero
aram fecimus Cyprianum.
</p>
        </div3>
      </div1>



<div1>
        <head>SERMO XV. <hi>Item in Natali Cypriani Martyris</hi> .</head>
        <head>SYNOPSIS.</head>
<p divs_removed="true"> <hi>I. Gaudium de religiosa populi frequentia, et victoria
Martyrum. II. Delusa Persecutorum a Martyribus
consilia. III. Ecclesia Persecutorum victrix. IV. Persecutorum,
ut Christi, ita Cypriani multi conversi.</hi> 

        </p>
        <div3 moved_from_p="true">
            <head>I.</head>
          <p>
 PSALMUM cantavimus: <hi>Benedictus Dominus, qui
non dedit nos in venationem dentibus eorum <note>(Psal. CXXIII,
6)</note>
            </hi>. Donis Dei debita gratulatio. <hi>Benedictus Dominus,
qui non dedit in venationem dentibus eorum.</hi> 
Vox est certe gratulationis, et digna gratulatio.
Et quando tantis donis divinis humana sufficit gratulatio?
Quando in isto loco beatissimus Martyr sacrum
sanguinem fudit, nescio utrum tanta hic fuerit turba
furentium, quanta nunc est multitudo laudantium.
Iterum dico; delectat enim me, populum videre in
domo Domini religiosissime in hunc locum convenientem,
et tempora temporibus comparare. Unde iterum
dico, et repeto, et vestris sensibus, quanta possum,
devotione commendo: Quando in isto loco beatissimus
Martyr sacrum sanguinem fudit, nescio utrum
tanta hic fuerit turba furentium, quanta nunc est
multitudo laudantium. Sed, etsi fuit, fuit <hi>Benedictus
Dominus, qui non dedit nos in venationem dentibus
eorum.</hi> »  Quando occidebant, se vicisse credebant.
Vincebantur a morientibus, et gaudebant, si vincebantur.
Utique furebant. Abscessit ergo turba furentium,
successit multitudo laudantium: Dicat, dicat
multitudo laudantium: <hi>Benedictus Dominus, qui non
dedit nos in venationem dentibus eorum.</hi> Dentibus
quorum? Dentibus inimicorum, dentibus impiorum,
dentibus persecutorum Jerusalem, dentibus Babyloniae,
dentibus civitatis inimicae, dentibus turbae in
sceleribus insanientis, dentibus turbae Dominum persequentis,
creatorem deserentis, ad creaturam se
convertentis, manu facta colentis, eum a quo facta
est, contemnentis. <hi>Benedictus Dominus, qui non dedit
nos in venationem dentibus eorum.</hi> </p>
        </div3>
<div3>
          <head>II.</head>
          <p>
 Vox Martyrum est. Eorum profecto vox est,
qui pro Christi nomine occidi, quam negando Christum
vivere maluerunt. Si ergo illi occidere voluerunt,
isti occisi sunt, fecerunt, quod voluerunt illi,
passi sunt isti, quomodo: <hi>Benedictus Dominus, qui
non dedit nos in venationem dentibus eorum?</hi> Qualis
gratulatio est: <hi>Benedictus Dominus, qui non dedit
<pb n="0867"/>
nos in venationem dentibus eorum?</hi> Quia persecutores
non occidere, sed devorare voluerunt, id est,
in corpus suum transferre. Pagani erant, impii erant,
daemonum et idolorum cultores erant. Hoc nos facere
volebant, quando devorare cupiebant. Intendite, quid
cibo faciamus, quando manducamus. Quid utique
facimus, nisi in corpus nostrum transferimus? Erat
corpus impiorum, devoraverunt eos, qui eis ad impia
consenserunt. In eorum corpus procul dubio transierunt.
Martyres ergo illi instantibus, ut Christus negaretur,
et idolum adoraretur, restiterunt constanter,
idolum spreverunt, Christum confessi sunt, in corpus
eorum consentiendo non transierunt. Dicant, dicant,
gloriose dicant, feliciter dicant, veraciter dicant: <hi>Benedictus Dominus, qui non dedit nos in venationem
dentibus eorum.</hi> 
 Retia perfidia est, retia impietas
est, retia Christi negatio est. Extenta sunt
retia. Audis venantes. Si vis cavere venantes, contemne
terrentes. Nostis, quid faciunt venatores. Ex
alia parte tendunt retia, ab alia parte terrent feras,
quas cogunt in retia. Malum times, quo terreris?
Pejus est, quo fugis. Ergo Martyres sancti videntes,
ubi venatores tetenderunt retia (ad hoc enim mortem
persecutor minabatur, ut Salvator negaretur)
passi sunt, sed patiendo non sunt capti. Quali sagina
praedae, quali pinguedine venationis Babylon impia
pasceretur, si a Cypriano episcopo Dominus negaretur.
Quali sagina, quali venatione, quam optima
praeda Babylon impia pasceretur, si a Cypriano episcopo,
doctore gentium, frustratore idolorum, proditore
daemoniorum, lucratore Paganorum, confirmatore
Christianorum, inflammatore Martyrum. Si
ergo a tali et tanto Viro Dominus negaretur, quali
venatione Babylon impia laetaretur!  « <hi>Benedictus
Dominus, qui non dedit nos in venationem dentibus
eorum.</hi> Saevierunt, persecuti fuerunt, torserunt,
incluserunt, alligaverunt, percusserunt, incenderunt,
bestiis subrepserunt. Non est Christus negatus,
Confessor Domini est coronatus. Illi saevitiam perdiderunt,
gloriam Martyres invenerunt. <hi>Benedictus
Dominus,</hi> dicat populus christianus, dicat omnino,
decet, ut dicat: <hi>Benedictus Dominus, qui non
dedit nos in venationem dentibus eorum.</hi> Modo,
dicat, hic locus impletur populo confitentium, impletur
populo unum verum Deum adorantium. Dicat:
hic locus; tunc enim seges ista seminabatur, quando
ille locus sanguine Martyris rigabatur. Noli mirari,
Terra, fertilitatem tuam, si rigata es, ut hoc pullulares.</p>
        </div3>
<div3>
          <head>III.</head>
          <p>
 Ergo <hi>Benedictus Dominus, qui non dedit nos
in venationem dentibus eorum.</hi> Quibus enim viribus
nos erepti sumus de dentibus impiorum? Nihil
nobis arrogamus, non hoc nostrae potestati tribuimus. <hi>Benedictus Dominus, qui non dedit nos in venationem
dentibus eorum.</hi> 
 Quid enim eramus, quando terrebamur
infirmi a fortibus, humiles a sublimibus,
egentes a divitibus, indigentes ab abundantibus? Quid
<pb n="0868"/>
eramus, nisi <hi>Auxilium nostrum esset in nomine Domini
ejus, qui fecit coelum et terram <note>(Psal. CXXIII, 8)</note>
          </hi>?
Exulta, exulta, Jerusalem, exulta et tu non data in
dentes venantium. Exulta et tu. Habes et tu dentes. <hi>Dentes tui, sicut grex detonsarum.</hi> 
 Habes et tu
dentes, o sancta Jerusalem, Civitas Dei, Ecclesia Christi,
habes et tu dentes. Tibi dicitur in Cantico Canticorum: <hi>Dentes tui, sicut grex detonsarum ascendens
de lavacro, quae omnes geminos creant, et sterilis non
est in illis 
 <note>(Cant. IV, 2, et VI, 5)</note>
          </hi>. Bene, bene, quod
non timuisti dentes Babyloniae. Dentes Babyloniae
potestates saeculi fuerunt, dentes Babyloniae doctores
illicitorum sacrorum fuerunt. His dentibus data non
es. Agnosce dentes tuos. Fac tu, quod illi facere voluerunt.
Converte te. Et tu habes dentes. « <hi>Dentes
tui, sicut grex detonsarum.</hi> Quid est <hi>Detonsarum?</hi> 
Sarcinas saeculares ponentium. Quid est <hi>Detonsarum?</hi> 
Ponentium vellera, tanquam onera sarcinae
saecularis. Illi erant dentes tui, de quibus
scriptum est in Actibus Apostolorum, quia vendiderunt
omnia sua, et pretia rerum suarum ante pedes
Apostolorum posuerunt, ut distribueretur unicuique,
sicut opus erat <note>(Act. IV, 35)</note>. Percepisti vellere detonsarum
tuarum. Ascendit grex ille de lavacro
Baptismatis sancti. Omnes pepererunt, quia duo
praecepta charitatis impleverunt. Meministis, recordati
estis, tanquam instructi acclamastis, cum duo
praecepta charitatis commemorarem; quae autem
essent, non dixi, et tamen indicium cordis vestri voce
suscepi. Agnovistis. Dicam tamen propter eos, qui
ad Ecclesiam rarius accedunt. Dominus dicit, Magister
veracissimus dicit, Princeps Martyrum dicit: <hi>Diliges Dominum Deum tuum in toto corde tuo, et
in tota anima tua, et in tota mente tua, et diliges
proximum tuum tanquam te ipsum. In his duobus
praeceptis tota Lex pendet et Prophetae 
 <note>(Matth. XXII,
37-40)</note>
          </hi>. Dentes ergo tui in Deo vicerunt, quia
tales geminos pepererunt. Tibi dicitur habenti tales
dentes, tibi dicitur, o Ecclesia, in figura beatissimi
Petri: <hi>Surge, macta et manduca <note>(Act. X, 13)</note>
          </hi>. <hi>Surge.</hi> 
Petro dictum est, quando vas submissum de coelo in
figura animalium omnis generis portabat esurienti
Petro, id est, avidae Ecclesiae, <hi>Surge,</hi> quid esuris? <hi>Surge,</hi> 
cibus tibi paratus est. Dentes habes; <hi>Macta et manduca.</hi> 
Occide, quod sunt; fac, quod es. Occide quod
sunt, verte in quod es. Bene audisti tales dentes habens,
bene mactasti, bene manducasti. Ipsos judices,
quos non timuisti, ad te attraxisti; ipsas saeculi potestates,
quas non timuisti, in te convertisti; saevientes
sprevisti; honorantes fecisti. Impletum est, quod
Domino tuo promissum est: <hi>Et adorabunt eum omnes
reges terrae, omnes gentes servient illi <note>(Psal. LXXI,
11)</note>
          </hi>.</p>
        </div3>
<div3>
          <head>IV.</head>
          <p>
 Haec persecutores non credebant, quando saeviebant.
Quam multi ex ipsis persecutoribus, qui
viderunt beatissimum Cyprianum fundentem sanguinem,
genua flectentem, cervicem percussori praebentem,
hic viderunt, hic spectaverunt, hic de tanto
spectaculo exultaverunt, hic, hic morienti insultaverunt.
<pb n="0869"/>
Quam multi ex eis, quod non dubito, postea
crediderunt. Non dubitandum, sine dubitatione credendum
est. Judaei Christi interfectores, qui pendente
illo caput agitaverunt insultantes, et in illo verba,
quae voluerunt, dixerunt exultantes, postea in ipsum
Dominum, quem crucifixerunt, crediderunt. Haec
enim poterat vacare vox Medici in cruce pendentis,
et medicamentum sanitatis phreniticis de suo sanguine
facientis? Non poterat ergo vacare, et inanis esse
vox illa: <hi>Pater, ignosce illis, quia nesciunt quid
faciunt <note>(Luc. XXIII, 34)</note>
          </hi>. Non plane vacavit. Erat
ibi multitudo eorum, propter quos haec vox de ore
resonuit Veritatis. Nam postea facto miraculo, adveniente
de coelo Spiritu sancto, cum linguis omnium
gentium Apostoli loquerentur, stupentes repentinum
miraculum, subito compuncti, ad eum, quem occiderunt,
conversi sanguinem, quem saevientes fuderunt,
credentes biberunt. Hoc plane et de beato Cypriano
Christi sancto Martyre nullo modo est dubitandum,
quod plurimi eorum, qui occisum impie spectaverunt,
in ejus Dominum crediderunt, et forte etiam ipsi
imitando pro Christi nomine sanguinem funderunt.
Postremo de illis incertum sit. De illis, qui tunc huic
loco affuerunt, qui percussum in isto loco sanctum
Cyprianum viderunt, incertum sit, utrum crediderint.
Certe isti omnes, aut pene omnes, quorum voces
audio exultantium, filii sunt insultantium.
</p>
        </div3>
      </div1>



<div1>
        <head>SERMO XVI. <hi>In Natali Martyrum Scillitanorum</hi> .</head>
        <head>SYNOPSIS.</head>
<p divs_removed="true"> <hi>I. Exemplo Martyrum Christus nec propter superflua, nec
propter necessaria mundi bona negandus. II, Amor
proximi unde, et qualis. III. Salus et Amicus, duo
necessaria, quomodo respicienda. IV. Certamen
Martyris cum Persecutore de superfluis. V. Certamen
Martyris cum Persecutore de necessariis. VI. Quibus
modis negetur Christus. VII. Constantiae merces in
coelo.</hi> 

        </p>
        <div3 moved_from_p="true">
            <head>I.</head>
          <p>
 MARTYRES sancti, testes Dei, ne vivendo morerentur,
moriendo vivere maluerunt, ne timendo
<pb n="0870"/>
mortem negarent vitam, amando vitam contempserunt
vitam. Ut negaretur Christus, vitam promittebat
inimicus, sed non qualem Christus. Credentes ergo,
quod a Salvatore promittebatur, riserunt, quod persecutor
comminabatur. Fratres, quando Solemnia
Martyrum celebramus, exempla nobis proposita noverimus,
quae imitando assequamur. Non enim istam
faciendo frequentiam, augemus Martyrum gloriam.
Illorum corona populis nota est Angelorum. Nos,
quod passi sunt, cum legeretur, audire potuimus.
Quod autem acceperunt, <hi>Nec oculus vidit, nec auris
audivit <note>(I Cor. II, 9)</note>
            </hi>. Bona mundi hujus alia sunt
superflua, alia necessaria. Hinc paululum, ut loquamur,
attendite, et distinguamus, si possumus,
quae sint bona hujus mundi superflua, quae necessaria,
ut videatis, non esse negandum Christum nec propter
superflua, nec propter necessaria. Superflua
mundi hujus quis enumerat? Si ea commemorare
voluerimus, magnas moras faciemus. Dicamus ergo
necessaria. Quaecumque alia erunt, haec erunt superflua.
Necessaria sunt in hoc mundo duo ista;
Salus et Amicus. Ista sunt, quae magni pendere,
quae non debemus contemnere. Salus, et Amicus naturalia
bona sunt. Fecit Deus hominem, ut esset et
viveret. Salus est. Sed, ne solus esset, Amicitia quaesita
est. Incipit ergo Amicitia a conjuge et filiis, et
progreditur usque ad alienos. Sed, si consideremus,
unum nos habuisse patrem, et unam matrem, quis
erit alienus? Omni homini proximus est omnis
homo. Interroga naturam. Ignotus est? Homo est.
Inimicus est? Homo est. Hostis est? Homo est. Amicus
est? Maneat amicus. Inimicus est? Fiat amicus.</p>
        </div3>
<div3>
          <head>II.</head>
          <p>
 Ad haec duo in hoc mundo necessaria, Salutem,
et Amicum, venit peregrina sapientia. Invenit omnes
stultos, errantes, superflua colentes, temporalia diligentes,
aeterna nescientes. Haec Sapientia stultis
amica non fuit. Cum ergo stultis amica non esset, et
a stultis longe esset; assumpsit proximum nostrum,
et facta est proxima nostra. Hoc mysterium Christi
est. Quid tam longe, quam stultitia a sapientia? Quid
tam proximum, quam homo, et homo? Quid tam
longinquum, inquam, quam a stultitia sapientia?
Ergo suscepit hominem sapientia, et facta est homini
proxima per id, quod erat proximum. Et ecce, quoniam
dixit homini ipsa sapientia: Ecce pietas est
sapientia; ad sapientiam vero hominis pertinet colere
Deum, quia hoc est pietas, data sunt nobis duo praecepta: <hi>Diliges Dominum Deum tuum ex toto corde tuo,
et ex tota anima tua, et ex tota mente tua.</hi> 
 Alterum: <hi>Diliges proximum tuum tanquam te ipsum 
 <note>(Luc. X,
27)</note>
          </hi>. Et ille, qui hoc audivit, ait: <hi>Et quis est mihi
proximus <note>(Ibid. 29)</note>
          </hi>. Putabat dicturum Dominum:
Pater tuus, et mater tua, conjux tua, filii tui,
fratres tui, sorores tuae. Non hoc respondit, sed qui
volebat commendare omnem hominem omni homini
proximum, instituit narrationem. <hi>Homo,</hi> inquit, <hi>quidam.</hi> 
 Quis quidam? Tamen homo. <hi>Homo quidam.</hi> 
Quis ergo homo? Quidam, sed tamen homo. <hi>Descendebat de Jerusalem in Jericho, et incidit in
<pb n="0871"/>
latrones 
 <note>(Luc. X, 30)</note>
          </hi>. Ipsi dicuntur in latrones, qui et
insequuntur nos. Vulneratus, spoliatus, semivivus,
in via relictus a transeuntibus, a sacerdote, a levita
contemptus est, a Samaritano autem transeunte animadversus
est. Accessum est ad eum, inspecta cura,
levatus est in jumentum, perductus ad stabulum,
jussum est curam ei adhiberi, sumptus impensus
est. Interrogatur, qui interrogaverat: Quis erat huic
semivivo proximus? Quia duo contempserant, et
contempserant proximi, accessit extraneus. Iste enim
homo Jerosolymitanus proximos habebat sacerdotes.
et levitas, Samaritanos alienigenas. Transierunt
proximi, et extraneus factus est proximus. Quis ergo
erat huic homini proximus? Dic tu, qui interrogaveras
dicens: <hi>Quis est mihi proximus?</hi> Jam responde,
quod verum est. Interrogaverat superbia. Loquatur
natura. Quid ergo ait? <hi>Credo, qui cum illo
fecit misericordiam.</hi> Et Dominus ad illum: <hi>Vade, et
tu fac similiter <note>(Ibid. 37)</note>
          </hi>.</p>
        </div3>
<div3>
          <head>III.</head>
          <p>
 Redeamus ad causam. Jam tria videmus: Salutem,
Amicum, Sapientiam. Sed Salus et Amicus
etiam de hoc mundo; aliunde Sapientia. Propter
Salutem victus et tegumentum, et, si mala valetudo
occurrerit, medicina. Salvis autem salvus loquens
Apostolus ait: <hi>Est autem quaestus magnus pietas cum
sufficientia. Nihil, inquit, intulimus in hunc mundum,
sed neque auferre aliquid possumus. Victum et tegumentum
habentes his contenti simus.</hi> Ista sunt necessaria
propter salutem. Quae autem propter superflua <hi>Nam qui volunt,</hi> 
 inquit, <hi>divites fieri (propter superflua
utique) incidunt in tentationem, et laqueum, et desideria
multa stulta et noxia, quae mergunt hominem in interitum
et perditionem.</hi> Ubi ergo Salus? Ergo propter
Salutem <hi>Victum, et tegumentum habentes his contenti
simus <note>(1 Tim. VI. 6, 9)</note>
          </hi>. Propter Amicum quid? Quid
tibi amplius potuit dici, quam: <hi>Diliges proximum
tuum tanquam te ipsum?</hi> Ergo Salus tibi, Salus sit et
amico tuo. Propter tegumentum amici: <hi>Qui habet
duas tunicas communicet cum non habente.</hi> Propter
victum amici: <hi>Et, qui habet escas, similiter faciat <note>(Luc. III, 11)</note>
          </hi>.
Pasceris, pascis; vestiris, vestis. Ista
de hoc mundo; aliunde autem, quod est sapientia,
discis et doces.</p>
        </div3>
<div3>
          <head>IV.</head>
          <p>
 Constituite jam vobis ante oculos agonem
Martyrum.Venit inimicus, cogit Christum negare.
Sed adhuc blandientem inducamus, non saevientem.
Promittit divitias et honores. Superflua sunt. Qui
talibus donis tentantur, ut Christum negent, nondum
accesserunt ad agonem, nondum certamen invenerunt,
nondum hostem antiquissimum vera pugna
provocaverunt. Contempsit autem, cui talia promittebantur,
Vir fidelis, et ait: Ego propter divitias
negabo Christum? Ego propter divitias negabo divitias?
Ego propter aurum negabo thesaurum? Nempe
ille est: <hi>Qui propter nos pauper factus est, cum dives
esset, ut ejus paupertate nos ditaremur <note>(2 Cor. VIII, 9)</note>
          </hi>?
Nempe ille est, de quo item ait Apostolus: <hi>In quo
<pb n="0872"/>
sunt omnes thesauri sapientiae et scientiae absconditi <note>(Coloss. II, 3)</note>
          </hi>?
Attendis, quod promittis, quia non
potes videre, quod tollere conaris. Ego fide video,
quod mihi vis auferre, tu oculis carnis, quod vis
dare. Meliora sunt, quae cordis oculos intuetur, quam
quae oculus carnis videt. Quae enim videntur, temporalia
sunt, quae autem non videntur, aeterna. Contemno
ergo dona tua, inquit fidelis anima, quia temporalia
sunt, superflua sunt, caduca sunt, volatica
sunt, plena sunt periculis, plena tentationibus. Nemo
haec habet, quando vult, perdit et quando non vult.
Contemptus est promissor; accedit alius, id est, persecutor.
Contemptus est blandiens; esse incipit
saeviens. Contemptus est coluber; in leonem conversus
est. Non vis, inquit, accipere a me divitias
ampliores? Si Christum non negaveris, auferam,
quas habes. Adhuc in superflua mea saevis. <hi>Sicut
novacula acuta fecisti dolum <note>(Psal. LI, 4)</note>
          </hi>. Capillos
radis, cutem non praecidis. Aufer etiam ista mihi.
Imo, quoniam videbas, quod pauperibus exinde
dabam, hospites suscipiebam, quod monuerat Paulus,
faciebam. <hi>Praecipe,</hi> inquit, <hi>divitibus hujus saeculi,
praecipe, non superbe sapere, neque sperare in incerto
divitiarum, sed in Deo vivo, qui praestat nobis omnia
abundanter ad fruendum. Bene faciant, divites sint in
operibus bonis, facile tribuant, communicent, thesaurizent
sibi fundamentum bonum in futurum, ut apprehendant
veram vitam <note>(I Tim. VI, 17-19)</note>
          </hi>. Haec mihi
auferens, ista opera facturus non sum. Numquid
apud Deum ideo minor ero, quia volo, et non
possum? An usque adeo surdus sum adversus vocem
Angelorum: <hi>Pax in terra hominibus bonae voluntatis <note>(Luc. II, 14)</note>
          </hi>?
Tolle ergo superflua mea. <hi>Nihil intulimus
in hunc mundum, sed neque auferre aliquid possumus.
Victum et tegumentum habentes eo contenti
simus <note>(I Tim. VI, 8)</note>
          </hi>.</p>
        </div3>
<div3>
          <head>V.</head>
          <p>
 Sed ait persecutor: Tollo victum, tollo tegumentum.
Accessum est ad certamen. Ferventius
saeviebat inimicus. Transita sunt superflua, perventum
est ad necessaria. <hi>Ne discedas a me, quoniam tribulatio
proxima est <note>(Psal. XXI, 11, 12)</note>
          </hi>! Nihil tam proximum
animae suae, quam caro sua. Fames, et sites, et aestus
in carne sentis. Ibi te volo videre, Martyr bone! Testis
Dei! Vide, inquit, vide! <hi>Quis nos separabit a charitate
Christi?</hi> Quid est, quod minaris? Tollo victum, tollo
tegumentum. <hi>Tribulatio? an angustia? an fames? an
nuditas <note>(Rom. VIII, 35)</note>
          </hi>? Minetur ex altera parte: Tollo
amicum, occido charissimos tuos ante oculos tuos,
conjugem et filios trucidabo! Occidis, occidis? Non
negent, et non occidis. Quid est, quia non me terres
de me, terres me de meis? Si non negaverint, meos
non occidis; si negaverint, alienos occidis. Adhuc
addat persecutor, et saeviat, et dicat: Si tuos non
curas, te ipsum huic luci auferam. Huic luci? Numquid
aeternae loci? Cui luci me auferes? Quam communem
habeo et tecum? Non est magna, quam vides
et tu. Ego pro hoc lumine non negabo lumen. <hi>Erat
lumen verum <note>(Joan. 1, 9)</note>
          </hi>. Novi, cui dicam: <hi>Quoniam
apud te fons vitae, et in lumine tuo videbimus lumen</hi> 
<pb n="0873"/> <note>(Psal. XXXV, 10)</note>.
Tolle vitam, tolle lumen. Habebo
vitam, habebo lumen. Habebo vitam, ubi te non patiar
interfectorem, habebo lumen, quod mihi, non
dicam tu, sed nec ulla nox possit auferre. Vicit
Martyr, an aliquid aliud est, ubi majus certamen spectare
debeamus? Non minatur mortem; saevit in
salutem, exarat ungulis, excruciat tormentis, urit
flammis, admovet bestias; et hic vincitur. Quare
vincitur? <hi>Quia in his omnibus supervincimus per eum,
qui dilexit nos <note>(Rom. VIII, 37)</note>
          </hi>.</p>
        </div3>
<div3>
          <head>VI.</head>
          <p>
 Ergo, fratres mei, non negetur Christus propter
superflua, non negetur propter necessaria. Nullus
ipso est magis necessarius. Necessaria dicebam:
Salutem et Amicum. Peccas propter Salutem, et
negas Christum. Amando Salutem non habebis Salutem.
Peccas propter Amicum tuum, et, ne illum offendas,
negas Christum. Heu me miserum! Aliquando
erubescendo negatur. Non saevit persecutor,
non expoliat depraedator, non incumbit tortor;
tantum ne displiceas amico tuo, negas Dominum
tuum. Video, quid tibi abstulerit amicus, ostende,
quid dabit. Quid dabit? Ipsas amicitias, per quas
pecces, per quas involvaris, per quas inimicus Dei
efficiaris. Iste tibi amicus non esset, si tu tibi esses.
Sed quoniam ipse inimicus es tibi, amicum putas
inimicum tibi. Unde autem ipse inimicus es tibi?
Quia amas iniquitatem. <hi>Qui autem amat iniquitatem,
odit animam suam <note>(Psal. X, 6)</note>
          </hi>. Sed non negatur
Christus ut amico impio et perverso placeatur, non
negatur, sed ab impio vituperatur, ab impio accusatur,
et a fideli erubescendo non defenditur,
deseritur, tacetur, non praedicatur. Saevit lingua
blasphemantis, et nulla est laudantis. Quanta mala
committuntur quasi pro necessariis, pro victu, pro
tegumento, pro salute, pro amico, et omnia ista,
quae appetuntur, magis pereunt! Si vero praesentia
contempseris, dabit tibi Deus aeterna. Contemne
salutem, habebis immortalitatem. Contemne mortem,
habebis vitam. Contemne honorem, habebis
coronam. Contemne amicum hominem, habebis
amicum Deum. Sed illic, ubi amicum habebis Deum,
sine amico proximo non eris. Ibi tecum amici erunt,
quorum facta et confessiones paulo ante legebantur
.</p>
        </div3>
<div3>
          <head>VII.</head>
          <p>
 Audivimus Viros fortiter agentes, viriliter
confitentes. Audivimus et Foeminas non tanquam
foeminas tenentes Christum, oblitas sexum. Ibi erit
cum istis illa amicitia, ubi nulla erit carnis concupiscentia,
et sola erit cum amicis ad fruendum
sapientia. Ecce quid perdimus, si ea hic amaverimus,
et Christum negaverimus! Proximus ibi nos
non terret, si moriatur. Nullus ibi luctus, ubi aeterna
vita erit, nec illud necessarium est; <hi>Victum et tegumentum
habentes his contenti simus.</hi> Vestis nostra
immortalitas erit, cibus iste charitas erit, vita aeterna
erit, nec opera ibi bona, quae ab his appellantur,
faciemus. Ad ea non perveniemus, si hic ea non
<pb n="0874"/>
fecerimus. Non tibi dicetur: <hi>Frange esurienti panem
tuum <note>(Isai. LVIII, 7)</note>
          </hi>, ubi fames non erit. Non tibi
dicetur: Suscipe hospitio, ubi nullum invenies peregrinum.
Non tibi dicetur: Libera oppressum, ubi
nullus inimicus erit. Non tibi dicetur: Concorda
litigiosum, ubi pax aeterna erit. Videte, fratres mei,
quomodo hic toleretur quaerendo. Ibi eam habebimus,
ubi perire non possumus. Salutem quaeris?
Contemne, et habebis. Negas Christum timendo offendere
amicitias hominum. Confitere Christum, et
amica tibi erit civitas Angelorum, civitas Patriarcharum,
civitas Prophetarum, civitas Apostolorum,
civitas omnium Martyrum, civitas omnium bonorum
Fidelium. Christus ipse <hi>Fundavit eam in aeternum <note>(Psal. XLVII, 9)</note>
          </hi>.
</p>
        </div3>
      </div1>



<div1>
        <head>SERMO XVII. <hi>In solemnitate SS. Machabaeorum</hi> .</head>
        <head>SYNOPSIS.</head>
<p divs_removed="true"> <hi>I. Effata Evangelica ad omnes aetates pertinent. II.
Expositio Parabolae de Turris fabrica, et de duobus
Regibus. III. Adolescens dives cum Christo congressus.
 IV. Post Apostolos et Judaei conversi, et
deinceps multi Christiani rebus suis renuntiarunt. V.
Quomodo probanda Christo fides vel in quotidianis.
 VI. Ad probandam fidem excitare debent Promissa.
 VII. Machabaeorum. Certamen collatum profanis
Spectaculis. VIII. Dehortatio a profanis Spectaculis.
 IX. Dehortatio continuata.</hi> 

        </p>
        <div3 moved_from_p="true">
            <head>I.</head>
          <p>
 Evangelium, et verbum Dei vivum, medullas
animae penetrans, et cardinem cordis inquirens salubriter
profertur omnibus nobis, nec quemquam palpat,
si se homo non palpet. Ecce propositum est nobis
velut speculum, in quo nos omnes aspiciamus,
et, si quid de facie nostra forsitan maculosum occurrerit
aspectibus nostris, cura sollicita detergamus, ne
rursus inspecto speculo erubescamus. Turba enim
Dominum sequebatur, sicut, Evangelium cum legeretur,
audivimus, et conversus locutus est ad eos,
qui eum sequebantur. Nam, si ea, quae dixit, solis
illis duodecim Apostolis loqueretur, poterat unusquisque
nostrum dicere: Illis dixit, non nobis. Aliud
videtur pertinere ad pastores, aliud ad greges. Sequentibus
turbis dixit, ergo et nobis omnibus, et vobis
omnibus dixit. Non, quia tunc nondum eramus,
ideo nobis non esse dictum putare debemus. In illum
enim et nos credimus, quem illi viderunt, illum nos
fide tenemus, quem illi oculis conspexerunt. Neque
enim oculis carnalibus videre Christum, magnum
fuit. Si hoc magnum fuisset, Judaeorum gens prima
salutem invenisset. Certe enim et illi viderunt, et tamen
<pb n="0875"/>
contempserunt, et tamen visum et contemptum
insuper occiderunt. Nos autem certe non vidimus, et
tamen credimus, et tamen, quem oculis non conspeximus,
corde suscepimus. Unde dixit cuidam suo,
qui tunc erat inter duodecim: <hi>Quia vidisti, credidisti.
Beati, qui non vident, et credunt <note>(Joan. XX, 29)</note>
            </hi>. Si
enim modo praesens esset in carne Dominus et Salvator
noster Jesus Christus, et stans taceret, quid nobis
prodesset? Si autem loquendo profuit, et modo
loquitur, cum Evangelium recitatur. Verumtamen et
praesentia sua multa praestat, ut Deus. Ubi autem non
est Deus, aut quando absens est Deus? Tu noli esse
absens a Deo, et tecum est Deus. Maxime, quia ipse
promisit, et promissum ejus conscriptum quodam
modo chirographum detinemus. <hi>Ecce ego vobiscum
sum usque in consummationem saeculi <note>(Matth. XXVII,
20)</note>
            </hi>. Sed nos praevidebat, nobis promittebat.</p>
        </div3>
<div3>
          <head>II.</head>
          <p>
 Redeamus ergo, et audiamus quid dixit, et, sicut
dixi, inspiciamus nos, et, quidquid nobis deesse
invenerimus, ad formam pulchritudinis, quae placet
oculis ejus, tota diligentia excolamus. Et, quia nos
non sufficimus, illum in adjutorium invocemus. Reformet,
qui formavit, recreet, qui creavit, ut perfectos
recondat, qui condidit. Hoc ergo dixit: <hi>Quis est
homo, qui vult turrim aedificare, et non sedens primum
computat, si habet sumptus, unde perficiat? Ne forte
incipiat aedificare, et non impleat, et transeuntes homines
dicant: Ecce homo, qui coepit aedificare, et non
potuit perficere. Aut quis est iterum Rex, qui vadit gerere
contra alium Regem bellum, et non prius considerat,
utrum sit idoneus cum decem millibus occurrere
illi, qui habet viginti millia? Alioquin, cum adhuc ille
longe est, mittit legatos quaerens pacem.</hi> Et ad istas
duas similitudines conclusit ita: <hi>Sic, qui non renuntiat
omnibus, quae sunt ejus, non potest esse meus discipulus <note>(Luc. XIV, 28-33)</note>
          </hi>.
Si soli illi Discipuli vocarentur,
nobis non esset dictum. Quia vero, sicut Scriptura
testatur, omnes Christiani discipuli Christi
sunt: <hi>Unus est enim,</hi> inquit, <hi>vester magister Christus <note>(Matth. XXIII, 10)</note>
          </hi>,
ille solus Christi se neget esse discipulum,
qui Christum negat magistrum. Neque
enim, quia de superiore isto loco loquimur vobis,
ideo magistri vestri sumus. Ille est enim omnium magister,
cujus cathedra est super omnes coelos, sub illo
in unam scholam convenimus, et vos et nos condiscipuli
sumus; sed monemus vos, quomodo solent
majores scholae. Turris, et sumptus, fides, et patientia.
Turris fides, patientia sumptus sunt. Si quis impatiens
fuerit ad toleranda mala mundi hujus, defecit
sumptibus. Rex malus cum viginti millibus diabolus
est, rex cum decem millibus Christianus est. Simplum
contra duplum, veritas contra falsitatem, quia
simplicitas contra duplicitatem. Esto simplici corde.
Noli esse hypocrita, aliud ostentans, aliud agens, et
vincis eum duplicem, qui transfigurat se velut Angelum
lucis. Unde isti, ubi illi sumptus? Ubi perfecta
illa simplicitas, et omnino stabilis, atque inconcussissime
perseverans? In eo, quod sequitur, quod durum
videtur. Hoc est, quod dixi, quia sermo Dei neminem
<pb n="0876"/>
palpat. <hi>Sic, inquit, qui non renuntiat omnibus,
quae sunt ejus, non potest meus esse discipulus.</hi> Multi
hoc fecerunt, et se ipsos examinaverunt, antequam
tempus persecutionis urgeret, et renuntiaverunt
omnibus, quae sunt mundi, et secuti sunt Christum.
Inde fuerunt Apostoli, qui dixerunt: <hi>Ecce nos
dimisimus omnia, et secuti sumus te <note>(Luc. XVIII, 28)</note>
          </hi>.
Nec ipsi magnum aliquid dimiserunt, quia omnes
pauperes fuerunt, sed magnas prorsus dimisisse judicantur
facultates, qui vicerunt omnes cupiditates.</p>
        </div3>
<div3>
          <head>III.</head>
          <p>
 Denique Discipuli tunc dixerunt hoc Domino,
quando dives ille tristis abscessit. qni consilium vitae
aeternae, sicut petierat a Magistro veracissimo, audivit.
Ipse enim venit ad Dominum dives quidam adolescens,
et ait illi: <hi>Magister bone. Quid boni faciam,
ut vitam aeternam consequar <note>(Matth. XIX, 16)</note>
          </hi>? Credo
inter delicias affluentissimas divitiarum suarum pungebatur
stimulo futurae mortis, et contabescebat, et,
quia nihil eorum, quae possidebat, ad inferos secum
portare poterat, sciebat, et inter magnas carnis
copias inops anima gemebat. Dicebat, ut existimandum
est, apud semetipsum circumfusus affluentia divitiarum
suarum: Bona sunt, pulchra sunt, deliciosa
sunt, dulcia sunt; sed una hora illa novissima quando
venerit, cuncta relinquenda sunt. Nihil eorum hinc
auferendum est. Restat vita et sola conscientia, restat
post corpus animae vita, et sola conscientia. Quae,
si erit, non jam vita, sed mors altera, pejorque
dicenda est. Nihil enim pejus illa morte, ubi mors
non moritur. Hoc ille quia inter suas delicias cogitabat,
habens tanta bona venit ad Dominum. Dicebat
enim sibi: Post ista tanta bona si habuero et vitam
aeternam, quid me felicius? Unde ergo sollicitus erat,
interrogavit, et ait: <hi>Magister bone, quid faciam, ut
vitam aeternam consequar?</hi> Respondit ei Dominus
primo: <hi>Quid me interrogas de bono? Nemo bonus,
nisi unus Deus <note>(Matth. XIX, 17)</note>
          </hi>. Hoc est dicere:
Non te facit beatum, nisi unus Deus. Quae habent
divites, bona sunt enim; sed illa bona non faciunt
bonos. Nam, si illa bona fecissent bonos, tanto esset
quisque melior, quanto esset his abundantior. Cum
vero videamus multos quanto copiosiores, tanto
pejores, sine dubio alia sunt quaerenda bona, quae
faciunt bonos. Ipsa enim sunt, quae non possunt haberi
a malis; justitia, pietas, temperantia, religio,
charitas, Dei cultus, ipse postremo Deus. Ad illum
bonum concurrere debemus. Illum, nisi his contemptis,
non assequemur.</p>
        </div3>
<div3>
          <head>IV.</head>
          <p>
 Ego vos palpem, quando Evangelium nec vos,
nec nos palpat? Exhortor ergo Charitatem Vestram,
fratres, sicut dicit Apostolus: <hi>Tempus breve est. Reliquum
est,</hi> inquit, <hi>ut, et qui habent uxores, tanquam
non habentes sint, et, qui flent, tanquam non flentes,
et, qui gaudent, tanquam non gaudentes, et, qui emunt,
tanquam non ementes, et, qui utuntur hoc mundo, tanquam
non utentes <note>(1 Cor. VII, 29-31)</note>
          </hi>. Dimiserunt ergo
Apostoli tunc ea, quae habebant, et ideo Petrus dixit:
<pb n="0877"/> <hi>Ecce nos dimisimus omnia.</hi> 
 Quid dimisisti, Petre?
Unam naviculam, et unum rete? Responderet mihi:
Totum mundum dimisi, qui mihi nihil dimisi. Omnium
paupertas, id est, omnium pauperum, parvas
habet facultates, sed magnas habet cupiditates. Non
attendit Deus, quid habeat, sed quid velit. Voluntas
judicatur, quae ab illo, qui non videtur, invisibiliter
perscrutatur. Ergo omnia dimiserunt, et prorsus
totum mundum dimiserunt, quia quidquid sperabant
in hoc mundo amputaverunt, et eum, a quo factus
est mundus, secuti sunt, ejus promissis crediderunt,
et postea multi hoc fecerunt. Et mirum est, fratres
mei, qui hoc fecit? Ipsi hoc fecerunt, qui Dominum
occiderunt. Ibi in Jerusalem, cum Dominus ascendisset
in coelum, et post decem dies misso Spiritu
sancto impleret promissum, impleti Spiritu sancto
Discipuli linguis omnium gentium locuti sunt <note>(Act. II)</note>.
Tunc audientes multi Judaei, qui erant in Jerosolymis,
et expavescentes donum gratiae Salvatoris, cum
mirarentur, et stupentes ambigerent inter se, unde
illud esset, acceperunt responsum ab Apostolis, quod
ille hoc praestiterit Spiritu suo, quem ipsi occiderunt,
et consilium salutis quaesierunt. Desperaverant enim
et non arbitrabantur posse sibi donari tantum scelus,
qui Dominum universae creaturae occiderunt. Et acceperunt
consolationem ab Apostolis. Promissa venia,
promissa impunitate crediderunt, et omnia, quae
habebant, vendentes, pretia rerum suarum ad pedes
Apostolorum posuerunt, quanto plus territi, tanto
magis boni. Major timor extorsit delicias. Fecerunt
hoc illi, qui Dominum occiderunt; fecerunt postea
multi, et faciunt multi. Novimus, exempla conspicimus,
in multis consolamur, in multis delectamur,
quia verbum Dei non vacat in eis, qui fideliter audiunt.
Sed aliqui non fecerunt, et veniente persecutione
probati sunt? Quia utebantur mundo <hi>Tanquam
non utentes.</hi> Non plebeii solum, non quicumque opifices,
non pauperes, non egeni, non mediocres, sed
multi etiam magni divites, senatores, clarissimae
etiam foeminae veniente persecutione omnibus suis
renuntiaverunt, ut turrim perficerent, et simplicitate
fortitudinis atque pietatis duplicem ac fallacem diabolum
vincerent.</p>
        </div3>
<div3>
          <head>V.</head>
          <p>
 Exhortans ergo ad martyrium Dominus Christus
omnibus dixit: <hi>Sic, qui non renuntiat omnibus, quae
sunt ejus, non potest esse meus discipulus.</hi> Interrogo
ergo te, o anima christiana! Si tibi dicam, quod dictum
est diviti: <hi>Vade, vende et tu omnia tua, et habebis
thesaurum in coelo, et veni, sequere</hi> Christum <note>(Matth. XIX, 2)</note>,
forte et tu tristis abscedes? Sic
enim et ille juvenis tristis abscessit. Tamen ista verba
non potest audire nisi Christianus. Numquid,
quando lectum est Evangelium, potuisti tibi contra
salutem tuam aures claudere? Audisti: <hi>Qui non renuntiat
omnibus, quae sunt ejus, non potest meus esse
discipulus.</hi> Cogita apud te ipsum: Fidelis factus es,
baptizatus es, credidisti. Facultates tuas non dimisisti,
sed fidem tuam interrogo. Quomodo credidisti?
Ecce venit periculum fidei. Dicitur tibi: Si persistis,
<pb n="0878"/>
tollo, quod habes. Animum tuum interrogo. Si dicis
in animo tuo: Tollat, quod habeo, fidem non dimitto!
et tenes, et renuntiasti. Quia tenes, non teneris.
Non est enim malum tenere. Teneri est malum. Sed
deest persecutio, et non est, quomodo probes, quod
Domino promisisti? Negotia quotidiana probant homines.
Quid si enim aliquando, nescio, quis te ad
falsum testimonium vocet, et sit potens, qui possit
timeri pro tempore, et, si fuerit comminatus, pro
tempore possit nocere, et persuadeat tibi dicere falsum
testimonium? Non tibi dicit: Nega Christum:
ad hoc te enim tu praeparabas. Alio modo subrepsit
duplex ille, ad quod non meditabaris, quod tibi non
proponebas. Dic, inquit, falsum testimonium. Si non
dixeris, faciam hoc, et illud. Minatur proscriptionem,
minatur mortem. Ibi te proba, ibi te attende. Dicis
falsum testimonium? Dimisisti Christum, quia ipse
dixit: <hi>Ego sum veritas <note>(Joan. XIV, 6)</note>
          </hi>. Falsum testimonium
dixisti, contra veritatem fecisti, ergo Christum
dimisisti. Et quid tibi ille facturus erat minando
proscriptionem? Inopem redditurum? Quid tibi deesset,
cum quo Deus esset? Sed plus minabatur. Quid
est ipsum plus? Occisurum te minabatur. Carnem.
Numquid animam? Quid ille minabatur, attendis.
Quid tu facias, non attendis? Ille carnem occidere
comminatur. <hi>Os autem, quod mentitur, occidit animam <note>(Sap. I, 11)</note>
          </hi>.
Duo estis, inimicus, et tu; tamen
et ille homo, ut tu. Ambo corruptibiles secundum
carnem, ambo immortales secundum animam, ambo
pro tempore transituri, et in hac terra hospites et
peregrini. Minatur ille mortem, nesciens, utrum ante
moriatur, quam impleat, quod minatur: sed tamen
puta, quia et, quod minatur, impleat; discutio vos,
videamus, quis sit tibi pejor inimicus, utrum ille,
an tu. Profert ille machaeram ad occidendam carnem
tuam, profers tu falsam linguam ad trucidandam
animam tuam. Quis gladius percussit? Quis pejus
occidit? Quis interius penetravit? Ille usque ad ossa,
ille usque ad viscera, tu usque ad cor. Nihil tibi integrum
dimisisti, quando cor tuum perdidisti. <hi>Os,
quod mentitur, occidit,</hi> dixit, non carnem, sed <hi>Animam.</hi> </p>
        </div3>
<div3>
          <head>VI.</head>
          <p>
 Talia sunt quotidiana tentamenta hominum.
Quando ventum fuerit ad iniquitatem, ut aut facias
iniquitatem, aut patiaris ea, quae voluerit Deus pati
pro tempore, ibi jam attende duplicem illum, ibi
jam attende sumptus turris illius. Sed cogitando deficis.
Invoca eum, qui jussit. Adjuvet jussa sua in
te, et reddet tibi promissa sua ex se. Quid enim nobis
promittit Deus? Fratres mei! Quid dicam, ut desideremus
illud? Quid dicam? Aurum est? Argentum
est? Praedia sunt? Honores sunt? Quidquid novimus
in terra, est? Vile est. <hi>Quod oculus non vidit, nec auris
audivit, nec in cor hominis ascendit, quae praeparavit
Deus diligentibus se <note>(1 Cor. II, 9)</note>
          </hi>. Breviter dico,
non promissa sua, sed se. Major est omnibus, qui
fecit omnia. Pulchrior est omnibus, qui formavit
<pb n="0879"/>
omnia. Potentior est omnibus, qui virtutem dedit
omnibus. Quidquid ergo amamus in terra, in comparatione
Dei nihil est. Parum est: Nihil est, quod
amamus, et nos ipsi nihil sumus. Ipse amator in
comparatione rei, quae amanda est, vilescere sibi debet.
Ipsa est illa charitas, quae jubetur, <hi>Ex toto
corde, ex tota anima, ex tota mente.</hi> Sed adjunxit,
et ait: <hi>Diliges proximum tuum, tanquam te ipsum. In
his duobus praeceptis tota Lex pendet et Prophetae <note>(Matth. XXII, 37-40)</note>
          </hi>,
ut, cum tu dilexeris Dominum,
scias quia tunc te diligis, si diligis Dominum. Si vero
Deum non diligis, nec te ipsum diligis. Cum ergo te
didiceris diligere diligendo Deum, rape proximum ad
Deum, ut simul fruaris bono, et tanto bono, quod
Deus est.</p>
        </div3>
<div3>
          <head>VII.</head>
          <p>
 Modo spectavimus magnum certamen septem
Fratrum et Matris illorum. Quale certamen, fratres
mei, si noverunt mentes nostrae spectare? Comparate
huic sancto spectaculo voluptates et delicias theatrorum,
Ibi oculi inquinantur; hic corda mundantur. Hic
laudabilis est spectator, si fuerit imitator; ibi autem
et spectator turpis est, et imitator infamis. Denique
amo Martyres, specto Martyres. Quando leguntur
Passiones Martyrum, specto. Dic mihi: Talis sis, et
laudasti. Tu specta Mimum, specta Pantomimum;
dicam tibi: Talis sis, et noli irasci. Si autem dico
tibi: Talis sis, et irasceris, faciunt te reum non verba
mea, sed iracundia tua. Irascendo judicas de te
ipso. Ecce quod amas, quod esse formidas. Opportune
de spectaculo sanctorum Machabaeorum, quorum victoriae
memoriam hodie celebramus, de spectaculis
theatricis admonenda visa est Charitas Vestra. O
fratres Bullenses, circumquaque prope omnibus
civitatibus vicinis vestri lascivia pietas obmutuit. Non
erubescitis, quia apud vos solos remansit turpitudo
venalis? An delectat vos, inter frumentum, vinum,
oleum, animalia, pecora, et quaecumque in Romanis,
vel nundinis venundantur, etiam turpitudinem
emere, et vendere? Et fortassis ad talia commercia
huc veniant peregrini, et dicitur: Quid quaeris? Mimos,
Meretrices? Bullae habes. Gloriam putatis? Nescio,
an sit major infamia. Omnino, fratres mei, ex
dolore dico, vicinitas aliarum civitatum condemnat
vos in conspectu hominum, et in judicio Dei. Quisquis
vult malum imitari, vos proponit. Ad Hipponem nostram,
ubi jam talia pene defecerunt, turpes istae
Personae de vestra Civitate ducuntur. Sed forte dicitis:
Nos Carthagini similes sumus. Quomodo apud Carthaginem
est plebs sancta et religiosa, sic tanta turba
est in magna civitate, ut se excusent omnes de aliis.
Pagani faciunt, Judaei faciunt: potest dici Carthagine.
Hic, quicumque faciunt, Christiani faciunt. Cum magno
<pb n="0880"/>
dolore vobis haec dicimus. Utinam aliquando vestra
correctione vulnus cordis nostri sanetur! Dicimus
Charitati Vestrae: Novimus in nomine Dei Civitatem
et vestram, et vicinas vobis, quanta est hic multitudo,
quantus populus. Potestis nisi noti omnes ei,
qui vobis dispensator est constitutus Verbi, et Sacramenti?
Quis excusat ab hac turpitudine? Ecce Ludi
sunt. Non eant Christiani, et videamus, si non tanta
erit solitudo, ut sibi erubescat ipsa turpitudo. Videamus,
si non ipsae personae turpes aut ad Dominum
convertentur, et liberabuntur, aut, si in sua turpitudine
permanebunt, de ista Civitate migrabunt. Hoc
vobis praestate vos, Christiani. Theatra nolite intrare.</p>
        </div3>
<div3>
          <head>VIII.</head>
          <p>
 Sed paucos vos video. Ecce veniet dies Passionis
Christi, ecce veniet Pascha, et ista spatia multitudinem
vestram non capient. Ergo ipsi haec loca
implebunt, qui modo Theatra implestis? Vel comparate
loca, et contundite pectora? Dicitis fortasse:
Bene vos ab istis abstinetis, qui Clerici estis, qui
Episcopi estis, non autem nos Laici. Itane vero haec
vox justa vobis videtur? Quid enim sumus nos, si
peritis vos? Aliud est, quod sumus propter nos; aliud,
quod sumus propter vos. Christiani sumus propter
nos, Clerici et Episcopi non nisi propter vos. Apostolus
non Clericis, non Episcopis et Presbyteris loquebatur,
quando dicebat: <hi>Vos autem estis membra Christi.</hi> 
Plebibus dicebat, Fidelibus dicebat, Christianis
dicebat: <hi>Vos autem estis membra Christi.</hi> Attendite,
in quo corpore membra estis; attendite, sub quo capite
in una corporis compage vivatis. Videte unum
Spiritum, quem ab illo accepistis. Ipsa replico verba
Apostoli: <hi>Tollens ergo membra Christi faciam membra
meretricis <note>(I Cor. VI, 15)</note>
          </hi>? Et Christiani nostri non solum
diligunt, sed etiam instituunt meretrices? Non solum
digilunt eas, quae erant, sed instituunt eas, quae
non erant, quasi non et ipsae animas habeant, quasi
non et pro ipsis effusus est sanguis Christi, quasi non
dictum sit: <hi>Meretrices et Publicani praecedunt vos in
regnum coelorum <note>(Matth. XXI, 31)</note>
          </hi>? Cum ergo debeamus
ipsas lucrari, cum illis perire eligitur, et hoc a
Christianis fit! Nolo dicere, et a Fidelibus. Catechumenus
forte contemnit se. Catechumenus, inquit,
sum. Catechumenus es? Catechumenus. Alia frons
tua accepit Christi signum, et aliam tollis ad Theatrum?
Ire vis? Muta frontem, et vade? Ergo frontem,
quam non potes mutare, noli perdere? Nomen Dei
super te invocatur, Christus super te invocatur, Deus
super te invocatur, signum crucis Christi tibi in fronte
depingitur, atque fingitur. Omnes exhortor, omnes
alloquor. Videbitis, quam honestiores eritis in nomine
Domini nostri Jesu Christi.</p>
        </div3>
<div3>
          <head>IX.</head>
          <p>
 Audeo dicere: Vicinam civitatem vestram imitamini?
Vicinam civitatem Simitu imitamini? Nihil
aliud vobis dico. Apertius vobis dico in nomine
<pb n="0881"/>
Domini Jesu Christi. Nemo ibi intrat in Theatrum.
Nullus ibi turpis remansit. Legatus ibi voluit agere
hujusmodi turpitudines. Nullus principalis, nullus
plebeius intravit. Nullus Judaeus intravit. Ipsi honesti
non sunt? Illa Civitas non est? Illa Colonia non est
tanto honestior, quanto istis rebus inanior? Haec vobis
non diceremus, si bona de vobis audiremus. Si
autem tacuerimus, timeo, ne pariter judicemur. Voluit
ergo Deus, fratres mei, ut transirem hac. Frater
meus tenuit me, jussit, rogavit, compulit, ut verbum
vobis facerem. Unde facerem, nisi unde plus
timeo? Unde facerem, nisi unde plus doleo? Nescitis
me et nos omnes gravissimam rationem reddituros
Deo de laudibus vestris? Putatis, quod istae laudes
honorent nos? Onerant, non honorant. Valde gravis
de illis laudibus ratio redditur. Valde timeo, ne dicat
nobis Christus in judicio suo: Mali servi, laudes populi
mei libenter accipiebatis, et mortem ipsorum eis
tacebatis. Praestabit autem Dominus Deus noster,
ut de caetero bona de vobis audiamus, et in illius
miseratione consolemur de vestra correptione. Tanto
enim erit majus gaudium, quanto magna modo
tristitia.
</p>
        </div3>
      </div1>



<div1>
        <head>SERMO XVIII. <hi>In Natali Quadrati Martyris</hi> .</head>
        <head>SYNOPSIS.</head>
<p divs_removed="true"> <hi>I. Triplex ambulantium ad Deum genus. II. Pauli
exemplum ambulantibus propositum. III. Aliud perfectus
viator, aliud perfectus perventor, in Exemplo
S. Quadrati. IV. Justitiae nunc saltem tantum dandum,
quantum antea immunditiae. V. Imo plus dandum
justitiae, quam immunditiae. VI. Idque deposito
omni respectu humano. VII. Et praecipue erga Paganos
Christianis insultantes.</hi> 

        </p>
        <div3 moved_from_p="true">
            <head>I.</head>
          <p>
 PRAESTITIT Dominus Deus noster, cui gratias simul
agimus, ut videremus vos, et videremur a vobis,
Et si hoc est, unde <hi>Impletum est gaudio os nostrum,
et lingua nostra exultatione <note>(Psal. CXXV, 2)</note>
            </hi>, quia vidimus
invicem in carne mortali, quale erit gaudium
nostrum, quando ibi nos videbimus, ubi nihil de nobis
invicem timeamus? Apostolus dicit: <hi>Spe gaudentes <note>(Rom. XII, 12)</note>
            </hi>.
Gaudium ergo nostrum, quod nunc
est, in spe est, nondum in re. <hi>Spes autem, quae videtur,
non est,</hi> ait <hi>spes. Quod enim videt quis, quid sperat?
Si autem, quod non videmus, speramus, per patientiam
expectamus <note>(Rom. VIII, 24, 25)</note>
            </hi>. Si autem
peregrinantes comites ad invicem gaudent in via,
quale gaudium consequenter in patria? In hac via
Martyres certaverunt, et certando ambulaverunt, ambulando
non haeserunt. Ambulant enim, qui amant.
Non enim ad Deum passibus, sed affectibus currimus.
<pb n="0882"/>
Via ergo nostra ambulantes quaerit. Tria sunt
hominum genera, quae odit Deus: Remanentem, retro
redeuntem, aberrantem. Ab his tribus generibus
malis Domino adjuvante vindicetur, et defendatur
gressus noster. Jam vero, cum ambulantes sumus,
alius tardius ambulat, alius celerius; ambo tamen
ambulant. Excitandi sunt ergo remanentes, retro redeuntes
revocandi sunt, errantes in viam ducendi,
tardi exhortandi, celeres imitandi. Qui non proficit,
remansit in via. Qui forte a meliore proposito declinat
ad id, quod deterius reliquerat, reversus est retro.
Qui fidem deserit, a via aberravit. Cum tardis sit
nobis, sed a celerioribus ratio, cum ambulantibus
tamen.</p>
        </div3>
<div3>
          <head>II.</head>
          <p>
 Quis est, qui non proficit? Qui se putaverit esse
sapientem, qui dixerit: Sufficit mihi, quod sum;
qui non attendit eum, qui dixit: <hi>Quae retro oblitus,
in ea quae ante sunt extentus, secundum intentionem
sequor ad palmam supernae vocationis Dei in Christo
Jesu <note>(Philipp. III, 13, 14)</note>
          </hi>. Currentem se dixit; sequentem
se dixit. Non remansit, non retro respexit,
absit ut erraverit, qui viam ipsam docebat, qui et
tenebat, et ostendebat. Celeritatem autem ejus ut
imitaremur, ait: <hi>Imitatores mei estote, sicut et ego
Christi <note>(1 Cor. IV, 6)</note>
          </hi>. Arbitramur ergo nos, fratres
charissimi, in via vobiscum ambulare. Si tardi sumus,
praevenite nos. Non invidemus, quaerimus quos sequamur.
Si autem nos existimatis celeriter ingredi,
currite nobiscum. Unum est ad quod omnes festinamus,
et qui tardius, et qui celerius ambulamus. Hoc
ait ipse Apostolus. <hi>Unum autem, quae retro oblitus, in
ea quae ante sunt extentus, secundum intentionem sequor
ad palmam supernae vocationis Dei in Christo Jesu.</hi> 
Ordo verborum est: <hi>Unum autem sequor.</hi> Ut autem
hoc diceret, supra quid dixit? <hi>Fratres, ego me ipsum
non arbitror apprehendisse <note>(Philipp. III, 13)</note>
          </hi>. Ecce, qui
non remanet, qui non se arbitratur apprehendisse.
Ecce, qui non vult peregrinari; ecce, qui non haeret
in via, ecce, qui gaudebit in patria. <hi>Ego,</hi> inquit, <hi>Quis ego? Qui plus omnibus illis laboravi 
 <note>(1 Cor. XV,
10)</note>
          </hi>; Et tamen, ubi ait: <hi>Plus omnibus illis laboravi,</hi> 
non dixit: <hi>Ego me non arbitror apprehendisse.</hi> Bene
ibi <hi>Ego,</hi> ubi humilitatis locus est, non elationis. <hi>Ego,</hi> 
inquit, <hi>quantum ad me attinet, non me arbitror apprehendisse.</hi> 
Hoc ipse. Ubi autem ait: <hi>Plus omnibus illis laboravi,</hi> 
sequitur: <hi>Non ego autem, sed gratia Dei mecum.</hi> 
Numquid Dei gratia non apprehendit? Merito
ibi <hi>Ego.</hi> Non apprehendere enim nostrae infirmitatis
est, apprehendere adjutorii est gratiae divinae, non
infirmitatis humanae. Quis ergo est, qui ostendat nobis?
quis est, qui doceat nos? quis est, qui digne
insinuet nobis, quomodo verum sit, quod tamen sine
dubitatione verum est, non esse in nobis nostrum,
nisi peccatum? Hoc noverit pietas, hoc in se accuset
infirmitas, hoc sanari appetit charitas! <hi>Non, quia
<pb n="0883"/>
jam acceperim, ait, aut jam perfectus sim <note>(Philipp. III,
12)</note>
          </hi>. Et tunc subjecit: <hi>Fratres, ego me ipsum non arbitror
apprehendisse, et cum exhortaretur ad currendum,</hi> 
et, <hi>Ad ea, quae ante sunt,</hi> cor extendendum, <hi>Quotquot
autem perfecti,</hi> ait, <hi>hoc sapiamus <note>(Philipp. III, 15)</note>
          </hi>. Supra
dixerat: <hi>Non quia jam acceperim, aut jam perfectus
sim;</hi> et postea dicit: <hi>Quotquot autem perfecti, hoc sapiamus.</hi> 
Et ipsum tam magnum Apostolum dixeras
esse imperfectum; modo jam plures perfectos invenis,
et dicis: <hi>Quotquot autem perfecti, hoc sapiamus.</hi> Est
ergo perfectio et perfectio.</p>
        </div3>
<div3>
          <head>III.</head>
          <p>
 Est perfectus viator, qui nondum perfectus est
perventor. Perfectus viator bene accedit, bene ambulat,
viam tenet, sed tamen viator, nondum apprehendit.
Nam utique, si ambulat, et in via ambulat, alioque
ambulat, et ad aliquid pervenire conatur. Quo
ergo pervenire conabatur Apostolus, nondum apprehenderat.
Et hortatur perfectos, ut sciant se nondum
esse perfectos, scirent imperfectionem suam. Perfectio
viatoris est, scire nondum se pervenisse ad id,
quo tendit. Novit enim, quantum transgressus est,
quantum illi remaneat. Sciamus ergo nos non esse
perfectos, quotquot sumus perfecti, ne remaneamus
imperfecti. Quid dicemus, fratres? Nonne perfectus
Martyr Quadratus? Quid quadrato perfectius? Paria
sunt latera, undique aequalis est forma, quacumque
verterit, statio est, non ruina. O nomen pulchrum
demonstrans figuram, et indicans rem futuram. Jam
Quadratus et antea vocabatur, et nondum coronabatur.
Nondum in tentatione apparuerat, per quam
esset ille quadratus, et tamen, quando vocabatur,
praenuntiabatur praedestinatus ante mundi constitutionem,
et ut hoc vocaretur, hoc in illo compatitur,
ut impleretur, et tamen ambulabat, et tamen adhuc
in via erat, et quandiu erat in hoc corpore, totum
timebatur, et ne remaneret, et ne retro rediret, et ne
exorbitaret. Nunc vero cucurrit, viam finivit, in solido
stetit, coaedificatus est ab artifice arcae dominicae,
quae in figura jussa est aedificari de lignis quadratis <note>(Exod. XXVII, 1)</note>.
Modo jam nullam tentationem timet.
Audivit vocatorem, audivit illum et ille invocatorem,
secutus est salvatorem, portat habitatorem. Contempsit
mundum blandientem, vicit terrentem, evasit
furentem. Magna est, fratres, Martyrum gloria, prima
in Ecclesia. Quaecumque sunt aliae, sequentes sunt.
Non enim frustra dictum est quibusdam: <hi>Nondum
usque ad sanguinem adversus peccatum certastis <note>(Hebr.
XII, 4)</note>
          </hi>. Quando tolerat, quando sustinet mundum
saevientem, qui spernere non potest blandientem?</p>
        </div3>
<div3>
          <head>IV.</head>
          <p>
 Ait idem Apostolus: <hi>Humanum dico propter
<pb n="0884"/>
infirmitatem carnis vestrae. Sicut exhibuistis membra
vestra deservire immunditiae ad iniquitatem, sic nunc
exhibete membra vestra deservire justitiae in sanctificationem <note>(Rom. VI, 19)</note>
          </hi>.
Magnum est valde, quod videtur
hortatus. Metiatur se unusquisque in his verbis
Apostoli. Non adulatorie palpet se, appendat se, et
dicat sibi verum. Quid a me expectat audire? Ipse
sibi dicat. Ego disposui speculum proponere, ubi se
quisque attendat. Non sum ego speculi fulgor, qui
faciem suam intuenti renuntiet. Facies enim illas
dico modo, quas habemus intus. Ipsas per aurem
convenire possum, videre non possum. Speculum
sane propono. Attendat se unusquisque, et renuntiet
sibi. Ipsa verba Apostoli, quae commemoravi, indicem
speculi accipite. <hi>Humanum dico propter infirmitatem
carnis vestrae. Sicut exhibuistis membra vestra
deservire immunditiae ad iniquitatem, sic nunc exhibete
membra vestra deservire justitiae in sanctificationem.</hi> 
Quid est <hi>Sic?</hi> Sicut illud, ita et istud. Quando exhibebas
membra tua arma iniquitatis peccato ad immunditiam,
delectabat te? Interrogo. Attende, responde.
Delectabat te? Audio respondentem, etiam
tacentem. Non enim faceres, nisi delectaret. Sicut
ergo exhibuisti membra tua deservire immunditiae
ad iniquitatem, et cum delectatione ista fecisti, ita
delectet te aliquando justitia. Nolo, timore facias,
dicit tibi Deus. Numquid enim illud timore faciebas? <hi>Sic,</hi> 
 inquit, <hi>sic. Sicut exhibuistis membra vestra deservire
immunditiae ad iniquitatem, sic nunc exhibete membra
vestra deservire justitiae ad sanctificationem.</hi> Ad
justitiam timore compelleris, ad immunditiam amore
currebas. Quid pulchrius sapientia? Rogo vos. Digna
est vel sic amari, quomodo amata est immunditia.
Quando currebas ad immunditiam, prohibebaris, et
ibas. Patrem offendebas, et currebas. Paratus eras
exhaeredari, et ab illius pravitate non separari. Quid
dicturus es? Hoc a te exigit justitia, quod de te habuit
immunditia. Audistis Evangelium: <hi>Non veni
pacem mittere in terram, sed gladium <note>(Matth. X, 34)</note>
          </hi>.
Dixit se separaturum filios a parentibus. Ergo attende
illam machaeram. Forte vis Deo servire, et
pater prohibet? Quando immunditiam diligebas,
etiam patre prohibente currebas. Modo te prohibet
justitia amatorem suum. Invenisti et hic patrem prohibentem.
Exere libertatem tuam, qui exeruisti tunc
cupiditatem tuam. Paratus eras tunc exhaeredari, et
ab illius immunditiae pravitate non separari. Paratus
esto exhaeredari, et a justitiae pulchritudine non
separari. Magnum est, sed justum est. Quis est, qui
audeat dicere: Sed plus debuit amari immunditia,
quam justitia? Interim justitia gradum tibi facit.
Certe, inquit, dissimilis sum; certe plurimum distat
inter illius immunditiae tenebras, et lucem
meam, inter illam pravitatem et pulchritudinem
meam, inter illius decus et decus meum. Certe
plurimum distat. Interim gradum pono. Sic volo.
Nam plus debeo, plus omnino debeo. Quantum disto,
tantum debeo. Sed <hi>Humanum dico,</hi> humanum differo,
quare divinum differo? <hi>Humanum dico propter
<pb n="0885"/>
infirmitatem carnis vestrae.</hi> Ideo <hi>Sic;</hi> quia parco adhuc
infirmitati. Ideo <hi>Sicut exhibuistis membra vestra
deservire immunditiae ad iniquitatem,</hi> sic nunc plus
quidem debetis, sed saltem sic ambulate, ad hoc
pervenite, sed et hinc transite. Interim <hi>Humanum
dico,</hi> sed sicut illud, ita et hoc.</p>
        </div3>
<div3>
          <head>V.</head>
          <p>
 Numquid Quadratus sic? Non plane sic, sed
plus, et digne plus. Attendite enim illas immunditias,
et videte, quid de vobis plus exigat pietas et
charitas, et justitiae pulchritudo, et sanctificationis
dulcedo. Quid de vobis plus exigat, attendite. Amator
immunditiae facta sua mala sciri non vult; timet,
ne inde damnetur, timet inde carcerem, timet judicem,
timet carnificem. Uxoris alienae pudicitiam appetit,
maritum fallit, tenebras quaerit, conscium perhorrescit,
judicem metuit, timet sciri, quia timet
inde puniri. Jam vero illud, quod sibi exigit plus
pulchritudo justitiae quod interim distulit Apostolus,
cum diceret: <hi>Humanum dico propter infirmitatem
carnis vestrae,</hi> audi hoc a Domino: <hi>Quod dico vobis
in tenebris,</hi> hoc est, in occulto: <hi>Dicite in luce, et
quod in aure auditis, super tecta praedicate <note>(Matth.
X, 27)</note>
          </hi>. Numquid praedicat super tectum adulter flagitium
suum? Sed quare ille non solum non praedicat
super tectum, sed quaerit occultari tecto? Quare
hoc ille? Quia tunc usque potuit amor immunditiae;
timet enim detegi, timet puniri. Hi vero amatores
illius invisibilis pulchritudinis, amatores illius decoris,
ubi est ille <hi>Speciosus forma prae filiis hominum <note>(Psal.
XLIV, 3)</note>
          </hi>, amatores ergo illius pulchritudinis unde
non timent praedicare super tecta, quod in aure audierunt?
Quaere, unde timeat ille, ne cognoscatur et
puniatur; quaere, unde iste non timeat. Ipse Domiminus
secutus adjunxit. Cum enim dixisset: <hi>Quae
dico vobis in tenebris, dicite in lumine, et quod in aure
auditis, super tecta praedicate. Nolite,</hi> inquit, <hi>timere
eos, qui corpus occidunt <note>(Matth. X, 28)</note>
          </hi>. <hi>Ut, quae auditis
in tenebris, in lumine dicatis; ut, quod in aure
auditis, super tecta praedicetis: Nolite timere eos, qui
corpus occidunt.</hi> Timeat adulter eos, qui corpus occidunt.
Cum enim adulter ille perdiderit corpus, voluptatum
perdit officinam. Ille timeat perdere corpus,
qui vivit ex corpore. Totum enim, quod concupiscit,
per corpus operatur; ideo in illo voluptas
non sufficit, inardescit cupiditate, quoadusque perveniat
ad corporis immundissimam voluptatem. Tu
autem, Homo Dei! si habes oculos cordis, unde videas
pulchritudinem charitatis, unde videas pulchritudinem
pietatis; si habes oculos cordis, vide, unde
fruaris amata tua. Ut enim ea fruaris, non membra
corporis quaeris. Timeat perimi corpus amator sordidae
voluptatis, sed <hi>Pax in terra in hominibus bonae
voluntatis <note>(Luc. II, 14)</note>
          </hi>!</p>
        </div3>
<div3>
          <head>VI.</head>
          <p>
 Quam longe es ab hoc amore, o Christiane!
Utinam usque ad illum humanum pervenias, et cum
delectatione bene facias, sicut ante cum delectatione
<pb n="0886"/>
peccabas. Si enim cum delectatione bene facis, si
cum delectatione in Christum credis, si cum delectatione
sapientia ejus pro tua capacite perfruaris, si
cum delectatione praeceptum audis et facis, coepit in
te esse illud <hi>Humanum propter infirmitatem tuam.</hi> 
Jam coepisti habere bonum datum, sed necdum implesti
Quadratum. Sed sicut dixi, si pervenisti, accede;
adhuc via est. Noli remanere. Est adhuc, quod
facias. Noli timere, et abscondere facta tua bona timendo.
Reprehensores, exagitatores quid tibi dicunt?
Magnus tu Apostolus! de coelo tibi pendent pedes.
Unde venis? Et times dicere: De Ecclesia; ne dicatur
tibi: Non te pudet, Barbate, ire, quo eunt viduae,
et aniculae? Ne audias, times dicere: In Ecclesia
fui. Quomodo ferres persecutorem, qui horrescis insultatorem?
Et certe tempus est pacis; illi erubescere
debuerunt. Erubescunt tam multi, qui accesserunt,
et non erubescunt tam pauci, qui remanserunt.
Et hi accesserunt, quo? Illi autem remanserunt,
ubi? Accesserunt hi ad lucem pacis; remanserunt
illi in tenebris confusionis. Non erubescitis
glorianda erubescere? Non erubescunt illi pudenda,
et vos erubescitis glorianda? Et ubi est, quod audistis: <hi>Accedite ad eum, et illuminamini, et vultus vestri
non erubescent 
 <note>(Psal. XXXIII, 6)</note>
          </hi>.</p>
        </div3>
<div3>
          <head>VII.</head>
          <p>
 Haec dixi, fratres mei, quoniam scio, et plurimum
doleo, timeri linguas paucorum paganorum
non saevientium, sed tantum insultantium, et teneri
animos credere volentium, cum non acquiescunt in
exhortationibus Christianorum. Et quid plura? Aut
quid ego dicturus sum? Vides exagitari, nescio, quem
paganum, ne fiat Christianus, et tu Christianus taces,
pro magno habes, quia tibi parcit, id est, quia
tibi non insultat. Quando illum deterret, dicis in
corde tuo: Deo gratias! Nihil mihi dixit. Fugis non
carne, sed mente. Ibi stas, et fugis. Times, ne in te
lingua maledica convertatur, et non subvenis ei,
quem debes Christo lucrifacere. Non subvenis, taces,
ut dixi, non carne, sed mente fugis, mercenarius es,
vides lupum venientem, et fugis <note>(Joan. X, 12)</note> Et
quid plus ego dicturus sum? Modo audivimus omnes.
Dominus terreat. Qui amandus est, ipse metuendus. <hi>Qui me,</hi> 
 inquit, <hi>confessus fuerit coram hominibus.</hi> (Et
videte, quando ista dicebat? Quando mundus non
credebat, sed fremebat). <hi>Qui me confusus fuerit coram
hominibus, confundam eum coram Patre meo, qui in
coelis est. Qui autem me confessus fuerit coram hominibus,
confitebor illum et ego coram Patre meo, qui in
coelis est <note>(Matth. X, 32, 33)</note>
          </hi>. Vis negari a Christo, an
vis confiteri a Christo? Longe habebis insultatorem,
quando tui Christum inveneris negatorem. Veniet,
quod pollicetur. Qui tanta exhibuit, de solo die judicii
fallax invenietur? Absit. Habeant illi perfidiam
suam, imo vero et ipsi careant perfidia sua, sed proponite
vos illis ad confessionem imitandos, non ad
silentium superandos. Illi enim, si invenerint Christianos
fortiores infirmorum defensores assertione
fidei, libertate confitendi, prudentia docendi, charitate
instruendi, silebunt, credite. Quod enim dicant,
<pb n="0887"/>
non habent. Vox inanis est. <hi>Cymbalum tinniens <note>(1
Cor. XIII, 1)</note>
          </hi>, quod destitit in templis ipsorum, remansit
in ore ipsorum.
</p>
        </div3>
      </div1>



<div1>
        <head>SERMO XIX. <hi>De verbis Apostoli</hi> I <hi>Cor.</hi> XII, <hi>vers.</hi> 31. Supereminentem vobis viam demonstro, etc..</head>
        <head>SYNOPSIS.</head>
<p divs_removed="true"> <hi>I. Charitas major omnibus donis, quae etiam haberi
possunt absque ea. II. Prophetia sine Charitate in
Saül, et ejus Satellitio. III. Prophetia sine Charitate
in Caïpha. IV. Fides sine Charitate in daemonibus.
 V. Charitatis mutuae exemplum in membris corporis
humani. VI. In membris dignitas diversa, sed magis
respicienda sanitas. VII. Donatistae, membra aegra,
praecisi. VIII. Damnatio Crispini, et anterior Donatistarum
in causa Caeciliani et Majorini. IX. Ab
Ecclesia praecisis patet reditus. X. Ecclesia toto orbe
diffusa catholica est, vera est. XI. Donum linguarum
primis credentibus datum significabat, Ecclesiam
futuram</hi> <foreign xml:lang="greek">παντάγλωσσον.</foreign> <hi>XII. Hortatur Donatistas
ad reditum.</hi> 

        </p>
        <div3 moved_from_p="true">
            <head>I.</head>
          <p>
 BONUM est loqui de Charitate eis, qui diligunt
eam, qua bene diligitur, quidquid diligitur. Est enim
secundum Apostolum in Charitate supereminentissima
via. Modo legebatur. Audivimus. <hi>Supereminentem,</hi> 
inquit, <hi>vobis viam demonstro <note>(1 Cor. XII, 31)</note>
            </hi>.
Deinde narravit multa dona, et ea quidem praeclara,
nec parvi facienda; nihil tamen ea dixit prodesse
hominibus, qui non habuerint Charitatem. In quibus
donis commemoravit: Linguis loqui hominum
et Angelorum, habere omnem Prophetiam, omnem
scientiam, omnem fidem, ita ut montes transferat, distribuere
omnia sua pauperibus, tradere corpus suum,
ut ardeat <note>(1 Cor. XIII, 1-3)</note>. Haec omnia magna atque
divina sunt; sed si in fundamento Charitatis collocentur,
et de radice Charitatis exurgant. Fuisse autem ex
his donis multa in multis, qui non habuerunt Charitatem,
non auderemus dicere, nisi doceremur exemplis
non quorumlibet hominum, et undecumque petitorum,
sed de ipsis sanctis Scripturis, quibus quisquis
non habuerit fidem, non potest habere Charitatem.
Sed inter praecipua, quae dicta sunt, magnum
ibi apparet vel Prophetia, vel Fides. Quid ergo de
caeteris? Si Prophetiam quisquis habens nihil ei
prodest, si non habuerit Charitatem, et Fidem quisquis
habens non potest pervenire ad regnum Dei,
nisi habuerit Charitatem, quid de caeteris loquamur?
Vel linguis loqui, quid est ad Prophetiam, et Fidem?
Vel distribuere omnia sua pauperibus, quid est ad
Prophetiam, et tradere corpus suum, ut ardeat?
Plerumque hoc faciunt temerarii praecipites. Ergo
illa ibi duo magna sunt, de quibus vere mirandum
<pb n="0888"/>
est, si invenire potuerimus aliquem hominem
habere Prophetiam, et non habere Charitatem, aut
habere Fidem, et non habere Charitatem.</p>
        </div3>
<div3>
          <head>II.</head>
          <p>
 De Prophetia exemplum nobis dat Regnorum
liber. Saül persecutor erat sancti David <note>(I Reg.
XIX)</note>. Cum eum persequeretur, et mitteret satellites,
qui eum arriperent ad poenas, illi, qui missi erant,
ut adducerent David occidendum, invenerunt eum
inter Prophetas, ubi erat et Samuel sanctus Annae
sterilis filius, quem concipiendum a Domino petierat,
a Domino acceperat, et natum Domino dederat.
Eo ergo tempore erat Samuel, quo tempore erat
David, praestantissimus ille Prophetarum, nam ab
ipso unctus est David. Cum itaque persecutionem a
Saüle pateretur, confugit ad Samuëlem, sicut modo
verbi gratia, qui forte foris aliquam persecutionem
patitur, confugit ad Ecclesiam. Ergo eo confugerat,
ubi erat non solus Samuel praestantissimus omnium
Prophetarum, sed etiam multi caeteri Prophetae.
Inter illos, cum essent prophetantes, venerunt missi
a Saüle, qui eum, sicut dixi, ad mortem arriperent.
Insiluit in illos Spiritus Dei, et coeperunt prophetare,
qui venerant hominem sanctum et justum Dei ad
gladium adducere, et eruere de medio Prophetarum.
Repente impleti Spiritu Dei Prophetae facti
sunt. Fuerit hoc fortasse istorum innocentia; non
enim sponte ad illum arripiendum venerant, sed a
Rege suo missi erant. Et forte venerant quidem ad
eum locum, ubi erat David, sed non erant facturi,
quod jusserat Saül. Forte et ipsi remansuri erant.
Nam et hodie contingunt haec. Mittitur aliquando
apparitor a magna Potestate rapere aliquem de Ecclesia.
Non audet facere contra Deum, et ne et ipse
incurrat gladium, remanet ibi, ubi missus erat, ut
raperet. Dixerit ergo aliquis admirans, quod Prophetae
isti repente facti sunt, quia innocentes fuerunt,
testimonium illis innocentiae ipsa Prophetia
perhibuit. Venerunt missi, sed facturi non erant,
quod jusserat malus ille. Credamus hoc de istis.
Missi sunt alii. Et in ipsos insiluit Spiritus Dei, et
ipsi prophetare coeperunt. Et hos cum illis innocentiae
merito numeremus. Missi sunt tertii. Hoc et ipsis
factum est. Fuerint omnes innocentes. Cum tardarent,
et non fieret, quod Saül praeceperat, venit et ipse.
Numquid et ipse innocens? Numquid et ipse missus
ab aliqua potestate, et non perversus propria
voluntate? Et in illo tamen insiluit Spiritus Dei,
et prophetare coepit. Ecce Saül prophetat habens
Prophetiam, sed non habens Charitatem. Factum est
Vas quoddam, quod ab Spiritu tangeretur, non quod
ab Spiritu mundaretur.</p>
        </div3>
<div3>
          <head>III.</head>
          <p>
 Tangit enim aliqua corda ad prophetandum
Spiritus Dei, nec tamen mundat. Et si tangit, et non
mundat, forte inquinatur ipse Spiritus? Divinae enim
substantiae est, omnia contingere, nusquam inquinari.
Nec miremini, si lux ista, quae de coelo funditur,
omnia ubique sparsa immunda contingit, nusquam
de immundo fuscatur. Nec ista sola, quae de coelo, sed
<pb n="0889"/>
etiam illa, quae de lucerna mittitur, contingit, quacumque
duxeris lumen, et fortasse, quisquis per cloacam
transeat, ipse, si tetigerit, polluitur; si autem
fert lucernam, splendor lucernae supra omnia transit,
nusquam maculam contrahit. Si hoc potuit Deus donare
corporalibus luminibus, ipse lumen verum, et
aeternum, et incommutabile potest alicubi coinquinari?
Aut potest alicubi deesse lux Dei, de qua dictum
est: <hi>Attingit a fine usque ad finem fortiter, et
disponit omnia suaviter <note>(I Sap. VIII, 1)</note>
          </hi>? Tangit ergo
quod vult, et mundat quod vult. Non quodcumque
tetigerit, mundat, sed, quod mundaverit, tangit. Saülem
itaque persecutorem Dei Spiritus non mundavit,
sed tamen ad prophetandum tetigit. Caïphas princeps
Sacerdotum Christi persecutor erat, et tamen Prophetiam
locutus est, quando ait: <hi>Expedit ut unus
homo moriatur, et non tota gens pereat <note>(Joan. XI, 50)</note>
          </hi>.
Secutus Evangelista exposuit Prophetiam, et ait: <hi>Hoc autem non a se dixit, sed, cum esset Pontifex, prophetavit <note>(Ibid. 51)</note>
          </hi>.
Prophetavit Caïphas, prophetavit
Saül. Habebant Prophetiam, sed Charitatem non habebant.
Numquid Charitatem habuit Caïphas, qui
persequebatur Filium Dei, quem ad nos Charitas
duxit? Numquid Charitatem habebat Saül, qui persequebatur
eum, per cujus manum fuerat ab hostibus
liberatus? Non solum invidus, sed et ingratus. Ergo
probavimus posse esse in aliquo Prophetiam, et non
esse Charitatem. Istis autem Prophetia prodesse non
potest, secundum Apostolum. <hi>Si Charitatem,</hi> inquit, <hi>non habeam, nihil sum 
 <note>(I Cor. XIII, 2)</note>
          </hi>. Non ait: Nihil
est Prophetia, aut nihil est Fides; sed nihil sum
ego, si non habuero Charitatem. Habens magna nihil
est, quamvis magna habeat, nihil est. Ipsa enim magna,
quae habet, non habet ad adjutorium, sed habet
ad judicium. Non magna habere magnum est, sed
bene uti magnis magnum est. Non autem utitur bene,
qui non habet Charitatem. Etenim non utitur bene
aliqua re, nisi voluntas bona. Voluntas bona esse non
potest, ubi Charitas non est.</p>
        </div3>
<div3>
          <head>IV.</head>
          <p>
 Quid de Fide? Invenimus aliquem habere et
Fidem, et non habere Charitatem? Multi sunt, qui
credunt, et non amant. Nec enumerandi sunt homines.
Daemones invenimus credidisse quod credimus,
et non amare quod amamus. Nam, cum argueret
apostolus Jacobus eos, qui sibi putabant sufficere, ut
crederent, et nolebant bene vivere, quod non fit, nisi
de Charitate; bona enim vita ad Charitatem pertinet,
nec potest habens Charitatem male vivere, quia
hoc ipsum bene vivere nihil est aliud, quam impleri
Charitate. Cum ergo quidam jactarent se, quod credidissent
in Deum, et nollent bene vivere, atque congruenter
tantae Fidei, quam perceperant, daemonibus
eos comparavit dicens: <hi>Tu,</hi> inquit, <hi>dicis, quia unus
est Deus. Bene credis; sed et daemones credunt et contremiscunt <note>(Jacob. II, 19)</note>
          </hi>.
Si ergo tantummodo credis,
et non diligis, adhuc cum daemonibus tibi commune
est. Petrus dixit: <hi>Tu es Filius Dei; et dictum est illi:
Beatus es, Simon Bar-Jona, quia non revelavit tibi caro
et sanguis, sed Pater meus, qui in coelis est (Matth.
<pb n="0890"/>
XVI, 16, 17)</hi>. Invenimus et daemones dixisse: <hi>Quid
nobis et tibi est, Fili Dei <note>(Id. VIII, 29)</note>
          </hi>! Filium Dei
confitentur Apostoli, Filium Dei confitentur et daemones.
Confessio videtur par, dilectio dispar. Illi
credunt, et amant, illi credunt et timent. Amor expectat
praemium, timor poenam. Ergo invenimus
posse quemquam habere etiam Fidem, et non habere
Charitatem. Nemo ergo se jactet de quocumque Ecclesiae
dono, si forte eminet in Ecclesia aliquo attributo
sibi dono, sed videat utrum habeat Charitatem.
Nam locutus est idem apostolus Paulus, et enumeravit
multa dona Dei <note>(1 Cor. XII)</note>, in membris Christi,
quae est Ecclesia, et ait dona propria quibusque
Membris esse attributa, nec posse fieri ut omnes habeant
unum donum. Nec quisquam tamen sine dono
remanebit. Apostolus ait Prophetas, Doctores, Interpretatores,
linguis locutores, habentes virtutes sanitatum,
habentes adjutoria, gubernationes, genera
linguarum. Dicta sunt haec, et alia videmus in aliis,
alia in aliis. Non ergo doleat aliquis, non sibi esse
concessum quod videt alii concessum. Habeat Charitatem,
non invideat habenti, et cum illo habet, quod
non habet. Quidquid enim habuerit frater meus, si
non invidero, et amavero, meum est. In me non habeo,
sed in illo habeo. Non esset meum, si in uno
corpore, et sub uno Capite non essemus.</p>
        </div3>
<div3>
          <head>V.</head>
          <p>
 Sinistra manus verbi gratia in corpore habet
annulum, et dextra non habet. Numquid illa sine
ornamento remansit? Respice singulas manus, et
videbis unam habere, aliam non habere. Respice
compagem corporis, cui haerent ambae manus, et vide
eam, quae non habet, in illa habere, quae habet. Oculi
vident, qua eatur; pedes eunt, quo oculi prospiciunt.
Nec pedes possunt videre, nec oculi ambulare. Sed
respondet tibi pes: Habeo et ego lumen, sed non in
me, sed in oculo. Non enim oculus sibi videt, et mihi
non videt. Dicunt et oculi: Et nos ambulamus, non
in nobis, sed in pedibus. Non enim pedes se ipsos
portant, et nos non portant. Singula ergo membra
singulis et propriis officiis distributa peragunt, quod
imperat animus. Omnia tamen in uno corpore constituta
et unitatem tenentia nec arrogant sibi, quod
altera membra habent, si forte illa membra non habent,
nec putant esse a se alienum, quod in uno corpore
similiter habent. Denique, fratres, si alicui
membro corporis molestiarum aliquid accidat, quae
membra suum auxilium denegabunt? Quid tam extremum
videtur in homine, quam pes? Et in ipso pede
quid tam extremum, quam planta? Et in ipsa planta
quid tam extremum, quam ipsa cutis, unde terra
calcatur? Ita tamen hoc extremum universi corporis
compage detinetur, ut, si in ipso loco spina calcetur,
ad auxilium spinae eruendae omnia membra concurrant.
Continuo complicantur poplites, curvatur spina,
non illa, quae haesit, sed quae totum dorsum continet,
sedetur, ut spina eruatur; jam sedere, ut hoc fiat,
totius corporis est. Quam exiguus locus in molestia
est! Tantillus locus est, quantum spina pungere potuit,
et tamen illius extremi, et exigui loci molestia a
<pb n="0891"/>
toto corpore non relinquitur. Caetera membra nihil
dolent, et in illo uno loco omnia dolent. Ipse inde Apostolus
dedit Charitatis exemplum, exhortans nos, ut
ita nos diligamus invicem, quemadmodum se in corpore
diligunt membra. <hi>Si patiatur,</hi> inquit, <hi>unum
membrum, compatiuntur et alia membra, et si glorificatur
unum membrum, congaudent omnia membra. Vos
estis corpus Christi et membra <note>(1 Cor. XII, 26)</note>
          </hi>. Si se
diligunt membra, quae habent caput in terra, quomodo
se debent membra diligere, quorum caput in coelo
est. Certe nec ipsa se diligunt, si a suo capite deseruntur.
Cum vero illud caput ita sit caput, et ita exaltatum
sit, et ita in coelo ad dextram Patris collocatum,
ut tamen laboret in terra, non in se, sed in membris
suis, ita ut dicat in fine: <hi>Esurivi, sitivi, hospes fui;</hi> 
quando ei dicetur: <hi>Quando te vidimus esurientem, et
sitientem?</hi> et tanquam respondeat: Ego caput in coelo
eram, sed in terra membra sitiebant, denique ait: <hi>Cum uni ex minimis meis fecistis, mihi fecistis,</hi> 
 rursusque
non facientibus: <hi>Cum uni ex minimis meis non fecistis,
neque mihi fecistis <note>(Matth. XXV, 35-45)</note>
          </hi>, huic
capiti non nisi per Charitatem connectimur.</p>
        </div3>
<div3>
          <head>VI.</head>
          <p>
 Sic enim, fratres, singula membra in officiis
suis videmus agere opus proprium, ut oculus videat,
non autem operetur; manus autem operetur, non
tamen videat; auris audiat, nec videat, nec operetur;
lingua loquatur, nec audiat, nec videat, et cum sint
singula suis officiis distincta atque discreta, una tamen
compage corporis colligata habent aliquid commune
in omnibus. Officia diversa sunt, sanitas una
est. Hoc est ergo in membris Christi Charitas, quod
est in membris corporis sanitas. Meliori loco positus
est oculus, in eminenti, et tanquam ad consilium in
arce constitutus, unde prospiciat, unde videat, unde
ostendat. Honor magnus in oculis, et loco, et sensu
ardentiore, et agilitate, et vi quadam, quam caetera
membra non habent. Proinde plerumque homines
per oculos suos jurant, quam per quodlibet alterum
membrum. Nemo alicui dixit: Sic te diligo quomodo
aures meas, et est aurium sensus oculis suppar, et
proximus. Quid de caeteris dicam? Quotidie dicunt
homines: Sic te diligo tanquam oculos meos. Et Apostolus
significans majorem in oculis habere dilectionem,
quam in caeteris membris, cum se dilectum
ab Ecclesia Dei diceret, ait: <hi>Testimonium enim vobis
perhibeo, quia, si fieri posset, oculos vestros eruissetis,
et dedissetis mihi <note>(Galat. IV, 15)</note>
          </hi>. Nihil ergo in corpore
sublimius oculis et honoratius, et nihil in corpore
extremius fortasse, quam digitus minimus pedis. Cum
ita sint, expedit tamen in corpore digitum esse, et
sanum esse, quam oculum esse, et in perturbatione
lippire. Sanitas enim, quae communis est omnibus
membris, pretiosior est officiis singulorum. Ita vides
in Ecclesia hominem parvum aliquod donum habentem,
et tamen habentem Charitatem; alterum eminentem
forte in Ecclesia aliquo majore dono, et tamen
non habentem Charitatem. Ille sit extremus digitus,
<pb n="0892"/>
ille sit oculus. Ille magis pertinet ad corporis
compaginem, qui potuit obtinere sanitatem. Denique
molestum est corpori caetero, quidquid aegrotarit
in corpore, et datur quidem ab omnibus membris
opera, ut sanetur, quod aegrotum est, et plerumque
sanatur. Si autem sanatum non fuerit, et tantam putredinem
conceperit, quae sanari non possit, ita consulitur
omnibus membris, ut de corporis compage
perdatur.</p>
        </div3>
<div3>
          <head>VII.</head>
          <p>
 Fuerit ergo, nescio quis, Donatus, quasi oculus
in corpore, fuerit; ita non scimus, qualis fuerit,
sed prorsus talis fuerit, qualis dicitur, quid illi profuit
excellentia honoris et gloriae? Tenere non potuit
sanitatem, quia non habuit Charitatem. Denique ita
isti putrefacti sunt, ut necessario praeciderentur, et
quod se habere aliquos dicunt, vermes putredinis
sunt. Praecisi vermes sunt, nec sanitatem possunt
admittere. Etenim tandiu membrum admittit sanitatem,
quandiu est de corpore non praecisum. De caeteris
enim sanis manat sanitas ad vulneris locum;
cum autem fuerit praecisum membrum, ubi vulnus
est, qua, et unde ad illud sanitas veniat, non invenitur.
Ideo et sarmentis praecisis comparantur, et concurrit
cum apostolica lectione evangelica lectio. Et
ibi enim Dominus, ut maneamus in illo, non nobis
maxime commendavit nisi Charitatem: <hi>Ego sum,</hi> inquit, <hi>vitis, vos estis sarmenta, Pater meus est agricola.
Sarmentum omne, quod in me dat fructum, purgat
illud, ut magis fructum afferat; quod autem in me non
dat fructum, praecidet illud 
 <note>(Joan. XV, 1, 2)</note>
          </hi>. Fructus
de ipsa Charitate, quia non venit fructus nisi de radice.
Dicit autem Apostolus: <hi>Ut in Charitate radicati
et fundati <note>(Ephes. III, 17)</note>
          </hi>. Ibi est ergo radix, unde
omnis fructus exurgit. Qui coepit dissentire a radice,
quamvis videatur aliquantum manere, aut praecisus
est latenter, aut aperte etiam praecidendus; fructum
enim afferre nullo pacto potest. Illi erant aliquando
in unitate. Praecisi sunt. Unde praecisi sunt? Ab unitate.
Sed vos estis, inquiunt, praecisi. Quid facimus?
Ego dico: Vos estis praecisi. Vos dicitis: Vos estis
praecisi. Judicet Deus. Distulimus itaque quaestionem,
et ad judicium Dei misimus? Non plane. In multis
rebus facimus hoc, ubi nondum apparet sententia
Dei. Ubi autem apparet, utamur, non differamus.
Scripturam profero, et video, quis unde praecisus sit.
Si enim Scriptura testimonium perhibuit Parti Donati,
alicui Ecclesiae in terrarum aliqua parte constitutae,
sicut in parte Africae constituta est Pars Donati,
dicant nos praecisos, et dicant se esse radicatos.
Si autem Scriptura testimonium non perhibet nisi
Ecclesiae, toto orbe diffusae, quid quaerimus litis nostrae
judicem hominem? Deum habemus. Nondum
praesidet in judicio, jam praesidet in Evangelio.</p>
        </div3>
<div3>
          <head>VIII.</head>
          <p>
 Judicatus est modo Crispinus haereticus.
Sed quid ait? Numquid evangelica sententia superatus
sum? Inde se asserens victum non esse, quia
<pb n="0893"/>
Proconsul contra illum judicavit, non Christus. Si
ergo judicium hominis parvi pendit, quare a Proconsule
ad Imperatorem appellavit? Ipsius Proconsulis
judicium ipse flagitavit, ipse dixit: Audi me. Non
sum haereticus. Cujus judicium flagitasti ejus judicium
displicet tibi? Quare? Quia contra te judicavit?
Si pro te judicaret, bene judicaret. Quia contra te
judicavit, male judicavit. Antequam judicaret, bonus
judex erat, cui dixisti: Non sum haereticus. Audi me.
Sed judicavit Proconsul, inquit, secundum leges Imperatorum,
non secundum leges Evangelii. Ita fecerit,
secundum leges Imperatorum Proconsul judicaverit.
Si ergo male contra te judicant Imperatores,
quare a Proconsule ad eorum judicium provocasti?
Jam erant leges Imperatorum contra te, an nondum
erant? Si nondum erant, non secundum ipsas Proconsul
judicavit. Si jam erant, numquid pro te Imperatores
contra leges suas judicaturi sunt? Deinde
quaero abs te: Ipsae leges Imperatorum quae sunt
contra te? Quid factum est? doce me! Manifestum
est enim, et non negatur, multas Imperatorum leges
esse adversus ipsos. Unde hoc contigit? Unde hoc
factum est? Nos forte persecuti sumus, et multa mala
Imperatoribus de vobis diximus? Hoc quidem dicunt
his, quos miseros decipiunt imperitos. Causam enim,
quemadmodum illo tempore gesta est, penitus occultant
eis, quos decipere volunt. Sed, quantumlibet
occultent, eruitur, patescit, publicatur, in notitiam
profertur etiam invitorum, et recusantium. Claudentes
oculos, ac nolentes lucem videre ipsa lux feriat.
Non eis liceat dissimulare manifesta! Non eis liceat
averti a patentibus! Non eis liceat aperta operire!
Urgeam eos manifesta veritate. Vos Imperatoris judicium
flagitastis. Mentimini! inquit. Extant chartae
publicae. Ipsi Donatistae de Parte Majorini, qui
prior ordinatus est, contra Caecilianum adierunt Proconsulem
tunc Anullinum, et detulerunt libellos
accusatorios de nomine Caeciliani, et in aluta signatos,
dicentes, sed adversus Caecilianum crimina
 quae illo libello scripsissent, et rogantes, ut
ipsam accusationem eorum mitteret ad comitatum
Imperatori. Extat relatio Anullini Proconsulis scribentis
ad Imperatorem Constantinum: quod homines
de Parte Majorini venerint ad illum cum libellis de
accusatione Caeciliani, rogantes ut eosdem libellos
mitteret Imperatori, et se dicit fecisse, quod illi rogaverunt.
Scripsit Imperator ad Meltiadem episcopum
<pb n="0894"/>
et Marcum, transferens ad illos causam ecclesiasticam,
et removens a se. In eisdem litteris
scribit Imperator: misisse se chartas missas ab
Anullino, et in ipsis litteris ignorat, quae illae
chartae sint, sed in relatione Anullini cognoscitur,
quae hodie publicis codicibus continentur. Deinde
scribit idem Constantinus ad Anullinum, ut partes
Romam dirigat ad episcopale judicium. Refert etiam
Anullinus in extremo: misisse se partes. Vos ergo
istis ad Imperatorem, vos causam Ecclesiae ad humanam
potestatem detulistis. Ille melior, quam vos.
Vos enim ad Imperatorem deferebatis, ille ad Episcopos.
Dicta est causa in episcopali judicio illis
primo accusantibus. Prolata est sententia pro Caeciliano.
Illi non contenti judicio ecclesiastico murmurare
coeperunt, rursus eumdem Imperatorem adierunt,
post episcopale judicium quaerentes imperiale
judicium. Dedit alterum ecclesiasticum apud Arelatum.
Ab ipso etiam judicio illi ad ipsum Imperatorem
appellaverunt. Victus importunitate eorum
voluit et ipse causam suscipere, atque cognoscere.
Suscepit, cognovit, Caecilianum innocentissimum judicavit,
etiam omnes jussiones Imperatorum contra
illos. Quid mirum? Cujus judicium flagitasti, ejus
sententiam recusare audes? Quare ad illum voluisti
deferre judicium? Habebas Ecclesiam in Africa, non
habebas in toto orbe terrarum? Sed quo ibant, unde
se jam ipsi praeciderant? Illi jam in Ecclesia non
haerebant, sed Imperator ibi haerebat, ad quem judicium
referebatur. Proinde ille mansuetissime Episcopos
voluit judicare, et illis postea cessit, ut etiam
ipse judicaret. Inde sunt leges adversus vos; videte,
si non contra vos. Primo vos ipsi fuistis, vos primi
accusatores, vos extremi appellatores, vos novissimi
murmuratores. Numquid tamen, inquit, ex Evangelio
superatus sum? Ex eo judicio superatus es, quod tu
ipse delegisti.</p>
        </div3>
<div3>
          <head>IX.</head>
          <p>
 Sed non recusamus evangelicam sententiam.
Plane, etsi non diceret, nos legeremus, nos erueremus,
nos ostenderemus. Recitetur Evangelium? Videamus,
ubi esse dicit Ecclesiam Dominus Jesus
Christus. Illi certe et aures nostrae, et corda patere
debent. Ipsum audiamus. Dicat nobis, Ecclesia ubi
sit. Si in Africa esse dixerit Ecclesiam suam, omnes
confluamus in Partem Donati. Si in toto terrarum
orbe dixerit Ecclesiam suam, redeant ad corpus
membra praecisa, non enim sic fracti sunt rami, ut
denuo inseri non possint. Habes apostolum Paulum
dicentem. <hi>Sed dicis: Fracti sunt rami, ut ego inserar.
Bene. Propter incredulitatem fracti sunt; tu autem
fide stas. Noli altum sapere, sed time. Nam, si Deus
naturalibus ramis non pepercit, neque tibi parcet <note>(Rom.
XI, 19-21)</note>
          </hi>. Fracti enim erant Judaei, tanquam rami
naturales, et insertae erant Gentes, tanquam oleaster
in olivam. Ex his insertis ramis, et ex hoc inserto
oleastro omnes sumus participes olivae. Sed, sicut
minatus erat Apostolus superbientibus ramis oleastri,
<pb n="0895"/>
tales isti facti sunt superbiendo, ut cum illis naturaralibus
ante amputatis, et ipsi superbia praecidi mererentur.
Sed quid ait Apostolus? <hi>Et illi,</hi> inquit, <hi>si
non permanserint in infidelitate, inserentur <note>(Rom. XI. 23)</note>
          </hi>,
et tu, si non permanseris in fide, excideris. Nemo
ergo in vite superbiat, nemo praeter vitem desperet.
Si superbis in vite, observa, ne praecidaris. Si praeter
vitem positi sunt, non desperent, audeant inseri.
Non enim manu sua inserendi sunt. Ait enim: <hi>Potens est Deus iterum inserere illos 
 <note>(Ibid.)</note>
          </hi>. Non dicant;
Unde fieri potest, res praecisa, ramus fractus
ut denuo inseratur? Recte dicis fieri non posse, si
interroges humanam fucultatem, non, si interroges
divinam majestatem. Quid enim? Quod jam factum
est a Domino, facere potest aliquis agricolarum?
Oleastrum tulit, et in olivam inseruit, et oleaster
in olivam insertus non baccas amaras, sed olivam
dedit. Faciat hoc modo aliquis; inserat oleastrum
in olivam, videbit nihil procedere, nisi baccas oleastri.
Potens ergo fuit Deus non olivam in oleastro,
sed oleastrum inserere in oliva, et oleastrum facere
participem pinguedinis olivae, ut exuta amaritudine
pinguedine indueretur, et non erit potens te praecisum
per superbiam inserere per humilitatem? Bene,
inquit, hortaris me, sed prius meo ostende praecisum,
ne forte te ipsum hortari debeas, ut ad me venias,
non me, ut in te inserar. Audeo dicere: Audi me, et
tamen timeo dicere: Audi me. Timeo enim, ne contemnat
hominem. Imo hortor, ut contemnat hominem.
Si enim contemneret hominem, non esset de Parte
Donati. Homo enim fuit Donatus. Ergo, si nostra verba
dicimus, contemnamur; si Christi verba dicimus, ille
audiatur, qui non gratis auditur, et non gratis contemnitur.
Auditur enim ad praemium, non auditur ad
supplicium. Ipsum audiamus. Ipse Dominus dicat nobis.</p>
        </div3>
<div3>
          <head>X.</head>
          <p>
 Ecclesiam innumerabilibus locis ostendit, sed
tamen commemorem unum aliquod. Post resurrectionem,
nostis, fratres, ostendit se Discipulis suis, cicatrices
demonstravit, palpandum praebuit, non solum
videndum. Illi autem tenentes, et palpantes, et
agnoscentes, adhuc tamen prae gaudio haesitabant,
sicut Evangelium nos docet, cui oportet credere, cui
nefas est non credere. Dominus autem adhuc haesitantibus
prae gaudio, et dubitantibus intulit firmitatem
de Scripturis, et ait: <hi>Haec dicebam vobis, cum adhuc
essem vobiscum, quia oportet impleri omnia, quae scripta
sunt in Lege, et Prophetis, et Psalmis de me. Tunc
aperuit illis sensum, ut intelligerent Scripturas, et dixit
eis: Quia sic oportebat Christum pati, et resurgere
tertia die, et praedicari in nomine ejus poenitentiam, et
remissionem peccatorum per omnes gentes incipientibus
ab Jerusalem <note>(Luc. XXIV. 44-47)</note>
          </hi> Ibi tu non es. Ibi
ego sum. Quid expectas hominem, qui de te judicet
de tribunali? Audi Christum de Evangelio. <hi>Per omnes
gentes,</hi> inquit, <hi>incipientibus ab Jerusalem.</hi> Tu ibi
es? Communicas omnibus gentibus? Communicas ei
Ecclesiae, quae diffusa est per omnes gentes incipiens
ab Jerusalem? Si communicas, ibi es, in vite es,
praecisus non es. Ipsa est enim vitis, quae crevit, et
<pb n="0896"/>
implevit totum orbem terrarum, corpus Christi, Ecclesia
Christi, cujus caput in caelo. Si autem non
communicas, nisi Afris, et de Africa, quo potueris,
clanculo mittis, qui consolentur peregrinos, non
te invenis in Parte remansisse, a Toto praecisum esse?
Quid dixisti in judicio Proconsulis? Catholicus sum.
Vox est ipsius. De Gestis recitatur. Catholicus Totum
tene. <hi>Holon enim Totum est, et inde appellata est
Ecclesia catholica, quia per Totum est. Numquid Catamerica
dicta est, et non Catholica? Meros</hi> enim pars
est, <hi>Holon</hi> totum est. De graeco verbo dicta est Catholica,
secundum totum. Ergo communicas Universo?
Non, inquit. Ergo in parte es, quomodo Catholicus
es? Multum interest inter Totum, et Partem.
Unde accipit nomen Catholica? Tu enim accepisti
nomen de Parte Donati, Catholica nomen accepit ab
universo orbe terrarum. Sed nos dicimus in universo
esse, et Deus forte non dicit? Evangelium commemoravi,
ex Evangelio recitavi. <hi>Per omnes gentes,</hi> inquit, <hi>incipientibus ab Jerusalem.</hi> 
 Non inde venit ad
Africam? Si enim coepit ab Jerusalem, implendo omnia
venit ad te, non siccando. Quis est, qui dicat: Ductus
est rivus de fonte, ut veniret ad me, siccavit in
via, et pervenit ad me? Si in via siccavit, ad te qua
pervenit? Utique implendo omnia pervenit ad te. Ingrate
rive, quare fontem blasphemas? Nisi manaret,
non implereris. Sed timeo, ne tu siccaveris. Etenim
omnis rivus a fonte praecisus siccet, necesse est. De
siccitate aspera loquuntur adversus Ecclesiam; lenia
loquerentur, si rigarentur. Catholicus sum. Quid
est Catholicus? Homo de Numidia? Interroga saltem
Graecos. Non est utique Catholicus verbum Punicum,
sed verbum Graecum. Interpretem quaere. Merito erras
in lingua, qui non consentis omnibus linguis.</p>
        </div3>
<div3>
          <head>XI.</head>
          <p>
 Spiritus quando venit de coelo, et implevit eos,
qui in Christum crediderant, omnibus linguis locuti
sunt, et hoc erat signum illo tempore accepisse Spiritum
sanctum, si quis linguis omnium loqueretur <note>(Act. II, X et XIX)</note>.
Numquid modo fidelibus non datur
Spiritus sanctus? Absit ut hoc credamus, alioquin
spem non habebimus. Et illi utique fatentur dari fidelibus
Spiritum sanctum, et nos hoc dicimus, hoc credimus,
hoc maxime, et in sola Ecclesia catholica fieri
assequamur. Sed illi sint Catholici, illic datur Spiritus
sanctus. Nos simus Catholici, hic datur Spiritus
sanctus; modo, quid intersit, non quaeramus, qui
sint Catholici; manifestum est, quia datur Spiritus
sanctus. Quare modo linguis omnium non loquuntur,
qui Spiritum sanctum accipiunt, nisi, quia tunc in
paucis figurabatur, quod postea in omnibus ostenderetur?
Quid enim pronuntiavit Spiritus sanctus commonens
 corda eorum, quos tunc impleverat, et
docens eos linguas omnes? Vix discit homo duas aut
tres, aut per magistros, aut per regiones, in quibus
<pb n="0897"/>
versatur aliqua consuetudine, ut multum tres, aut
quatuor linguas. Omnibus linguis loquebantur, qui
impleti a sancto Spiritu erant, verum et locuti repente,
non paulatim discentes. Quid ergo tunc ostendebat
Spiritus? Dic mihi, quare modo hoc non facit,
nisi quia aliquid significando faciebat? Quid significabat,
nisi Evangelium per omnes linguas futurum?
Audeo dicere. Et modo loquitur Ecclesia omnibus
linguis. In omnibus enim linguis clamat Evangelium,
et quod modo dicebam de membris, hoc dico et de
linguis. Et quomodo dicit oculus: Mihi ambulat pes,
sic et pes dicit: Mihi videt oculus, sic et ego dico:
Lingua mea est graeca, lingua mea est hebraea, lingua
mea est syra. Omnes enim una fides tenet, omnes
enim una charitatis compago concludit. Quod
per Dominum demonstratum est, hoc per Prophetas
ante praedictum est. <hi>In omnem terram exivit sonus
eorum, et in fines orbis terrae verba eorum <note>(Psal.
XVIII, 5)</note>
          </hi>. Ecce quousque crevit Ecclesia, quae appellatur
a Toto, Catholica. Et vide, quia omnes linguae
ierunt per omnes terras. <hi>Non sunt loquelae, neque
sermones, quorum non audiantur voces eorum <note>(Ibid. 4)</note>
          </hi>.</p>
        </div3>
<div3>
          <head>XII.</head>
          <p>
 Hanc ergo Ecclesiam teneo, tu illam non tenes.
Si ergo praecisus es, agnosce, unde praecisus
es. Redi, et inserere, ne arescas, et in ignem mittaris.
Loquuntur Prophetae, loquuntur Apostoli, loquitur
Dominus de Ecclesia toto orbe diffusa. Contra
te dicunt omnes isti sententiam. A Proconsule
ad imperiale judicium. Ab Evangelio quo? An forte
ad Donatum? Donatus judicabit contra Christum? An
Donatum judicat Christus? Quid tibi dicturus est
Donatus? Ego Christum meum praedicavi de Africa.
Quid ducturus? An: Me pro Christo opposui, et:
Ego Christo successi? Hoc restat, ut dicat, quia a
corpore praecidere ausus est homines, quia Christo
successit. Ecce Christi sententia, ecce Evangelia. <hi>Per omnes gentes,</hi> 
 inquit, <hi>incipiens ab Jerusalem.</hi> Coepit
ab Jerusalem. Ibi venit Spiritus sanctus, ibi erant
Apostoli, quando in illos supervenit, inde coepit Evangelium
praedicari, inde diffundi per omnes gentes,
inde postea venit in Africam. Quo postea venit?
Ipsos deseruit? Imo non deseruit, si nolint. Nam et
nos Afri sumus. Utique Evangelium, quod venit in
Africam, manet hic in Catholicis Afris, quo modo in
omnibus gentibus manet. Nam et per omnes gentes
sicut Haeretici, alii ibi, alii hic, et non sunt nati
Afri, qui sunt in illis gentibus. De vite praecisi sunt. Catholica
enim novit omnes, ipsi se non noverunt. Etenim
vitis, unde sarmenta praecisa sunt, novit omnia
sarmenta, et, quae in se manent, et quae de se
praecisa sunt. Etenim ubique diffusa est Ecclesia
catholica. Illa sarmenta, ubi praecisa sunt, ibi remanserunt,
ad alias partes, et alias partes pervenire
non potuerunt. Illa autem ubique diffusa ubique
tenet suos, ubique plangit praecisos. Clamat ad omnes,
ut revertantur, et inserantur. Clamor ejus non
auditur, sed tamen ubera Charitatis manare exhortatione
<pb n="0898"/>
non quiescunt. Sollicita est pro praecisis, clamat
in Africa ad Donatistas, clamat in Oriente adversus
Arianos, adversus Photinianos, adversus
alios, atque alios. Quia enim ubique diffusa est, ubique
invenit, contra quos clamet, quia in illa erant,
et de illa praecisa sunt. Sarmenta coeperunt infructuosa
esse, et praecisa sunt. Si non permaneant in
infidelitate rursus inserentur. Haec audite, fratres,
cum timore, ne superbiatis; cum Charitate, ut etiam
pro illis oretis. Conversi ad Dominum, etc.
</p>
        </div3>
      </div1>



<div1>
        <head>SERMO XX. <hi>De verbis Psalmi</hi> XXXVIII, <hi>vers.</hi> 1-5. Dixi: Custodiam vias meas, etc..</head>
        <head>SYNOPSIS.</head>
<p divs_removed="true"> <hi>I. Sollicitudo de profectu quotidiano, et inde divini
auxilii imploratio. II. Usus Linguae tam necessarius,
quam periculosus. III. Lingua regitur ab animo.
 IV. Lingua dolosa Judaeorum confusa. V. Linguae
bonus usus in muliere adultera. VI. Adulterae confessio
nobis instructio. VII. Quomodo agendum cum
conviciatore. VIII. Conviciatoribus ignoscendum, et
pro eis orandum. IX. Inquiritur in finem hominis.
 X. Finis hominis Christus est. XI. Fide et operibus
hic finis attingitur. XII. Scopus tentationum, et
quomodo in iis versandum. XIII. Dictorum repetitio.</hi> 

        </p>
        <div3 moved_from_p="true">
            <head>I.</head>
          <p>
 CHRISTIANORUM est, quotidie in Deum proficere,
et de Deo, vel de donis ejus semper gaudere. Peregrinationis
enim nostrae tempus brevissimum est, et
patria nostra sine tempore est. Inter aeternitatem
enim et tempus multum distat. Hic conquiritur pietas,
illic requiescitur. Inde quotidianis diebus, quasi
boni negotiatores, noverimus, quid profecerimus.
Non tantum enim studiosi esse debemus in audiendo,
sed vigilantes in operando. Haec schola, in qua Deus
solus magister est, bonos quaerit discipulos, non fugitivos,
sed studiosos. Apostolus dicit: <hi>Studio non
pigri, spiritu ferventes, spe gaudentes <note>(Rom. XII, 11)</note>
            </hi>.
In hac ergo schola, fratres, quotidie discimus. Aliud
discimus in praeceptis, aliud in exemplis, aliud in
sacramentis. Sunt ista medicamenta vulnerum nostrorum,
et fomenta studiorum nostrorum. Modo
respondimus: <hi>Exaudi orationem meam, et precem
meam, Domine! Inaurire</hi>, hoc est: <hi>Auribus percipe
lacrymas meas <note>(Psal. XXXVIII, 13)</note>
            </hi>. Quid putas, iste
petiturus est, qui primo sibimet Deum cupit propitium
esse? Quid ab illo expetiturus est? Videamus,
discamus. Forte divitias petiturus, forte in hac vita
aliquam felicitatem? Dicat ergo nobis, quid petiturus
est, qui primo Deum deprecatur. Vidit enim, quod
<pb n="0899"/>
ex se habere non potuit, sed a Deo habere potuit.
Audierat enim: <hi>Petite, et accipietis <note>(Joan. XVI, 24)</note>
            </hi>.
Noverat ergo, quid esset petiturus, qui primo Deum
rogavit. Ergo <hi>Exaudi, Deus, orationem meam!</hi> Et
quasi interrogatus: Quid vis, quid pulsas, quid clamas,
quid interpellas? Audiam. Quid vis? Quid volo?
ait. Audi voluntatem meam, et perfice opera tua.
Quae est voluntas mea? <hi>Dixi; Custodiam vias meas, ut
non delinquam in lingua mea <note>(Psal. XXXVIII, 1)</note>
            </hi>. Arduam
rem iste disponit, sed non dubitat, quoniam
primo Dominum deprecatus est. Noverat enim magisterium
Pauli: <hi>Non ego, sed gratia Dei mecum <note>(1 Cor.
XV, 10)</note>
            </hi>.</p>
        </div3>
<div3>
          <head>II.</head>
          <p>
 <hi>Dixi ergo: Custodiam vias meas.</hi> Quas vias?
Terrenas. Numquid per linguam ambulamus in terra?
Aut pedibus nostris in terra ambulamus, aut pedibus
alienis. Aut animalibus vehimur, aut pedibus nostris
imus. Quid est ergo? Quam iste viam quaerit? Ne
delinquat in lingua sua. Magna doctrina, videte,
fratres. Numquid enim, quemadmodum una hora
possumus cibum accipere, et refecti recedere, sic
possumus momento uno loqui etiam, et silere? Quemadmodum
enim habemus oculos ad vivendum, aures
ad audiendum, caeterosque sensus ad percipiendum,
sic iterum linguam ad loquendum. Est nobis magna
necessitas linguae. Aut aliquid auditurus es, ut respondeas,
aut aliquid dicturus es, ut doceas. Numquid
oculo dicturus, et non lingua? Et si aure auditurus
es, lingua responsurus es. Quid facimus de tam
utili membro? Inde Deum rogamus, inde satisfacimus,
inde laudes dicimus, inde una voce concinentes
Deo cantamus, inde quotidianis diebus aut misericordes
efficimur, cum aliis loquimur, aut consilia
damus. Quid facimus nunc? Ipsa lingua nostra vobis
ministerium exhibet. Quid facimus, ut non delinquamus
in lingua, maxime cum dictum sit: <hi>Mors et vita
in manibus linguae <note>(Prov. XVIII, 21)</note>
          </hi>. Et iterum dictum
sit: <hi>Multos vidi cadentes per casum gladii, sed non sic,
quomodo qui ceciderunt per linguam <note>(Eccli. XXVIII,
22)</note>
          </hi>? Iterum dictum est: <hi>Et lingua in membris nostris
constituitur, quae maculat totum corpus nostrum <note>(Jacob.
III, 6)</note>
          </hi>. Inde iterum idem Dominus: <hi>Docuerunt linguam
suam loqui mendacium <note>(Jerem. IX, 5)</note>
          </hi>. <hi>O docuerunt!</hi> 
Facit enim consuetudinem loqui mendacium.
Etiam, si non vis, illa loquitur mendacium. Quemadmodum
enim, si rotam volvas semel <note>(Jacob. III,
6)</note>, jam, ut manu impuleris, illa ipsa figura et rotunditate,
vel ipso instabili, et quasi naturali cursu
currit, sic et lingua nostra, opus est ut non doceatur
loqui mendacium; jam enim ultro sponte
currit ad id, ad quod facilius potest moveri. Aliud
habes in corde, aliud illa aliquando volvit ex more.
Quid facturus es? Quae, videtis, fratres! quae statera
cordis facienda est, ut lingua aliquid proferat! Neque
enim sponte movetur. Intus est, qui movet.</p>
        </div3>
<div3>
          <head>III.</head>
          <p>
 Est enim quaedam vis, quae se, et caetera ministeria
sua movet. Opus est, ut bonus sit ille, qui
<pb n="0900"/>
regit, et quamlibet malam consuetudinem adjutus
per gratiam vincit. Bonus sit minister, et quiescit
ministerium. Miles habet arma, sed si non ferierit,
nihil faciunt arma. Sic et lingua in membris
nostris arma animae nostrae sunt. De ipsa dictum est: <hi>Inquietum malum 
 <note>(Jacob. III. 8)</note>
          </hi>. <hi>O inquietum!</hi> Quis
fecit istud malum, nisi inquietus? Tu noli esse inquietus,
et non est hoc malum. Tu noli agitare, et non
est, quae se agitet. Neque enim animus est, ut moveatur;
Corpus est enim. Jacet. Noli movere, et non
movetur. Vide autem, quomodo moves. Ipsa est
illa, de qua multi fraudibus studentes, et avaritiae
servientes, cum coeperint de negotiis aliquid agere,
ejiciunt membrum factum ad laudem Dei, et ibi
blasphemant Deum, et dicunt: Per Christum! tantum
emi, tantum vendo. Quando interrogavi te:
Jura mihi, quantum vendis? Ego te interrogavi:
quantum vendis? Decem follibus vendo, viginti follibus.
Per Christum juras? Per oculos tuos jura,
per filios tuos jura, et ipsa hora contremiscit conscientia.
O impietas linguae! Creatorem contempsisti,
creaturam custodisti. <hi>O inquietum malum, plena veneni
mortiferi! In ipsa benedicimus Deum, et Patrem.</hi> 
Deum propter naturam, Patrem propter gratiam. <hi>Et in
ipsa maledicimus hominem, qui factus est ad imaginem
Dei <note>(Jacob. III, 8, 9)</note>
          </hi>. Attendite, fratres, quid portetis!
Ecce dico, quid portemus. Et ego enim vobiscum
homo sum. Sed recurramus.</p>
        </div3>
<div3>
          <head>IV.</head>
          <p>
 <hi>Exaudi, Deus, orationem meam.</hi> Inde sunt illi
Judaei, quos modo in Evangelio legimus. Utique lingua
illos perduxit ad mortem. Modo enim in Evangelio
audivimus. Adduxerunt, inquit, Judaei quamdam
mulierem licet meretricem ad Dominum, tentantes
illum, et dicentes: <hi>Magister, haec mulier modo
comprehensa est in adulterio <note>(Joan. VIII, 4)</note>
          </hi>. In lege
Moysis scriptum est, ut quaecumque fuerit in adulterio
comprehensa, lapidetur. <hi>Tu quid dicis?</hi> Hoc lingua
dicebat, sed creatorem non agnoscebat. Nolebant
isti orare, ut dicerent: <hi>Eripe animam meam a lingua
dolosa <note>(Psal. CXIX, 2)</note>
          </hi>. Dolose enim accesserant, hoc
enim volebant agere. Venerat enim Dominus: <hi>Non
legem solvere, sed implere <note>(Matth. V, 17)</note>
          </hi>, et peccata
dimittere. Dixerunt ergo apud se Judaei: Si dixerit:
Lapidetur! dicemus ei: Ubi est, quod peccata dimittis?
Non tu es, qui dicis: <hi>Donata sunt tibi peccata
tua <note>(Id. IX, 5; Marc. II, 5-9; Luc. V, 23)</note>
          </hi>? Si dixerit:
Dimittatur! dicemus: Ubi est, quod legem venisti
adimplere, non solvere? Videte linguam dolosam ad
Deum. Ille, qui venerat redemptor, non damnator
(venerat enim <hi>redimere, quod perierat <note>(Matth. XIII,
11)</note>
          </hi> aversus est ab ipsis, quasi conspicere eos nolens.
Non vacat aversio ista ab ipsis. Intelligitur aliquid
<pb n="0901"/>
in hac aversione. Quasi diceret: Peccatricem mihi
adducitis, Peccatores! Si putatis, quia damnare debeo
peccata, a vobis incipio. Et ipse, qui venerat
donare peccata, ait: <hi>Qui se scit vestrum sine peccato
esse, prior in illam lapidem mittat <note>(Joan. VIII, 7)</note>
          </hi>. O
responsio, vel propositio! Si mittere voluissent lapidem
in peccatricem, ipsa hora iterum recitaretur: <hi>In
quo judicio judicaveritis, judicabitur de vobis <note>(Matth.
VII, 2)</note>
          </hi>. Damnastis, damnabimini. Illi tamen, etsi
creatorem non agnoscebant, conscientiam suam sciebant.
Ponentes invicem faciem post faciem, ut nec
ipsi se propter confusionem videre vellent, a senioribus
(hoc dixit Evangelista) usque ad minores omnes
egressi sunt. Dixerat enim Spiritus sanctus: <hi>Omnes declinaverunt, simul inutiles facti sunt. Non
est, qui faciat bonum, non est usque ad unum 
 <note>(Psal.
XIII, 3)</note>
          </hi>.</p>
        </div3>
<div3>
          <head>V.</head>
          <p>
 Et exierunt omnes. Remansit solus, et sola.
Remansit creator, et creatura; remansit misera,
et misericordia; remansit, qui suum reatum agnoscebat,
et qui peccatum dimittebat. Nam ipsum est,
quod conversus scribebat in terra. Scripsit enim in
terra. Quando enim peccavit homo, dictum est ei: <hi>Terra es 
 <note>(Gen. III, 19)</note>
          </hi>. Peccatrici ergo cum daret indulgentiam,
dans scribebat in terra. Indulgentiam
dabat, sed, cum daret indulgentiam, erigens faciem
suam ad illam: <hi>Nemo, ait, te condemnavit</hi>? Et illa
non dixit: Quare? quid feci? Domine! Numquid enim
rea sum? Non hoc dicit; sed ait: <hi>Nemo, Domine!</hi> 
Semetipsam accusavit. Probare illi non potuerunt,
subduxerunt se. Sed illa confessa est cujus Dominus
non reatum nesciebat, sed ejus fidem atque confessionem
quaerebat. <hi>Nemo te condemnavit?</hi> At illa: <hi>Nemo, Domine!</hi> 
 Et <hi>Nemo</hi> propter confessionem peccatorum,
et <hi>Domine!</hi> propter indulgentiam meritorum. <hi>Nemo Domine!</hi> 
 Utrumque agnosco. Qui sis,
novi. Quae sim, novi. Tibi enim confiteor. Audivi
enim: <hi>Confitemini Domino, quoniam bonus est <note>(Psal.
CV, 1)</note>
          </hi>. Novi confessionem meam, novi misericordiam
tuam. Ista dixit: <hi>Custodiam vias meas, ut non delinquam
in lingua mea.</hi> Illi deliquerunt dolose agendo;
ista magis se absolvit confitendo. <hi>Nemo te condemnavit?</hi> 
Illa inquit: <hi>Nemo.</hi> Et tacens ille iterum scribit.
Bis scripsit. Hoc audiamus! Bis scripsit: semel indulgentiam
dando, iterum praecepta renovando.
Utrumque enim fit, cum indulgentiam accipimus.
Subscripsit Imperator. Cum iterum Forma procedit,
quasi iterum alia praecepta dantur. Ipsa sunt,
per quae primo in Apostolo audivimus charitatem
illam imperatam. Primo enim ipsam lectionem
audivimus; inde hoc ipse Dominus dixit: <hi>Diliges
Dominum Deum tuum de toto corde tuo, et de tota anima
tua, et de tota virtute tua, et diliges proximum tibi
<pb n="0902"/>
tanquam te ipsum. In his duobus praeceptis tota Lex
pendet, et Prophetae <note>(Matth. XXII, 37-40)</note>
          </hi>.</p>
        </div3>
<div3>
          <head>VI.</head>
          <p>
 Ne aliquis nostrum laboraret, duo quaedam
sunt dicta: Deus et Proximus, qui te fecit, et, cum
quo te fecit. Nemo tibi dixit: Dilige solem, dilige lunam,
dilige terram, et quaecumque facta sunt. In his
laudandus est Deus, benedicendus est Factor. <hi>Quam
magnificata sunt opera tua!</hi> dicimus. <hi>Omnia in sapientia
fecisti <note>(Psal. CIII, 24)</note>
          </hi>. Tua sunt. Tu fecisti omnia.
Gratias tibi! Sed nos fecisti super omnia. Gratias
tibi! Sumus enim imago et similitudo tua. Gratias tibi!
Peccavimus. Quaesiti sumus! Gratias tibi! Negleximus.
Non sumus neglecti. Gratias tibi! Cum nos
te contemneremus, non sumus contempti. Ne Divinitatem
tuam obliti fuissemus, et te amitteremus, tu
etiam nostram humanitatem suscepisti. Gratias tibi!
Ubi non gratias? <hi>Dixi ergo: Custodiam vias meas, ut
non delinquam in lingua mea.</hi> Illa enim mulier, cum
offerretur causa adulterii, accepit indulgentiam, liberata
est, onerosum nobis est, quoniam per baptismum,
per confessionem, per gratiam accipiunt
omnes omnium peccatorum suorum indulgentiam?
Sed nemo nunc dicat: Illa accepit indulgentiam; ego
adhuc Catechumenus sum. Faciam adulteria, quoniam
accepturus sum indulgentiam. Pone et me unum
esse, quemadmodum illa mulier confessa est, et
liberata est. Deus noster bonus est, et, si peccavero,
confiteor illi, et dimittet mihi. Bonitatem ipsius attendis,
sed justitiam ejus considera. Quomodo bonitatem
ad indulgentiam, sic justitiam ad poenam. <hi>Dixi
ergo: Custodiam vias meas, ut non delinquam in lingua
mea.</hi> Vellem scire, si in hoc tempore, quo sermonem
Vestrae Charitati ministramus, nemo delinquat in
lingua sua. In hoc tempore, quo hic sumus, forte
nemo nostrum aliquid locutus est mali, sed forte cogitavit
aliquid mali. Attendite. <hi>Dixi: Custodiam vias
meas, ut non delinquam in lingua mea.</hi> Dic vere: <hi>Posui
ori meo custodiam, dum consistit peccator adversus me <note>(Psal. XXXVIII, 2)</note>
          </hi>.</p>
        </div3>
<div3>
          <head>VII.</head>
          <p>
 Attendite. <hi>Posui ori meo custodiam, dum consistit
peccator adversus me.</hi> Stat adversus te aliquis
improbus, conviciatur tibi, dicit, quae nescis. Tu
pone ori tuo custodiam. <hi>Dixi: Custodiam vias meas,
ut non delinquam in lingua mea.</hi> Dicat ille, tu audi, et
tace. Duae enim res sunt, aut verum dicit, aut falsum.
Si verum dicit, tu fecisti, ut diceret, et forte
hoc misericordia est. Cum enim tu non vis audire,
quod fecisti, Deus, qui curam tui gerit, per aliquem
tibi dicit, quod fecisti, ut vel ipso pudore confusus
aliquando ad medicinam recurras. Noli ergo rependere
malum pro malo; nescis enim, qui tibi per
ipsum loquatur. Ergo, si aliquid dicit, quod fecisti,
agnosce te misericordiam consecutum, ut aut oblitum
te putes, aut ad confusionem tuam hoc dictum
esse judices. Si non fecisti, libera est conscientia.
Quid quaeris? Quid irasceris de eo, quod non fecisti?
Quid enim ait tibi: Fur! Ebriose? Cito tu recurre
<pb n="0903"/>
intus ad secreta conscientiae. Vide te intus.
Judex esto, discussor tui esto. Quaere ibi. Ubi putas,
posui peccata mea, quae feci? Aut, si non sunt, dic:
Non feci. Si: Non feci, dicit tibi conscientia tua,
dic: <hi>Gloria nostra haec est, testimonium conscientiae
nostrae <note>(2 Cor. I, 12)</note>
          </hi>. Dixit tibi haec conscientia tua,
tace, dole illum dicentem tibi. Dic etiam tu Deo:
Pater, ignosce illi, quia nescit quid dicat. Roga pro
illo Deum. <hi>Dixi: Custodiam vias meas, ut non delinquam
in lingua mea. Posui ori meo custodiam, dum
consistit peccator adversus me.</hi> Noli enim putare, quia
tunc videris sanctus, si nemo te tentet. Tunc es sanctus,
quando aliquo convicio non moveris, quando
doles dicentem, quando non curas quod pateris,
sed tamen doles eum, a quo pateris. Ibi est omnis
misericordia. Doles, quoniam et ille frater tuus est,
membrum tuum est. Insanit adversum te, phreneticus
est, aegrotat. Dole illum. Noli gaudere; tantummodo
de conscientiae tuae securitate gaude; inde
dole. Homo es enim; vide, ne et tu tenteris. Dictum
est enim: <hi>Onera vestra portate, et sic adimplebitis
legem Christi <note>(Galat. VI, 2)</note>
          </hi>. Modo, cum dicit,
tace; postea, cum quieverit, dic ei: Frater, per salutem
tuam, quare mihi dixisti, quod non feci? Peccasti
in me, rogo Deum pro te. Ego tibi quidem
veniam do, et rogo pro te Deum meum, cui fecisti
injuriam, cum in me peccasti. Noli ulterius facere,
noli superbire! Non dico: Redde illi, Deus, qui dixit
mihi, quod non feci. Nolo hoc dicere. <hi>Posui ori meo
custodiam, dum consistit peccator adversus me.</hi> </p>
        </div3>
<div3>
          <head>VIII.</head>
          <p>
 <hi>Obsurdui et humiliatus sum</hi> (hoc sequitur) <hi>et
tacui a bonis <note>(Psal. XXXVIII, 3)</note>
          </hi>. <hi>Obsurdui.</hi> Non illum
audivi dicentem. Iste animus quantum profecit, qui
etiam intus in fratris errore, et conscientiae suae securitate
gaudens, quod foris latretur, nescit! Qualis
ista anima est, quam secura, quam gaudens! Ista est,
quae dicit Deo: <hi>Ambulabam in innocentia cordis mei,
in medio domus tuae <note>(Id. C, 2)</note>
          </hi>. Fores effractores
pulsabant, sed idonea erat domus. <hi>Obsurdui et humiliatus
sum,</hi> non adversus illum superbus extiti. <hi>Et
humiliatus silui a bonis;</hi> nec enim temporis erat, ut
aliquid boni dixissem. Tempus est enim, ut taceas
modo, posteaquam ille sinceraverit, loquere, tunc
intelliget. Plerumque filii aegrotantes patres suos
caeciderunt, tamen illi propter infirmitatem filiorum
et vapulabant, et plorabant. Quem affectum adhibent
filiis homines, ne moriantur, expectantes salutem
filiorum! Sed: Non est filius meus, ais? Sed est
opus Dei, imago Dei, filius Dei. Si contemnis, quia
non est filius tuus, noli contemnere, quia filius Dei
est, frater tuus est. Ergo <hi>Obsurdui, et humiliatus
sum:</hi> Non superbivi, sed <hi>Silui a bonis, et dolor meus
renovatus est,</hi> non de me, sed de ipso, quia non
feci, quod dixit. Habui dolorem, sed, quia ita
dixit, habui dolorem. Fratris enim mei curam gerens
renovatus est in me dolor. Ista est via. Hoc
<pb n="0904"/>
enim fecit ipse Dominus Pater noster, qui etiam ipse
Sponsus dictus est. <hi>Non jejunabunt filii Sponsi, ait,
quousque cum ipsis est Sponsus <note>(Luc. V, 34)</note>
          </hi>. Vapulavit
a phreneticis filiis, occiderunt illum phrenetici
filii. Rogavit pro illis. Postea sinceraverunt, agnoverunt
et crediderunt, et, qui noluerunt curari per medicum,
curati sunt per discipulum medici; per Petrum
enim curati sunt. Cum enim illos Petrus
increparet, aiunt: <hi>Quid faciemus?</hi> Ait tunc Petrus: <hi>Poenitemini, et baptizetur unusquisque vestrum in nomine
Domini Jesu Christi 
 <note>(Act. II, 38)</note>
          </hi>. Modo furebant,
modo credebant. Videtis, quid facit infirmitas, et
sanitas. Quando infirmi fuerunt, tolerati sunt, quando
salvi facti sunt, redempti sunt. Inde et nos, fratres
quotiescumque talia patimur, taceamus, quo illa teneamus:
Aut verum dicit, aut falsum. Etsi non
dixerit, et feci, quid? Quia non dicit, et ego feci,
optandum est, ut dicat, ut ego confundar, quia feci.
Ista misericordia Dei est. Si autem hoc dicit, quod
non feci, gaudeam de mea securitate, doleam
de fratris infirmitate. <hi>Caluit cor meum intra me <note>(Psal. XXXVIII, 4)</note>
          </hi>,
ferbuit cor meum intra me ex
dilectione, quam habeo in fratrem, sed tempus loquendi
non potui modo facere. Inde ipse Paulus dicit: <hi>Non potui loqui vobis quasi spiritualibus, sed
quasi carnalibus 
 <note>(I Cor. III, 1)</note>
          </hi>. Locutus est tamen.
Quomodo locutus est? Ergo <hi>Caluit cor meum intra
me, et in meditatione mea exardescit ignis.</hi> Ignis est in
me charitatis. Non habeo, cui dicam, quia infirmus
est. Humiliem ergo me. Erit forte aliquando tempus,
ut possim aliquid loqui. Tamen <hi>Dimitte nobis debita
nostra, sicut et nos dimittimus debitoribus nostris <note>(Matth. VI, 12)</note>
          </hi>.
Dimittam illi, quod non habeo in
conscientia. Parum est, quia nihil habeo in conscientia,
sed rogem illum propter conscientiam.</p>
        </div3>
<div3>
          <head>IX.</head>
          <p>
 Jam iste percurrerat: <hi>Dixi: Custodiam vias
meas. Ponam ori meo custodiam. Humiliatus sum,</hi> et: <hi>In meditatione mea exardescit ignis.</hi> 
 Nescio quid, subito
educit hic aliud majus, et post tot certamina,
magnosque labores, audite quid dicat. <hi>Locutus sum
in lingua mea <note>(Psal. XXXVIII, 5)</note>
          </hi>. Est enim lingua animae
motus ipsius voluntatis. Quemadmodum enim
lingua motus est in corpore, sic voluntas motus est
in anima. Ibi est prima lingua. Inde est, inde loquitur
Deo. Haec enim lingua ministerium exhibet extra
positis hominibus; illa autem lingua, quae est in
motu voluntatis, ministerium exhibet intus manenti
in templo suo. Ipsa est vera lingua. Unde dixit Dominus,
eos, qui adorant eum, <hi>In spiritu et veritate <note>(Joan. IV, 23)</note>
          </hi> 
 adorare debere. Ipsa est vera lingua. <hi>Dixi in lingua mea: Notum mihi fac, Domine, finem
meum, et numerum dierum meorum, qui sit, ut sciam,
quid desit mihi 
 <note>(Psal. XXXVIII, 5, 6)</note>
          </hi>. Si attendat
Sanctitas Vestra, intelligat primo sententiam, et sic
Dominus misericordia sua, qua saepe consuevit, dabit
nobis orationibus vestris, ut possimus hanc discutere,
quia satis est ardua. <hi>Locutus sum in lingua mea.
Notum mihi fac, Domine, finem meum, et numerum
dierum meorum, qui sit, ut sciam, quid desit mihi.</hi> Videte,
<pb n="0905"/>
quid oret. <hi>Notum mihi fac, Domine, finem
meum.</hi> Finis est, fratres, ubi tendimus, ubi permansuri
sumus. Quod exivimus de domibus nostris, finis
nobis fuit ad Ecclesiam veniendi. Ergo iter nostrum
hic finitum est. Hinc iterum unusquisque ad domum
suam finem habet redeundi. Ibi finit, ubi tendebat.
Modo ergo in hac peregrinatione constituti finem habemus,
ubi tendimus. Ubi ergo tendimus? Ad patriam
nostram. Quae est patria nostra? Jerusalem
mater piorum, mater vivorum. Illic tendimus. Finis
noster ipse est. Et quia viam nesciebamus. Ipse civis
civitatis ipsius fecit se viam. Nesciebamus, qua ire.
Anfractus, nescio qui, spinosi, lapidosi, omnino graves
erant in via. Descendit huc ipse primus, qui est
ibi principalis, descendit quaerens cives civitatis illius.
Aberravimus enim, et, cum simus cives Jerusalem,
facti sumus cives Babyloniae, facti sumus filii
confusionis; Babylonia enim confusio est. Descendit
huc quaerens cives suos, et factus est civis noster.
Non noveramus civitatem istam, provinciam istam
non noveramus. Sed, quia nos ad illam non venimus,
descendit hac ad cives suos, et factus est ipse civis,
non consentiendo, sed suscipiendo. Descendit huc.
Quomodo descendit? In forma servi. Ambulavit hic
inter nos Deus Homo. Si enim tantummodo Homo
fuisset, ad Deum non perduxisset. Si tantummodo
Deus fuisset, hominibus conjunctus non fuisset. Suscepit
nobiscum conditionis aequalitatem, habens cum
Patre Divinitatem. Suscepit nobiscum temporalitatem,
habens cum Patre aeternitatem. Hic nobiscum
aequalis, ibi Patri aequalis. Descendit huc civis noster,
et ait: Quid hic facitis? Cives Jerusalem!
Imago et similitudo Dei non est erecta, nisi in Jerusalem.
Statuae Dei in hac vita non ponuntur. Laboremus,
redeamus! Qua redimus? Ecce substerno me
vobis, fio vobis via, ero vobis finis. Imitemini me! <hi>Notum mihi fac, Domine, finem meum!</hi> 
 Ipsum credimus,
qui est finis noster.</p>
        </div3>
<div3>
          <head>X.</head>
          <p>
 Deus Pater nunc loquitur. Ego dico tibi,
o Anima, quam ego feci, o Homo, quem ego feci, ego
dico tibi: Finieras. Quid finieras? Perieras. Misi
tibi, qui te quaesisset; misi tibi, qui tecum ambularet;
misi tibi, qui ignovisset. Inde ambulavit pedibus,
ignovit manibus. Inde, quando post resurrectionem
ascendit, manus, latus, et pedes ostendit: manus,
unde indulgentiam dedit peccatorum; pedes, quibus
pacem annuntiavit desertorum; latus, unde cucurrit
pretium redemptorum. <hi>Finis ergo legis Christus ad
justitiam omni credenti <note>(Rom. X, 4)</note>
          </hi>. <hi>Notum mihi fac,
Domine, finem meum.</hi> Jam factus est tibi notus finis
tuus. Quomodo tibi notus factus est? Finis tuus pauper
fuit, finis tuus humilis fuit, finis tuus alapis caesus
est, finis tuus sputis oblitus est, adversus finem
tuum falsum testimonium dictum est. <hi>Posui ori meo
custodiam, dum consistit peccator adversum me.</hi> Ipse
factus est tibi via. <hi>Qui dicit se in Christo manere, debet,
quomodo ille ambulavit, et ipse ambulare <note>(I Joan. II,
6)</note>
          </hi>. Est via. Modo ambulemus, non timeamus, ne
aberremus. Foris a via non ambulemus; dictum est
<pb n="0906"/>
enim: <hi>Circa viam scandala posuerunt mihi, et circa
viam muscipulam posuerunt mihi <note>(Psal. CXXIX, 6)</note>
          </hi>.
Et ecce illam misericordiam. Ne in muscipulam incidisses,
ipsam misericordiam habes viam. <hi>Notum
mihi fac, Domine, finem meum.</hi> Ecce habes finem.
Christum redemptorem imitamini. <hi>Imitatores mei
estote, sicut et ego Christi <note>(Philipp. III, 17)</note>
          </hi>. Paulus
quomodo imitatus est Christum? Attendite, quid
dixit. <hi>In fame, et siti, in frigore et nuditate,</hi> et caetera
usque: <hi>Quis scandalizatur, et ego non uror <note>(2 Cor. XI,
27-29)</note>
          </hi>? <hi>Factus sum omnia omnibus, ut omnes lucrifacerem <note>(I Cor. IX, 22)</note>
          </hi>,
 <hi>Posui ori meo custodiam, dum
consistit peccator adversum me.</hi> Quae sunt verba Pauli,
fratres. <hi>Quis nos separabit a charitate Christi?</hi> Finem
attende. <hi>Quis me separabit a charitate Christi? Tribulatio,
an pressura, an persecutio, an nuditas, an periculum? <note>(Rom. VIII, 35)</note>
          </hi>.
O amantem, o ferventem,
o currentem, o pervenientem Virum! Quid patiebatur
haec anima, quomodo fervebat, quodmodo docebat. <hi>Quis me separabit a charitate Christi? Angustia?</hi> 
et caetera usque: <hi>An gladius?</hi> Quid passus est iste.
Et ne aliquis putaret, quia inde superbiebat,
ait: <hi>Fratres, arbitror me non apprehendisse <note>(Philipp.
III, 13)</note>
          </hi>.</p>
        </div3>
<div3>
          <head>XI.</head>
          <p>
 Hoc ut quid: <hi>Notum mihi fac, Domine, finem
meum, et numerum dierum meorum, qui sit:</hi> Quantum
hic habeo vivere. Ut quid tibi, scire diem? <hi>Ut sciam,
quid desit mihi:</hi> Quid desit, sed ad aeternitatem.
Modo attende Paulum. Post tantos labores dinumeratos
adhuc <hi>Me, ait, non arbitror apprehendisse.</hi> Audi
dicentem: <hi>Quid desit mihi.</hi> Nemo ergo dicat: Jam
multum jejunavi, multum laboravi, multum donavi.
Jam omnia praecepta Dei feci. Heri feci, hodie feci,
et adhuc hodie erit, si aliquando fecisti. Heri semper
hodie habet. Ad crastinum si veneris, hodie habebit,
et ad annos decem si veneris, hodie erit. Semper
tu hodie dic: <hi>Quid desit mihi.</hi> Si enim Paulus in
tantis laboribus miles coelestis, si enim ille post tantam
exercitationem, et post tantas revelationes, raptus
usque in tertium coelum, et audivit ineffabilia
verba, et tamen, ne in revelationibus extolleretur,
accepit stimulum carnis, qui illum humiliaret, quis
est, qui dicere valeat: Sufficit? Inde ergo <hi>Notum
fac mihi, Domine, finem meum.</hi> Et ecce habes ante te
Christum finem. Non habes jam, quod quaeras. Cum
jam credidisti, jam agnovisti. Sed non in fide tantum
res est, sed in fide, et opere. Utrumque necessarium
est. Nam et <hi>Daemones credunt</hi> (audistis Apostolum) <hi>et
contremiscunt <note>(Jacob. II, 19)</note>
          </hi>; non autem prodest illis,
quia credunt. Parum est fides sola, nisi et opera
conjungantur. <hi>Fides, quae per dilectionem operatur <note>(Galat. V, 6)</note>
          </hi>,
ait Apostolus. <hi>Notum fac mihi, Domine,
finem meum, et numerum dierum meorum, qui sit.</hi> 
Istud non dicitur, quia, si unusquisque nostrum sciret,
quando moreretur, decerneret sibi verbi gratia,
ut bene viveret. Inde ipse Magister volens nos sollicitos
fieri interrogatur de die, et hora, et dicit: <hi>De
<pb n="0907"/>
die illa, et hora nemo scit.</hi> Nolebat enim, ut illi scirent.
Inde dixit: <hi>Neque Filius <note>(Marc. XIII, 32)</note>
          </hi>. Hoc
est: non vobis expedit, ut sciatis; eritis enim negligentes,
non solliciti. Eo magis bene vivetis, cum
solliciti fueritis, non, quia nescio diem, nam <hi>Omnia,
quae habet Pater, mea sunt <note>(Joan. XVI, 15)</note>
          </hi>. <hi>Notum
mihi fac, Domine, finem meum, et numerum dierum
meorum, qui sit.</hi> Notum fac mihi istud, ut semper sim
sollicitus, quia nescio, quando veniet fur ut noverim, <hi>Quid desit mihi.</hi> </p>
        </div3>
<div3>
          <head>XII.</head>
          <p>
 Ibi ergo, fratres, simus cauti, ut noverimus,
quid desit nobis. Tentatio Christianorum probatio
Christianorum est. Nam qui tentatur, ostenditur illi,
quid illi desit. Duae res sunt. Aut ostenditur illi,
quid habeat, aut ostenditur illi, quid desit. Tentatus
est Abraham, non, ut ostenderetur illi, quid ille habuisset,
sed, ut ostenderetur nobis, quid imitaremur.
Tentatus est autem in filio. Quae illa tentatio fuit?
Optavit filium in aetate provecta, de quo jam desperabatur.
Tamen, dum promissionem Dei audivit,
non haesitavit omnino, credidit, accepit; meruit,
suscepit. Natus est, nutritus est, in aetatem perductus
est, lactatus est, et dictum est ei: <hi>In semine tuo
tuo benedicentur omnes gentes <note>(Gen. XXII, 18)</note>
          </hi>. Noverat
ille, in quo semine. Habemus enim testimonium in
Evangelio. <hi>Abraham concupivit diem meum, ait, videre;
et vidit, et gavisus est <note>(Joan. VIII, 56)</note>
          </hi>. Noverat
ergo. Post illa autem omnia, quae crediderat, audivit
a Deo: Abraham, offer mihi filium tuum sacrificium.
Tentatus est <note>(Gen. XXII)</note>, Quare? Non noverat Deus
fidem ipsius? Sed propter nos haec ostendere dignatus
est. Nobis enim dicitur: Offer mihi sacrificium
saccelli tui; et dubitamus. Quod sacrificium? <hi>Date eleemosynam, et ecce vobis munda sunt omnia <note>(Luc. XI, 41)</note>
          </hi>.
Et iterum: <hi>Misericordiam volo, quam
sacrificium <note>(Matth. IX, 13 et XII, 7)</note>
          </hi>. Da aliquid de
saccello tuo, dicitur tibi, et ligas. Quid si tibi juberetur
de filio tuo? Ecce de saccello tuo sic dubitas, de
filio tuo quid fecisses? <hi>Ut sciam, quid desit mihi.</hi> Dicturus
sum non sine dolore et pudore. Pleraeque foeminae
forte volunt Deo servire, et si audaces fuerint,
dicunt parentibus: Dimitte me. Virgo Dei volo esse,
aut servus Dei volo esse; et audiunt: Nec salva sis,
nec salvus sis. Vere non facies, quod vis. Quod ego
volo, hoc facies. Quid si diceretur tibi: Occide?
Vivis, vita aeterna promittitur tibi, ante te est, et resistis,
et dubitas, et oppugnas? Certe Christianus es.
Quare? Domne? Quia Christianus sum, ideo non
debeo habere nepotes? Debes habere nepotes? Scis,
quantum tibi deest. Quod heri jejunasti? Canta, quod
iste dixit: <hi>Notum fac mihi, Domine, finem meum, et
numerum dierum meorum, qui sit, ut sciam, quid desit
mihi.</hi> Praestet enim Deus, et misericordia ipsius,
ut quotidie agitemur, aut tentemur, aut probemur,
aut exerceamur, aut proficiamus. <hi>Tribulatio patientiam
<pb n="0908"/>
operatur, patientia probationem, probatio
spem, spes vero non confundit <note>(Rom. V, 3)</note>
          </hi>.</p>
        </div3>
<div3>
          <head>XIII.</head>
          <p>
 Ergo, fratres mei, optemus quotidie scire,
qui simus, ne, cum securi sumus, postea veniat
dies, et nihil inveniatur de eo, quod putabamus, et
dicatur nobis: <hi>In inferno quis confitebitur tibi? <note>(Psal. VI, 6)</note>
          </hi>.
Ergo, fratres mei, demus operam quotidie
proficiendi in Deum, non parcendo rebus caducis,
quas hic sumus dimissuri. Attendamus Abrahae
fidem, quia et ipse pater noster fuit, imitemur devotionem,
imitemur fidem. Si in filiis nostris tentati
fuerimus, non timeamus; si in saccello, non terreamur;
si infirmitatibus corporis nostri aliquid fuerit
ingestum, spem nostram in Deum collocemus. Christiani
sumus, peregrini sumus. Nemo terreatur, patria
hic non est. Qui hic vult habere patriam, et
istam perdet, et ad illam non veniet. Ut boni filii ad
patriam tendamus, ut cursus noster approbetur, et
perducatur. Conversi ad Dominum, etc.
</p>
        </div3>
      </div1>



<div1>
        <head>SERMO XXI. De verbis Psalmi XXXII, <hi>vers. 1, Exultate, Justi, in Domino, etc.</hi>.</head>
        <head>SYNOPSIS.</head>
<p divs_removed="true"> <hi>I. Quos deceat Laus Dei. II. Non judicandum de Deo
e temporali Impiorum felicitate. III. Deus a Rectis
corde etiam in adversis laudatur. IV. Castigatio divina
paterna est. V. Usus facit divitias bonas, aut
malas. VI. Exemplum Job Christianis proponitur.
 VII. Rectitudo cordis Job in omni tentatione. VIII.
Dei consilia adoranda, non discutienda. IX. Implorandus
tamen in adversis.</hi> 

        </p>
        <div3 moved_from_p="true">
            <head>I.</head>
          <p>
 IN Dei laude gaudere, et laudi Dei vivendo congruere,
admonet nos, quod modo cantavimus. <hi>Exultate,
justi, in Domino. Rectos decet laudatio <note>(Psal. XXXII,
1)</note>
            </hi>. Si enim rectos decet, pravos non decet. Qui autem
recti, ipsi etiam justi sunt, quibus dicitur, ut
exultent in Domino; ipsos enim decet laudatio. Qui
autem pravi, nisi peccatores et iniqui, qui in Domino
exultare non possunt, quoniam non eos decet laudatio.
Merito dicitur in alio Psalmo: <hi>Peccatori autem
dixit Deus: Ut quid tu enarras justitias meas, et assumis
testamentum meum per os tuum <note>(Id. XLIX, 16)</note>
            </hi>? <hi>Quoniam rectos decet laudatio,</hi> 
 et utique justificationes
Domini, et testamentum Domini ibi est, ubi laus Domini.
Merito et alibi dicitur: <hi>Non est speciosa laus
in ore peccatoris <note>(Eccli. XV, 9)</note>
            </hi>. Ubi enim non decet,
speciosa non est, et ubi speciosa est, ibi decet.</p>
        </div3>
<div3>
          <head>II.</head>
          <p>
 Qui sint tamen recti viri proprie, ut quisque
agnoscat, utrum in ore suo speciosa sit laus Dei, quaerentes
Scripturas invenimus hoc modo. Psalmus quidam
<pb n="0909"/>
dicit: <hi>Quam bonus Deus Israel rectis corde.</hi> Et
sequitur: <hi>Mei autem pene commoti sunt pedes, quia zelavi
in peccatoribus pacem peccatorum intuens <note>(Psal.
LXXII, 1-3)</note>
          </hi>. Confitetur iste non quidem aversionem,
et casum suum, sed tamen periculum. Non enim se
cecidisse dicit, sed pedes suos nutasse, ut caderet.
Hoc enim ait: <hi>Quam bonus Deus Israël rectis corde.
Mei autem pene commoti sunt pedes.</hi> Cum autem se
per hoc, quod est aversus, discernit a rectis corde,
confitetur se aliquando non fuisse rectum corde, et
ideo pene commotos pedes suos. <hi>Bonus ergo,</hi> inquit, <hi>Deus Israël rectis corde;</hi> 
 mihi autem aliquando bonus
non est visus, quia non eram rectus corde. Non est
autem ausus dicere: Non est mihi Deus visus bonus;
sed tamen hoc dixit. Cum enim ait: <hi>Bonus
Deus Israël rectis corde; mei autem pene commoti
sunt pedes,</hi> ostendit, quia propterea moti sunt pedes,
quia non ei videbatur bonus. Unde autem non ei visus
est bonus Deus? <hi>Paulominus effusi sunt gressus
mei. Paulominus</hi> quid est? <hi>Pene effusi sunt.</hi> Unde? <hi>Quia zelavi in peccatoribus pacem peccatorum intuens.</hi> 
Attendi, inquit, peccatores non colentes Deum, blasphemantes
Deum, irritantes Deum. Vidi, quod abundent
pace, abundent felicitate, et visum est mihi,
quod non recte judicet Deus blasphematoribus suis
donans felicitatem. Hoc ergo cum intueretur, id est,
felicitatem malorum, dixit nutasse pedes suos, ut non
ei videretur bonus Deus. Sed, quia postea cognovit,
sicut in ipso Psalmo dicit: <hi>Suscepi, ut cognoscerem,</hi> 
et addidit: <hi>Hoc labor est ante me;</hi> quare sint iniqui
felices, <hi>Hoc labor est ante me,</hi> ait, <hi>donec introeam in
sanctuarium Dei, et intelligam in novissima eorum <note>(Ibid.
16, 17)</note>
          </hi>; quia, quibus modo iniquis ad tempus datur
felicitas, servatur in novissimo poena sempiterna. Hoc
cum cognovisset, factus est rectus corde, et coepit
laudare Deum in omnibus, et in laboribus piorum, et
in ipsis felicitatibus impiorum, attendens Deum justum
esse retributorem in novissimis, nunc vero dare
quibusdam temporalem felicitatem, quibus servat in
extremo sempiternam infelicitatem, et quosdam pios
exercere in praesenti infelicitate, quibus rursus servat
aeternam felicitatem, et oportere, ut mutentur vices,
tamquam Divitis illius, <hi>Qui epulabatur quotidie splendide <note>(Luc. XVI, 19)</note>
          </hi>,
et Pauperis illius ulcerosi jacentis
ad januam Divitis, et de micis, quae cadebant de
mensa Divitis, saturari concupiscentis. Cum autem
mortui essent ambo, ille in poena in inferno esse coepit;
ille in sinu Abrahae requievit, et cum indignum
videretur Diviti, et vellet sibi de modico digito Lazari
stillari guttam aquae, vicissim de digito ipsius desiderans
guttam, de cujus mensa ille desideravit micam,
audivit ab Abraham sententiam recti Dei. <hi>Fili,</hi> inquit, <hi>memento, quia recepisti bona in vita tua, Lazarus autem
mala. Nunc vero hic requiescit, tu autem torqueris <note>(Luc. XVI, 25)</note>
          </hi>.
In haec novissima intendit aspectum
intrans in sanctuarium Dei ille, cui non videbatur bonus
Deus, quia zelavit in peccatoribus pacem peccatorum
intuens, et agnoscens judicium Dei verum, et
justum, quod quidem modo agitur, sed occulte, futurum
<pb n="0910"/>
in fine in manifestatione, et tanquam correcto
corde ex privitate propria, admota velut regula justitiae
Dei, qua cor tortum corrigeretur, erupit in hanc
vocem, et ait: <hi>Quam bonus Deus Israël rectis corde!</hi> 
Modo intelligo bonum, quia factus sum rectus corde;
antea vero non mihi videbatur bonus, quia nutabant
pedes mei. <hi>Zelavi enim in peccatoribus pacem peccatorum
intuens.</hi> </p>
        </div3>
<div3>
          <head>III.</head>
          <p>
 Si ergo jam tibi videtur bonus Deus, et quando
malis dat felicitatem, unde solebas murmurare adversus
Deum, factus es rectus corde, decet te laudatio; <hi>Rectos enim decet laudatio.</hi> 
 Si autem sis pravus, non
te decet laudatio. Quare non te decet? Non erit perseverans
laus, qua laudas Deum. Laudas enim Deum,
quando tibi bene est; blasphemas Deum, quando tibi
male est. Etenim tunc tibi placet, quando dat felicitatem;
displicet autem, quando castigat. Non es
rectus corde, non poteris dicere canticum illud
alterius Psalmi: <hi>Benedicam Dominum in omni tempore,
semper laus ejus in ore meo <note>(Psal. XXXIII, 2)</note>
          </hi>.
Quomodo enim <hi>Semper,</hi> si tunc, quando tibi bene est,
laudas, non et quando tibi male est? Quia et ipsum;
quod dicitur male tibi esse, bene est, si castigatorem
patrem esse intelligas. Puer insensatus amat plerumque
magistrum blandientem, odit caedentem; puer
vero intelligens intelligit magistrum bonum et blandientem
et caedentem. Blanditur enim, ne puer deficiat;
caedit, ne pereat. Tale itaque cor cum quisquam
habuerit, id est, rectum, ut non ei displiceat Deus,
et quando facit quod forte illi ad tempus adversari
videatur, securus laudet Deum, quia <hi>Semper</hi> laudabit,
et vere illum decet laudatio, et vere fideliter cantat: <hi>Benedicam Dominum in omni tempore, semper laus ejus
in ore meo. Flagellat autem omnem filium, quem recipit <note>(Hebr. XII, 6)</note>
          </hi>.
Quid ergo eligis? Flagellari, et recipi,
an non tangi, et non recipi? Vide, qualis sis filius.
Si haereditatem paternam appetis, flagellum non
recuses. Si flagellum respuis, nega haereditatem. Quo
enim te erudit, nisi ut det haereditatem? Haeres patris
tui ut esses, non te increpavit, non objurgavit,
non castigavit, non verberavit? Ut quid hoc? Ut ei
succederes in domum quandoque ruituram, et fundum
quandoque transiturum, et aurum non diutius
in hoc saeculo mansurum, quam tu ipse, qui aurum
possides. Etenim aut vivens amissurus es, quod habes,
aut moriens relicturus. Propter istam tamen
temporalem haereditatem pertulisti flagella patris tui,
et murmuras ad Deum erudientem, ut det tibi regnum
coelorum?</p>
        </div3>
<div3>
          <head>IV.</head>
          <p>
 Cum ergo talis es, ut placeat tibi Deus, et castigans
placeat tibi; aut enim est in te aliquid, quod flagello
corrigatur, aut ipsa rectitudo tua in flagello
probatur; cum ergo talis es, lauda; securus enim laudas.
Quare securus laudas? Quia decenter laudas, quia
perseveranter laudas. Non enim timeo, ne modo
laudes, post paululum blasphemes. Non timeo, ne sanus
laudes, et aegrotus blasphemes. Non timeo, ne desani
ore procedat laus Dei, de aegroti lingua quaeratur
Mathematicus, aut Sortilogus, quaeratur Praecantator,
<pb n="0911"/>
et remediorum diabolicorum Alligator. Non
timeo, quia jam intellexisti bonum Deum esse, et cum
castigat, et scis, quia ille, qui percutit filium, novit
et quando parcat. Decebit te laudare, quia semper
perseveranter laudabis, et erit semper laus Dei in
ore tuo. Accipis libenter blandientem patrem, accipis
libenter et flagellantem patrem. Non ad illum curris,
cum blanditur, et fugis ab eo, cum flagellat. Si enim
hoc feceris, eris tanquam puer, qui, cum fugeret a
flagellante patre, incurrit in blandientem mangonem,
et putavit eum bonum, patrem vero suum malum,
et praetulit dolos blandimentorum veritati flagellorum,
praeferendo autem amisit haereditatem, incurrit in
conditionem. Muta tu consilium, et fac cor tuum
rectum. Non enim mutatus est Deus, quia flagellat te,
sed tu mutabilis es. Agit ille aliquid per commutationem,
ut tu in melius commutatus percipias haereditatem.
Nam si relinquat te, et negligat te, quando
tibi videtur bonus, tunc multum irascitur. Intendat
Charitas Vestra, quid dicat in alio Psalmo Scriptura
Dei. <hi>Irritavit Dominum peccator,</hi> Ait. Quare irritavit?
Videte, ubi exclamaverit de irritato Deo. Utique ad
iracundiam majorem irritavit Dominum peccator. <hi>Prae magnitudine,</hi> 
 inquit, <hi>irae suae, non exquiret <note>(Psal.
X, 4)</note>
          </hi>.</p>
        </div3>
<div3>
          <head>V.</head>
          <p>
 Contra Job sanctus benedicens Dominum in
omni tempore, in cujus ore semper erat laus ejus,
cum esset dives, benedixit Dominum in divitiis suis,
faciens de illis omnia opera bona, quae in Libro ejus
enumerantur, frangens panem esurienti, vestiens
nudum, suscipiens peregrinum, et caetera, quae
sola divites de divitiis suis percipiunt, quae divites
sola lucrantur. Neque enim lucrantur, aut
praesumunt de lucris, quae filiis suis relinquunt.
Nesciunt enim, quis post eorum mortem sit possessurus
labores ipsorum. Et hanc vanitatem Scriptura
dixit: <hi>Verumtatem universa vanitas omnis homo
vivens. Thesaurizat et nescit cui congreget ea <note>(Psal.
XXXVIII, 6, 7)</note>
          </hi>. Ergo lucrum totum, quod fit de divitiis,
thesaurus est regni coelorum. Unde Dominus dedit
consilium, non ut perdas, sed ut mutes locum auro
tuo. Non enim ait tibi: Cum dederis, perdes, sed male
habens in terra, in coelo ego tibi servabo. Quid times,
ne perdas? In coelo ponis, custode Christo. Si locus
te sollicitat, coelum erit; si custos, Christus erit. Quid
times, ne perdas? Ergo cum haec de talibus faceret
Job, utique operabatur, et in ipsis operibus ejus Deus
laudabatur, et benedicebat Dominum in his, quae acceperat.
Non enim vere, fratres, divitiae accusantur.
Putatis, quando videtis divites malos, divitias esse
malas? Divitiae non sunt malae, sed illi; divitiae autem
dona Dei sunt. Da illas justo, et vide, quae bona
<pb n="0912"/>
inde faciat. Numquid ideo malum vinum, quia nescio
quis se enebriat? Da sobrio bene utenti, et vide munus
Dei. Sic da aurum homini avaro. Ut amplius faciat
hoc, quod habet, quaerit committere omnia facinora.
Da aurum homini justo, et vide, quemadmodum distribuat,
quemadmodum impertiatur, quemadmodum,
quibus potuerit, necessitatibus hominum subveniat.
Non ergo divitiae, sed utens male divitiis ipse est malus.
Job ergo bene usus est divitiis, sicut bene usus est
Abraham. Certe enim, fratres, ille mendicus ulcerosus
jacens ante januam divitis ita egens erat, ut canes
lingerent ulcera ejus. Sic certe legimus, sic scriptum
est, et tamen quo ablatus est? <hi>In sinum Abrahae <note>(Luc.
XVI, 22)</note>
          </hi>. Recense Scripturas, vide, si pauper hic fuit
Abraham. Invenies illum habuisse hic multum auri,
multum argenti, multum pecorum, multum mancipiorum,
et praediorum. Ergo pauper levatur in sinum divitis.
Si meritum illi paupertas faceret, non eum ad
requiem Abraham ipse praecederet, et eum succedentem
susciperet, sed quia hoc in paupere Lazaro erat,
quod erat in divite Abraham, id est, humilitas, pietas,
Dei cultus, Dei observantia, nec illi obfuerunt divitiae,
nec huic paupertas, sed illius meritum pietas fuit.
Inde in illo divite, qui male mutavit vices, non reprehenduntur
divitiae ipsius, sed animus ipsius. <hi>Induebatur
enim purpura et bysso, et epulabatur quotidie splendide <note>(Luc. XVI, 22)</note>
          </hi>.
Et patiebatur ulcerosum mendicum
jacere ante januam suam? et eum superbe
contemnens non satiabat ejus inopiam. Quid putatis
dixisse divitem fastidientem mendicum? Quid hic jacet
iste! Sed merito illa lingua, quae contempsit pauperem,
guttam de digito ejus desiderabat.</p>
        </div3>
<div3>
          <head>VI.</head>
          <p>
 Cum ergo Job sanctus, ut dixi, haberet multas
divitias, laudavit Deum, tentatus, ut probaretur;
probatus, ut ostenderetur. Latebat enim non solum
homines, sed et ipsum diabolum latebat, qui diligentius
inspicit, quam quisquam hominum. Latebat ergo
eum, quis esset Job, sed Dominum non latebat. Permisit
tentatorem probator; probator autem non sibi,
sed nobis, ut nobis manifestaret, quid imitari debeamus.
Non enim ipsi diabolo voluit ostendere Job, sed
per diabolum nobis, ut diabolo victo nos haberemus,
quod imitaremur. Ergo amissis omnibus, non paulatim,
sed repente, ait: <hi>Dominus dedit, Dominus
abstulit. Sicut Domino placuit, ita factum est. Sit nomen
Domini benedictum. Sicut Domino placuit, ita
factum est <note>(Job. I, 21)</note>
          </hi>. Non potest pravum esse, quod
recto placuit. Non potest malum esse, quod bono
placuit. <hi>Bonus enim Deus Israel rectis corde.</hi> Rectus
corde erat Job, ideo decebat eum laudatio. <hi>Dominus
dedit, Dominus abstulit. Sicut Domino placuit, ita factum
est.</hi> Confessus est laudans: <hi>Sit nomen Domini
benedictum. Dominus dedit, et Dominus abstulit.</hi> Erat
copia, nunc est inopia. Apud me res mutatae sunt,
ille non est mutatus. Ego aliquando dives, aliquando
pauper. Ille semper dives, semper rectus, semper
pater. <hi>Si nomen Domini benedictum!</hi> Non enim benedictum
erat nomen Domini in copia mea, et maledictum
erit in inopia mea. Absit hoc a me. Hoc dicebat
<pb n="0913"/>
Job divitiis interioribus ditatus. Totam domum
amiserat, sed pectus plenum erat. Amiserat domum,
aurum, impleverat pectus. Deus pro his omnibus,
quae dederat, ipse aderat. <hi>Dominus dedit, Dominus
abstulit.</hi> Videte, quemadmodum intelligat supereminentissimam
potestatem. Ne forte Deum velis colere,
o Christiane! propter regnum coelorum, et diabolum
timeas propter bona terrena. Omnino penes illum est
tota potestas et summa. Diabolus nocere tantum voluit,
non permissus non potuit. Apud illum ergo
potestas est. Caeterum, si tantum liceret diabolo,
quantum vult, quis Christianorum remaneret? Quis
Dei cultor in terra relinqueretur? Non videtis templa
ejus cadere, simulacra confringi, sacerdotes ejus ad
Deum converti? Non putatis hinc dolere, et torqueri
diabolum? Si ergo pro dolore suo et potestas ei esset,
quae Ecclesia in terra remaneret? Proinde cum Job
sanctus per diaboli insidias omnia perdidisset, non
dat ei aliquam potestatem. Cum laudat Deum, non
ait: Dominus dedit, diabolus abstulit; sed ait: <hi>Dominus
dedit, Dominus abstulit.</hi> Nihil sibi arroget diabolus.
Et quod dives eram, Dei erat, et quod pauper
sum, Dei est. Et si permissus est ut tentaret, non est
permissus ut suffocaret. Suffocaret autem non gulam
tenens et confringens, sed spiritum intercludens. Si
forte ille tribulationis passus angustias unum verbum
blasphemum ex ore emitteret, tunc exhalaret extremum
suffocatus excluso a se spiritu vitae. Hoc nec in
illa repentina paupertate fecit, nec in illo ultimo vulnere.</p>
        </div3>
<div3>
          <head>VII.</head>
          <p>
 Nam, cum parum fuisset diabolo abstulisse
omnia, quae ille possidebat, abstulit et filios, quibus
ille possidebat, sola relicta uxore. Solam enim illam
non abstulit, et hoc utique sciens, quid faceret. Noverat
Adam per Evam deceptum. Servabat ergo suam
potius adjutricem, quam mariti consolatricem. Cum
ergo abstulisset illa omnia, et reliquisset unam, per
quam rursus tentaret, parum ei fuit; petit etiam auferre
sanitatem corporis. Et ipsam permissus est
auferre, ut et in illo vulnere positus Job laudaret
Deum rectus corde, in nullo varians, quem decebat
laudatio. Accessit ad eum illa ad hoc relicta, et persuasit,
imo suasit blasphemiam. Ait enim: <hi>Quanta mala
patimur! Dic aliquid in Deum, et morere <note>(Job II, 9)</note>
          </hi>:
Primo Eva a diabolo quasi ad vitam invitata seducta
est, et invenit mortem. Etenim diabolus ait: <hi>Non
morte morieris <note>(Gen. III, 4)</note>
          </hi>. Et putans se habituram
vitam, mortem invenit, quia contra praeceptum Dei
fecit, et contra praeceptum Dei viro persuasit. Modo
contra: <hi>Dic aliquid in Deum, et morere!</hi> Sufficiat Evae,
quia persuasit facere contra praeceptum Dei. Illa
adhuc Eva. Ille jam non Adam. Illa a diabolo impleta,
ille exemplo correctus. Melior Job in stercore,
quam Adam in Paradiso. Ut noveritis quantum sit
rectum cor habere, Job quomodo prostravit diabolum
in illa inopia, in illo vulnere? Respondit enim mulieri,
et ait: <hi>Tanquam una ex insipientibus mulieribus
locuta es. Si bona percepimus de manu Domini, mala
non sustinebimus <note>(Job. II, 10)</note>
          </hi>? Benedixit Dominum
<pb n="0914"/>
in omni tempore, semper laus ejus in ore illius. Rectus
enim erat corde, propterea illum decebat laudatio.
Estote recti corde. Si vultis autem esse recti
corde, non vobis displiceat in aliquo Deus. Aut enim
vides causam, quare faciat, quod facit, et causam
intuens non reprehendis, aut, si te causa latet, scito,
quia ille facit, qui in nullo poterit displicere.</p>
        </div3>
<div3>
          <head>VIII.</head>
          <p>
 Dejicit, nescio, quis domum suam, reprehenditur.
Si causam noveris, fors non reprehendis hominem
facientem. Utique in hac modo Basilica sumus,
et angusta est, et habet aliquid parvum, et placuit
Domino alteram fieri, et destruenda erit haec. Quicumque
forte viderit dejicientes, cum coeperit dejici,
dicet: Hic non oratum est? Hic nomen Dei non invocatum
est? Quid patiuntur isti, ut dejiciant? Displicet
opus, quia latet consilium. Sic ergo et Deus
aliquid facit. Quare faciat, aut scis, et laudas, aut
nescis, et credis, si rectus es corde. Ipse est enim
rectus corde, qui et in ipsis causis, quas novit, laudat
Deum, et in his, quas nescit, non dat insipientiam
Deo. Injuste, et stulte reprehenderis, Homo gubernator
domus tuae! ab ignaro causarum, et ignaro consiliorum
tuorum, et tu audes Gubernatorem totius
mundi, et Creatorem coeli et terrae reprehendere,
quia flavit ventus, et aruerunt vites, aut surrexit nubes,
et fudit grandinem? Noli reprehendere. Novit
ille omnia opera sua et gubernare, et numerare. Tu
certe non potuisti fabricare coelum et terram, et tamen,
si tibi liceret, diceres Deo: O si ego gubernarem,
non facerem quod facis. Quando enim tibi displicet,
nescio quid, factum a Deo, nonne velles te esse
gubernatorem? Erubesce. Cui velis succedere, vide.
Moriturus immortali, homo Deo. Melius est te illi
cedere, quam quaerere succedere. Cede Deo, quia
Deus est, etsi forte contra voluntatem tuam fecit, non
est forte contra utilitatem tuam. Quanta faciunt medici
contra aegrotorum voluntatem, et tamen non faciunt
contra sanitatem. Et errat medicus aliquando,
Deus nunquam. Si ergo committis te medico aliquando
erranti, committis te humano consilio, non ut adhibeat
cataplasma, quod leve est, aut emplastrum, unde
tibi dolorem non faciat, sed plerumque ut urat, ut
secet, ut auferat membrum tibi, et tecum natum, committis
te illi, non dicis: Hic forte errat, et ego minus
habebo unum digitum; permittis ut tollat unum digitum,
ne forte inde totum corpus putrescat, et non
permittis Deum secare, ut tollat aliquid de fructibus
tuis, si forte in ipsa moderatione habeas disciplinam?</p>
        </div3>
<div3>
          <head>IX.</head>
          <p>
 Ergo, fratres, estote recti corde, id est, ut in
nullo vobis Deus displiceat. Non dico, ut eum non
rogetis. Rogate, quantum potestis, in afflictione.
Suspendit imbrem; rogandus est, sed et, si pluerit,
laudandus, sed et, si non pluerit, laudandus, tamen
rogandus. Non enim dicimus, ut non rogetis. Aliquando
enim flectitur, et concedit rogantibus, et non
vult concedere non rogantibus. Arrogans est Deus,
ut non concedat, nisi roganti. Sed tunc anima parvula
ad magnitudinem Dei proficiet, si ei in tribulatione
<pb n="0915"/>
subveniat, ut nobis rogantibus et tribulatis det
consolationem. Dulcescere nobis vult bono nostro,
non suo. Videte enim, quid mali est, ut tibi dulcis
factus sit mundus, et amarus sit Deus, qui fecit mundum.
Nonne mutandus es, nonne corrigendus es, ut
habeas rectum cor? Imo sit amarus mundus, et dulcis
sit Deus. Misceat itaque Dominus Deus noster amaritudines
mundo huic. Misceat plane! Hic fruere,
circumfluere, abundare deliciis, oblivisci Deum delectat.
Si habet aliquid amplius pecuniae, nugari inde
vult, non vult inde aliquid utile facere, aliquid coeleste
comparare; perdere vult et pecuniam, et se, et
caeteros, in quos impendit pecuniam. Non vultis ergo,
ut receset Deus superflua, ne de putredine totum putrescat?
Novit ergo, quid agat. Dimittamus illum,
tantum nos curandos demus, non medico consilium
praebeamus. Conversi ad Dominum, etc.
</p>
        </div3>
      </div1>



<div1>
        <head>SERMO XXII. <hi>De verbis Psalmi</hi> LI. <hi>vers.</hi> 10. Speravi in misericordia Dei.</head>
        <head>SYNOPSIS.</head>
<div3>
          <head>I.</head>
          <p>
 <hi>Quamdiu debeat durare Spes nostra. II. Spes humanae
longae, inanes, fallaces. III. Quaenam vera Spes
nostra.</hi> 
</p>
        </div3>
<div3>
          <head>I.</head>
          <p>
 Primo respondeam Fratri et Collegae meo. Ego
mane inquietam dixi debere esse charitatem, non
pigram, sed quia hoc voluit, nos obaudiamus et illi,
et Deo per illum, et vobis, et det in vobis obedientiam.
Cantavimus: <hi>Speravi in misericordia Dei <note>(Psal.
LI, 10)</note>
          </hi>. De spe nostra pauca dicamus. Et verba quidem
sermonis nostri competentem tempori finem habebunt,
Spes autem ipsa, de qua sermo est, perdurare
debet, et non cum sermone nostro cessare. Nos loquamur,
et desinamus, illa semper clamat ad Deum.
Sed et ipsa Spes (durum enim fortasse, quod dico,
sed non offendet, si ostendero, quare dico, et credo,
quia non offendet) sed et ipsa spes non erit sempiterna.
Cum enim res venerit, Spes non erit. Tandiu
quippe dicitur Spes, quandiu nondum tenetur res,
dicente Apostolo: <hi>Spes autem, quae videtur, non est
Spes. Quod enim videt quis, quid sperat? Si autem
quod non videmus, speramus, per patientiam expectamus <note>(Rom. VIII, 24. 25)</note>
          </hi>.
Si ergo Spes, quae videtur,
non est Spes, quia quod videt quis, quid sperat, et
ideo vocatur Spes, quia, quod non videmus, speramus,
cum venerit, quod videamus, Spes non erit,
<pb n="0916"/>
quia res erit. Nec tunc maledictum erit, esse sine
Spe; modo vero cuicumque sine Spe esse, maledictum
est, et opprobrium. Et vae illi, qui sine Spe modo
est! Male est enim sine Spe esse, quia nondum est
cum re. Tunc esse desinat Spes, quando tenebitur
res.</p>
        </div3>
<div3>
          <head>II.</head>
          <p>
 Res autem ipsa, quae est, quae tenebitur? Quid
est, quod succedet Spei? Videmus enim modo homines
multa terrena sperare, et secundum saeculum.
Ipsa vita nullius hominis est sine Spe, et, donec
moriatur, quisque non est sine Spe. Spes in pueris,
ut crescant, ut erudiantur, ut aliquid noverint. Spes
in adolescentibus, ut uxores ducant, ut filios generent.
Spes in parentibus filiorum, ut nutriant, ut erudiant,
ut grandes videant, quibus parvulis blandiebantur.
Ut ipsam vitam Spei humanae potissimum
nominem, quae quasi naturalior, et excusabilior, et
tristior est. Sunt enim multae Spes vulgares,
multum reprehensibiles; sed hanc teneamus, quae
civilis et naturalis est. Ad hoc enim quisque nascitur,
ut crescat, ut conjugetur, ut filios procreet, ut
erudiat, etiam ut pater dicatur filiorum. Quid amplius
quaerit? Et nondum est finita spes. Optat conjungere
filiis suis uxores, et adhuc sperat. Et cum et hoc
adeptus fuerit, optat nepotes. Et cum hos habuerit,
jam ecce tertia successio est, et piger est senex dare
locum pueris. Adhuc quaerit sibi quid optet, quaerit
quid speret, et benevolus videtur. Utinam, inquit,
vocet me puer ille avum, et audiam hoc de ore ipsius.
et moriar! Crescit puer, vocat avum, et ille nondum
se cognoscit avum. Utique enim, si avus est, si senex
est, quare non agnoscit, migrare jam debere, ut succedant,
qui nati sunt? Et cum audierit a voce parvuli
honoris nomen, vult illum ipse erudire. Numquid
deest, ut speret et pronepotem? Sic moritur,
et sperat, et sperat aliud atque aliud, cum illud, quod
sperabat, acceperit. Sed accipiendo, quod sperabat,
non satiatur, inhiat in aliis. Quare venerat, quod
sperabas? Certe jam, ut finias, quo pergis. Non finis
extenditur. Et quantos fallit haec Spes, Spes trita!
Primo non satiat, cum venerit, et quantis non venit!
Quanti speraverunt uxores, et ducere non potuerunt!
Quanti speraverunt, cum quibus eis bene esset, et
duxerunt, a quibus cruciarentur! Quam multi optaverunt
filios, et suscipere nequiverunt! Quam multi
de susceptis malis gemuerunt! Sic omnia. Speravit
aliquis divitias; non adeptis cruciatus est cupiditate,
aut adeptis tortus timore. Et nemo est, qui sperare
desinat, nullus satiatur. Tam multi falluntur, et ab
spe saeculi non quiescunt.</p>
        </div3>
<div3>
          <head>III.</head>
          <p>
 Sit aliquando et Spes nostra non fallax, sed satians,
et aliquid tam bonum, ut amplius esse non
possit. Quae est ergo res, quam speramus, quae cum
venerit. cessabit Spes, quia succedet res. Quid est
illud? Terra est? Non. Aliquid, quod in terra nascitur,
sicut aurum, argentum, arbor, seges, aqua? Nihil
<pb n="0917"/>
horum. Aliquid, quod in aere volitet? Abhorret
anima. Numquid forte coelum est, tam speciosum,
ornatumque luminibus? Quid enim in his rebus visibilibus
delectabilius, quid pulchrius? Neque hoc est.
Et quid est? Delectant ista, pulchra sunt ista, bona
sunt ista. Quaere, qui fecit. Ipse est Spes tua. Ipse
est modo Spes tua, ipse erit postea res tua. Spes est
credentis, res erit videntis. Dic ei: <hi>Spes mea es tu.</hi> 
Bene enim modo dicis: <hi>Spes mea es tu.</hi> Credis enim,
nondum vides. Promittitur tibi, nondum tenes. Quandiu
es in corpore, peregrinaris a Domino, in via es,
nondum in patria. Ipse rector, et conditor patriae via
factus est, ut te perducat. Dic ergo illi modo: <hi>Spes
mea es tu.</hi> Quid postea? <hi>Portio mea in terra viventium <note>(Psal. CXIII, 6)</note>
          </hi>.
Quae modo Spes tua est, postea erit
portio tua. Sit Spes tua in terra morientium, et erit
portio tua in terra viventium. Conversi ad Dominum,
etc.
</p>
        </div3>
      </div1>



<div1>
        <head>SERMO XXIII. <hi>De verbis Psalmi</hi> CXLV, <hi>vers.</hi> 1. Laudabo Dominum in vita mea, etc..</head>
        <head>SYNOPSIS.</head>
<p divs_removed="true"> <hi>I. Dei laus producenda ultra hanc vitam. II. Nihil in
hac vita diu. III. Christiano non imponat felicitas transitoria.
 IV. Extrema Divitis et Lazari nos erudiant.</hi> 

        </p>
        <div3 moved_from_p="true">
            <head>I.</head>
          <p>
 De verbis istius Psalmi, quem modo cantavimus,
donet Dominus, ut vobis loqui valeamus. Diximus
enim: <hi>Laudabo Dominum in vita mea. Psallam Deo
meo, quandiu vivo. <note>(Psal. CXLV, 1)</note>
            </hi>. Quibus verbis hoc
primo admoneamus Charitatem Vestram, ne, cum
auditis, vel dicitis: <hi>Quandiu vivo, psallam Deo meo;</hi> 
existimetis, cum haec vita finita fuerit, finiri nobis
laudem Dei. Magis enim tunc laudabimus, quando
sine fine vivemus. Si enim laudamus in peregrinatione,
unde transimus, quomodo laudabimus in domo,
unde nunquam migrabimus? Sicut dicitur, et legitur,
et canitur in alio Psalmo: <hi>Beati qui habitant in domo
tua. In saecula saeculorum laudabunt te <note>(Id. LXXXIII,
5)</note>
            </hi>. Ubi audis: <hi>In saecula saeculorum,</hi> finis nullus est,
et vivere beata vita, ubi Deus sine dubitatione conspicitur,
sine offensione amatur, sine fine laudatur.
Prorsus hoc erit nostrum vivere, Deum videre,
amare, laudare. Si ergo laudamus, quando credimus,
quomodo laudabimus, cum viderimus. Quomodo laudabitur
species, si sic laudatur fides. Dicit enim
Apostolus: <hi>Quandiu enim sumus in corpore, peregrinamur
a Domino. Per fidem enim ambulamus, et non
per speciem <note>(2 Cor. V, 6, 7)</note>
            </hi>. Modo ergo per fidem,
tunc per speciem. Modo credimus, quod non videmus,
tunc videbimus, quod credebamus. Non confunditur,
qui credit, quia verum est, quod videbit;
Dominus autem noster prius in nobis aedificavit fidem,
<pb n="0918"/>
ubi, si merces fidei reddatur, non praepostere ante
quaeratur.</p>
        </div3>
<div3>
          <head>II.</head>
          <p>
 Dicit aliquis: Cur ergo Psalmus dixit: <hi>Psallam
Deo meo, quandiu vivo,</hi> et non dixit: <hi>Psallam Deo
meo semper?</hi> Ubi enim dicitur: <hi>Quandiu vivo,</hi> quasi
finis significatur, sed si non intelligatur. Si putas
de hac vita dictum: <hi>Quandiu vivo,</hi> discute vitam
istam, utrum sit diu. Quantumcumque hic vixeris, diu
non est. Quomodo est diu, quod te non satiat? Dicit puer
diu vixisse hominem, quem videt senem, sed cum pervenerit,
quo ille pervenit, tunc videt, quam non fuerit
diu. Prorsus sic volat aetas, ita in se momenta transcurrunt,
ut videamus, nudiustertius fuisse nos pueros,
heri juvenes, hodie senes. Ubi ergo putas de hac
vita esse dictum: <hi>Quandiu vivo, psallam Deo meo,</hi> 
ideo, quia dixit: <hi>Quandiu vivo,</hi> ibi verax intellectus
est, de hac vita non esse dictum, quia dixit: <hi>Quandiu.</hi> 
Nunquam enim diceret Veritas: <hi>Quandiu,</hi> de
ista vita, ubi nihil est diu. Potuerunt hoc videre Sapientes
hujus mundi, et non hoc possunt videre Christiani?
Quidam Sapientum mundi eloquentissimus
homo dixit: <hi>Quid est enim hoc omnino ipsum diu, in
quo est aliquid extremum <note>(Cicero, Orat. pro M. Marcello
n. 28)</note>
          </hi>? Omnino negavit diu esse, quod ad finem
quandocumque potuerit pervenire. Prorsus quandocumque,
non quousque tu vixisti, si forte ad senectutem
ultimam pervenisti. Unius enim hominis vita,
praesertim hoc tempore, <hi>Vapor est ad modicum apparens.</hi> 
Hoc, quod dixi, Scriptura dixit exultantibus hominibus,
et per superbiam multam pollentibus, et, an
continuo moriantur, nescientibus, Scriptura divina
dixit, et eos ita superbientes, et in vanis confidentes
suae transitoriae fragilitatis admonuit. <hi>Quae est enim,</hi> 
inquit, <hi>vita vestra? Vapor est ad modicum apparens,
deinceps exterminabitur <note>(Jacob. IV, 15)</note>
          </hi>. Qui ergo se
erigit in clatione, confidit in vapore, extollitur in
honore, et perit cum vapore. Reprimenda est ergo
superbia, et quanta possumus, intentione calcanda,
et intelligendum nos in hac terra mortaliter vivere,
et cogitandum esse de fine, ubi non erit finis. Homo
enim, si tu, ut dicere coeperam, quicumque senuisti,
valde extolleris, si putas te diu vixisse, qui aliquando
finiturus es, sed ipse Adam, si adhuc viveret, et non
modo, sed in fine saeculi moreretur, nihil haberet
diu, in quo aliquid esset extremum. Et verissime
dictum est, et prudenter intellectum est, et verum
esse non tantum praedicatur, sed etiam ab auditoribus
agnoscitur.</p>
        </div3>
<div3>
          <head>III.</head>
          <p>
 Referamus animum ad Psalmum, quem cantavimus,
et inveniamus, quia ille non diceret: <hi>Psallam
Deo meo, quandiu vivo,</hi> nisi de illa vita, ubi diu est.
Si enim in ista vita ideo nihil diu, quia est aliquid
extremum, non ad istam vitam desiderandam vocamur,
quando Christiani efficimur. Non enim propterea
<pb n="0919"/>
Christiani efficimur, ut bene nobis sit in hac
vita. Si enim propterea putaverimus nos fieri Christianos,
ut hic nobis bene sit secundum vitam istam
temporalem, secundum felicitatem volaticam, et vapoream,
valde erramus, et nutabunt pedes nostri,
videntes aliquem tanta dignitate pollere, ut emineat
caeteris, cum quibus vivit, sanum esse corpore, ad
senectutem decrepitam pervenire. Videt hoc Christianus
pauper, ignobilis, in gemitibus quotidiano labore
suspirans, et dicit forte apud semetipsum: Quid
mihi prodest, quia Christianus sum factus. Numquid
ideo melior sum, quam ille, qui non est? Quam ille,
qui in Christum non credit? Quam ille, qui Deum
meum blasphemat? Admonet eum Psalmus. <hi>Nolite
fidere in principes.</hi> Quid te delectat flos foeni? <hi>Omnis
caro foenum,</hi> Propheta loquitur, non solum loquitur,
sed exclamat. Exclamavit illi Dominus. <hi>Exclama,</hi> inquit.
Et respondit: <hi>Quid exclamabo? Omnis caro foenum,
et omnis honor carnis, ut flos foeni. Foenum aruit.
Flos decidit.</hi> Ergo totum periit? Absit. <hi>Verbum autem
Domini manet in aeternum <note>(Isai. XL, 6-8)</note>
          </hi>. Quid te delectat
foenum? Ecce periit foenum. Vis non perire?
Tene te ad verbum. Sic et in isto Psalmo. Attendebat
enim forte Christianus pauper, humilis in Pagano
forte divite ac potenti, attendebat florem foeni, et eligebat
eum fortasse patronum habere magis, quam
Deum. Hunc alloquitur Psalmus: <hi>Nolite fidere in principes,
et in filios hominum, quibus non est salus <note>(Psal.
CXLV, 3)</note>
          </hi>. Ille continuo respondet: Numquid de isto
dicit, cui est salus? Ecce sanus est. Hodie illum vegetum
video. Ego magis assidue miser aegroto. Quid
attendis ista, quae tibi placent, et quae te delectant?
Non est salus. <hi>Exiet spiritus ejus, et revertetur in terram
suam.</hi> Ecce tota salus, <hi>Vapor ad modicum apparens.
Exiet spiritus ejus, et revertetur in terram suam.</hi> 
Transeant aliquot anni. Moveatur fluvius, sicut fieri
solet. Per diversa transcurrens aliqua sepulcra mortuorum
discerne ossa divitis ab ossibus pauperis.
Exeunte spiritu suo revertitur in terram suam. Optime
de spiritu ejus nihil dixit, quia et ille, cum viveret,
nihil spiritualiter cogitavit. <hi>Revertetur in terram suam,</hi> 
secundum carnem utique, secundum corpus, ubi pollebat,
ubi efferebatur, ubi te decipiebat, in cujus te
carnis felicitate fallebat. <hi>Exiet spiritus ejus, et revertetur
in terram suam. In illa die peribunt omnes cogitationes
eorum <note>(Ibid. 4)</note>
          </hi>. Cogitationes illae, quae terrenae
erant: Ecce facio, ecce impleo, ecce pervenio.
Ecce illud emo, ecce illud acquiro, ecce ad talem et
talem honorem pervenio. <hi>In illa die peribunt omnes
cogitationes ejus.</hi> Si autem, quoniam <hi>Verbum Dei manet
in aeternum,</hi> teneas te ad verbum, ut det tibi vitam
aeternam, non solum cogitatio tua tunc non
peribit, sed tunc venit. Quando illius perit, tua tunc
venit. Ille enim cogitabat temporalia atque terrena,
opes opibus addere, pecuniarias facultates exaggerare,
nitere honoribus, tumere potentia. Ergo, quia
talia cogitabat, <hi>In illa die peribunt omnes cogitationes
ejus.</hi> Tu autem, si cogitabas, quia Christianus factus
es, non temporalem felicitatem, sed requiem sempiternam,
<pb n="0920"/>
quando corpus tuum redierit ad terram suam,
tunc invenit anima tua requiem suam.</p>
        </div3>
<div3>
          <head>IV.</head>
          <p>
 Attende Evangelium, et vide, atque inspice
cogitationes duorum hominum. <hi>Erat quidem Dives,
qui induebatur purpura et bysso, et epulabatur quotidie
splendide <note>(Luc. XVI, 19)</note>
          </hi>. Quotidie foenum, et flos foeni.
Non te seducat illius felicitas, qui <hi>Induebatur purpura
et bysso, et epulabatur quotidie splendide.</hi> Superbus
erat, impius erat, vana cogitabat, vana concupiscebat.
Quando mortuus est, in illa die perierunt cogitationes
ejus. Erat autem ante januam ipsius quidam
Pauper, nomine Lazarus. Tacuit nomen Divitis, et
dixit nomen Pauperis. Cujus nomen ventilabatur,
ipsius tacuit Deus. De cujus nomine silebatur, ipsum
dixit Deus. Nolo, mireris. Deus, quod in Libro suo
scriptum invenit, hoc recitavit. De impiis enim dictum
est: <hi>Et in libro tuo non scribentur <note>(Psal. LXVIII, 29)</note>
          </hi>;
itemque Apostolis, cum gloriarentur, quia in nomine
Domini daemonia illis subjecta fuerant, ne de hac re
sicut homines extollerentur, seseque jactarent, quamvis
de re magna, quamvis de virtute praeclara: <hi>Nolite,</hi> 
inquit, <hi>in hoc gaudere, quia daemonia vobis subjecta
sunt; sed gaudete, quia nomina vestra scripta
sunt in coelo <note>(Luc. X, 20)</note>
          </hi>. Deus enim inhabitator coeli
tacuit nomen Divitis, quia scriptum non invenit in
coelo; dixit tamen Pauperis, quia ibi scriptum invenit,
imo ibi scribi jussit. Sed videte illum Pauperem.
Diximus enim de cogitationibus impii Divitis, praeclari,
induentis purpuram et byssum, et epulantis
quotidie splendide, quia, cum mortuus esset, perierunt
omnes cogitationes ejus. Pauper autem Lazarus
erat ante januam Divitis, <hi>Ulceribus plenus, et cupiebat
saturari de micis, quae dejiciebantur de mensa Divitis,
et nemo illi dabat. Sed et canes veniebant, et lingebant
ulcera ejus <note>(Id. XVI, 21)</note>
          </hi>. Ibi te volo videre, Christiane.
Dicuntur enim exitus duorum istorum. Potens est
quidem Deus, et in hac vita salutem dare, et egestatem
auferre, et sufficientiam donare Christiano. Et
tamen, si etiam hoc non esset, quid eligeres? Ut ille
pauper esse, an, ut ille, dives esse? Non te fallat.
Audi finem, et observa malam electionem. Sine dubio
enim Pauper ille, quoniam pius erat, in aerumnis
temporalibus constitutus finiendam quandoque illam
vitam, et adipiscendam aeternam requiem cogitabat.
Mortui sunt ambo, sed illius Pauperis non illa die
perierunt cogitationes. Contigit enim mori inopem
illum, et auferri ab Angelis in sinum Abrahae. In illa
die sanatae sunt omnes cogitationes ejus. Et, quoniam
Lazarus in latina lingua interpretatur <hi>Adjutus</hi>,
qui in hebraea Lazarus, bene admonuit Psalmus: <hi>Beatus, cujus Deus Jacob adjutor ejus 
 <note>(Psal. CXLV, 5)</note>
          </hi>.
Quando spiritus ejus exibit, et caro ejus revertetur
in terram suam, non peribunt cogitationes ejus, <hi>Quia
spes ejus in Domino Deo ejus.</hi> Hoc discitur in schola
Christi doctoris, hoc speratur ab animo fidelis auditoris,
haec est merces verissima Salvatoris.
</p>
        </div3>
      </div1>


<div1>
        <head>SERMO XXIV. <hi>De verbis Evangelii Luc.</hi> XVI. <hi>vers.</hi> 19-31, Homo quidam erat dives, etc..</head>
        <pb n="0921"/>
        <head>SYNOPSIS.</head>
<p divs_removed="true"> <hi>I. Oraculis Propheticis de Christo, et ejus Ecclesia
Judaei nondum credunt. II. Judaeorum incredulitas
coarguitur exemplo divitis Epulonis. III. Dives Epulo
salubre nobis exemplum. IV. Satis de futuris praemoniti
nullam excusationem habemus. V. Fides nostra
confirmanda ex jam impletis, et ex promissis a
Deo. VI. Dei promissa in Gente Judaeorum ex Abraham,
cujus fides commendatur. VII. Dei in exolvendis
promissis fidelitas, et insania Idololatrarum.
 VIII. Deus quaerit imaginem suam in anima, ut
Caesar in nummo. IX. Quanta promissa Dei jam
exoluta sint. X. Abrahae fides nobis exemplum. XI.
De tolerandis adversis duplex similitudo. XII. Dei
patientia nobis utendum est, et illa imitanda. XIII.
Committere nos debemus Deo in adversis absque querela.
 XIV. Exhortatio ad patientiam.</hi> 

        </p>
        <div3 moved_from_p="true">
            <head>I.</head>
          <p>
 CHRISTIANORUM fides, quae ab impiis et infidelibus
irridetur, haec est, quia nos dicimus, esse aliam vitam
post istam vitam, et esse a mortuis resurrectionem,
et esse post transactum saeculum in fine judicium.
Hoc cum in rebus humanis non crederetur,
praedicaretur autem, et annuntiaretur a Prophetis
servis Dei, et a Lege, quae per Moysen data est, et
adhuc incredibile hominibus videretur, venit Dominus
et Salvator noster Jesus Christus, qui hoc hominibus
persuaderet. Qui cum sit Filius Dei natus
de Patre invisibiliter, et ineffabiliter, coaeternus Patri,
et aequalis Patri, et cum Patre unus Deus, cum
sit Verbum Patris, per quod facta sunt omnia, et
Consilium Patris, per quod reguntur omnia, tantam
magnitudinem suam, et incomprehensibilem majestatem,
ac potestatem, quae non poterat cognosci ab
hominibus, deposuit ad terras accipiendo carnem,
et apparendo oculis hominum. Cum ergo Deus, id
est, ipsa Divinitas, in Christo non videretur, caro
visa contemnebatur; ille autem interiorem suam Divinitatem
miraculis approbabat. Et cum talis videretur,
qui humanis oculis posset sperni, tantum
faciebat, ut in ipsis operibus appareret Filius Dei.
Cum ergo magna faceret, utilia praeciperet, corrigeret
vitia, castigaret, virtutes doceret, sanitates etiam
corporum operaretur, ut sanaret mentes infidelium,
iratus populus, ubi est natus, et nutritus, et tanta
ista fecit, occidit eum. Ille autem, qui nasci venerat,
utique et mori venerat. Nec mortem carnis suae,
quam propter exemplum demonstrandae resurrectionis
acceperat, voluit esse infructuosam, sed permisit
<pb n="0922"/>
eam magis manibus impiorum, ut, cum illi nollent
facere, quod jubebat, pateretur ille, quod volebat.
Factum est. Occisus est Christus, sepultus, resurrexit,
ut novimus, ut testatur Evangelium, ut jam
toto orbe praedicavit, et adhuc Judaei, videtis, quia
nolunt credere in Christum, jam posteaquam resurrexit
a mortuis, et glorificatus in oculis Discipulorum
suorum ascendit in coelum, cum jam impleantur per
totum orbem terrarum praeconia Prophetarum. Etenim
omnes Prophetae, qui praenuntiaverunt Christum
nasciturum, et moriturum, et resurrecturum, et in
coelum ascensurum, praenuntiaverunt etiam Ecclesiam
ejus per omnes gentes futuram. Judaei autem, si
non viderunt Christum resurgentem, et ad coelum
euntem, viderent saltem Ecclesiam toto orbe diffusam,
quod utique cum impleretur, praedicta Prophetarum
dicta implerentur.</p>
        </div3>
<div3>
          <head>II.</head>
          <p>
 Fit in illis, quod modo audivimus ex Evangelio.
Ideo enim non audiunt Christum, qui a mortuis
resurrexit, quia Christum in terra positum non audierunt.
Hoc enim dixit Abraham illi Diviti, qui apud
inferos torquebatur, et volebat aliquem mitti ad superos,
ut fratribus ejus nuntiaret, quid agatur apud
inferos, et antequam venirent ad loca illa tormentorum,
viverent bene, agentes poenitentiam de peccatis
suis, ut mererentur ire potius in sinum Abraham,
non ad illa tormenta, quo Dives ille pervenit. Cum
ergo hoc ageret ille Dives sero misericors, qui Pauperem
jacentem ante januam suam contempserat, et
propterea forte superbus in illum erat, ipsa lingua
ardebat, et ibi stillam aquae desiderabat, cum ergo
non egisset apud superos, quod agendum illi erat,
ne illuc veniret, sero coepit esse misericors pro aliis.
Sed quid ait Abraham? <hi>Si Moysen et Prophetas non
audiunt, neque, si quis a mortuis resurrexerit, persuadebit
eis <note>(Luc. XVI, 31)</note>
          </hi>. Omnino verum est, fratres.
Ideo Judaeis hodie non persuadetur, ut credant in
eum, qui resurrexit a mortuis, quia Moysen et Prophetas
non audierunt. Nam si illos audire vellent,
ibi invenirent praedictum esse, quod modo impletum
est, et nolunt adhuc credere. Quod ergo de Judaeis
diximus, de nobis agamus, ne cum alios attendimus,
et nos in ipsam impietatem incidamus. Evangelium,
charissimi, Judaeis non legitur, Moyses et Prophetae
leguntur, quos nolunt audire. Quod si audire vellent,
crederent in Christum, quia Moyses et Prophetae Christum
venturum praedicaverunt. Non ergo nos tales
simus, quando nobis legitur Evangelium, quales sunt
illi, quando illis leguntur Prophetae. Apud ipsos
enim, ut dixi, Evangelium non recitatur, apud nos
recitatur.</p>
        </div3>
<div3>
          <head>III.</head>
          <p>
 Ecce audistis modo ex Evangelio duas vitas:
unam praesentem, alteram futuram. Praesentem habemus,
futuram credimus. In praesenti sumus, ad futuram
nondum pervenimus. Cum in praesenti sumus,
<pb n="0923"/>
futurae meritum comparemus; nondum enim mortui
sumus. Numquid Evangelium apud inferos recitatur?
Quod utique si recitaretur, frustra illud Dives audiret,
quia jam fructuosa poenitentia esse non posset.
Nobis ibi legitur, et ibi a nobis auditur, ubi dum vivimus
corrigi possumus, ne ad illa tormenta veniamus.
Credimus quod legitur, an non credimus? Absit
ut hoc opinemur de Charitate Vestra, quia non creditis!
Christiani enim estis, nec Christiani ullo modo
essetis, si Evangelio Dei non crederetis. Quia ergo
Christiani estis, manifestum est vos Evangelio credere.
Audivimus. Modo recitatum est. Erat utique
Dives superbus, utique extollens se in divitiis, qui <hi>Induebatur purpura et bysso, et epulabatur quotidie
splendide 
 <note>(Luc. XVI, 19)</note>
          </hi>. Jacebat autem ad januam ejus
ulcerosus pauper quidam nomine Lazarus, cujus etiam
ulcera canes lingebant, et cupiebat <hi>Saturari de micis,
quae cadebant de mensa Divitis <note>(Ibid. 21)</note>
          </hi>, et non poterat.
Ecce crimen Divitis, quia utique de micis saturari
cupiebat, et non poterat, cui participanda humanitas
erat. Ille ergo Dives, si compateretur Pauperi
ante januam suam jacenti, et vellet esse de divitiis
illis misericors, illuc veniret et ipse, quo venit et ille
Pauper. Non enim illum Lazarum paupertas duxit ad
requiem et non humilitas, aut vero illum Divitem ab
illa tanta requie divitiae retraxerunt, et non superbia
et infidelitas. Nam, ut noveritis, fratres, quia apud
superos Dives iste infidelis fuit, de verbis ipsius approbemus,
quae dixit apud inferos. Intendite. Voluit
aliquem a mortuis ire, ut nuntiaret fratribus ipsius,
quid agatur apud inferos, et cum illi hoc non concederetur
dicente Abraham: <hi>Habent Moysen, et Prophetas.
Audiant illos. Non, pater Abraham, inquiens,
sed, si quis hinc ab inferis ierit, persuadebuntur;</hi> ostendit,
quia et ipse, cum esset apud superos, non credebat
Moysi et Prophetis, sed aliquem surgere sibi
a mortuis cupiebat. Attendite tales modo, et videte,
ubi ex exemplo hujus Divitis admonemur, si fidem
habetis. Quanti sunt, qui modo dicunt; Bene nobis
sit, cum vivimus! Manducemus, et bibamus, et deliciis
istis perfruamur! Quid est, quod nobis dicitur,
quia erit postea? Quis huc inde rediit? Quis huc inde
surrexit? Dicuntur haec. Hoc dicebat Dives ille, et,
quod non credebat vivus, expertus est mortuus. Melius
vivus fructuose corrigeretur, quam mortuus infructuose
torqueretur!</p>
        </div3>
<div3>
          <head>IV.</head>
          <p>
 Nunc ergo mutemus verba ipsa, si quis forte
in nobis est, qui haec solet dicere. Non enim ostendit
Deus modo, quod nos jubet credere. Ideo illud non
ostendit, ut merces sit fidei. Si enim ostendat tibi,
quod meritum habes, quia credis! Non est jam credere,
sed videre. Magis tibi hoc non ostendit Deus,
ut credas. Imperat tibi, quod credas, servat tibi, quod
videas. Sed si non credas, cum imperat fidem, speciem
suam non tibi servat, sed illud tibi servatur,
unde Dives ille apud inferos torquebatur. Et, cum
venerit Dominus noster et Salvator Jesus Christus,
qui sic annuntiatur modo venisse, ut speretur etiam
esse venturus, veniet cum retributionibus fidelium,
<pb n="0924"/>
et infidelium: fidelibus praemia daturus, infideles in
ignem aeternum missurus. Et dixit hoc in Evangelio,
quomodo sit in fine judicaturus. Positurum se alios
ad dexteram, alios ad sinistram, et discreturum omnes
gentes, sicut pastor separat oves ab hoedis; justos
ad dexteram futuros, impios ad sinistram; justis se
dicturum: <hi>Venite, benedicti Patris mei, percipite regnum,
quod vobis paratum est ab initio mundi.</hi> Impiis
autem et infidelibus: <hi>Ite in ignem aeternum, qui paratus
est diabolo et angelis ejus <note>(Matth. XXV, 34-41)</note>
          </hi>! Quid
tibi amplius potuit prodesse Judex, quam ut definitivam
sententiam suam tibi diceret, ne in illam possis
incurrere? Fratres, omnis qui minatur, non vult ferire.
Nam, si subitaret, et feriret. Qui dicit: Observa;
non vult invenire, quem feriat. Homines sibi
plagas conciliant, homines sibi poenas comparant,
qui tandiu dicenti Deo: Observate; nolunt credere.
Et quidem errantis poena, quae hic est forte aliqua
afflictio, et aliquod flagellum, aut emendatorium, aut
probatorium est. Aut enim emendatur quisque pro
peccatis suis, ne incidat in majores poenas non emendatus,
aut probatur uniuscujusque fides, qua tolerantia,
aut qua patientia sub flagello patris permaneat,
non murmurans de patre castigante, et gaudens
ad blandientem, sed ita gaudens ad blandientem,
ut gratias agat et castiganti, quia <hi>Flagellat omnem
filium, quem recipit <note>(Hebr. XII, 6)</note>
          </hi>. Quanta Martyres
passi sunt, quanta toleraverunt! Quas catenas, quos
squallores, quos carceres, quos cruciatus, quas flammas,
quas bestias, quae genera mortis! Calcaverunt
omnia. Videbant enim aliquid spiritu, ut, quod videbant
corpore, non curarent. Erat in illis oculus
fidei, tendebatur oculus in futura, contemnebant praesentia.
Cujus autem oculus de futuris extinctus est,
expavescit ad praesentia, et non pervenit ad futura.</p>
        </div3>
<div3>
          <head>V.</head>
          <p>
 Est ergo fides, quae aedificatur in nobis. Modo,
quicumque non vult credere, quia natus est Christus
de Maria Virgine, quia passus est, quia crucifixus
est, credat Judaeis, quia fuit, et occisus est, credat
Evangelio, quia de Virgine natus est, et resurrexit.
Est enim, unde credat. Et inimici Judaei non audent
dicere: Non fuit Christus in gente nostra, aut: Non
fuit iste homo, nescio quis, quem colunt Christiani.
Fuit, dicunt, et parentes nostri occiderunt illum, et
mortuus est, ut homo. Si ea, quae consecuta sunt mortem
ipsius, invenimus dicta a Prophetis, quia in
nomine ejus cursurus erat totus mundus, quia
adoraturae illum erant omnes gentes, et omnes patriae
gentium, quia omnes etiam reges sub jugum ipsius
mittendi erant, et videmus impleta post mortem
Christi, quae praedicta erant ante nativitatem Christi,
quomodo nos fallimus, si caetera credere nolumus,
cum videamus in nobis multa impleta? Nos enim
ipsi, fratres, non soli nos, qui hic sumus Christiani,
<pb n="0925"/>
nos totus mundus sumus modo. Ante paucos annos
non eramus, et mirum est, quomodo factum sit, ut,
quod per tot saecula non erant, modo sint. Legimus
illud in Prophetis. Ne putemus casu evenisse, invenimus
praedictum esse. Hinc enim augetur fides nostra,
hinc aedificatur, hinc confortatur. Nemo est, qui
dicat: Subito accidit. Unde? Ecce hoc, quod nunquam
fuit in terra. Nonnunquam in Scripturis debitor
in illis Deus tenebatur, sed tempore suo debitum
redditurus. Unde autem debebat Deus? An ab
aliquo mutuum acceperat, qui omnibus omnia insuper
donat? Qui fecit, quibus donaret? Non enim vel
ipsi homines, quibus aliqua donarentur, erant. Potest
aliquis dicere: Meritis meis Deus concessit haec
bona? Puta, concessit meritis tuis bona ista. Ut es
ses, cui concessit? Qui non eras, quid tibi donavit?
Ut esses gratis. Non enim promerueras illud, ante
quam esses. Crede ei, quia et caetera gratis tibi donare
dignatus est. Habemus ergo gratiam Dei, et tenebat
Deum quodam modo debitorem mundus totus.
Imo non tenebat, quia cautionem, quam fecerat, nesciebat.
Promittendo se fecit debitorem, non mutuum
accipiendo. Nam duobus modis dicitur debitor: Redde,
quod accepisti, aut quod promisisti. Quia, quod
promisit Deus, non potest dici: Redde; nihil enim
ab homine accepit, qui totum homini dedit; restat ut
debitor non sit, nisi quia polliceri dignatus est.</p>
        </div3>
<div3>
          <head>VI.</head>
          <p>
 Haec pollicitatio in Scripturis erat, hae Scripturae
in una gente Judaea, quam elegit nasci de
carne servi sui, fidelis sui, qui in illum credidit. Et
quomodo gens illa nata est? De Abraham sene, et de
Sara sterili. Ut parturiretur, ut nasceretur ipse Isaac,
unde venit gens Judaeorum, miraculum fuit <note>(Gen. XVII
et XXI)</note>. Nihil de membris suis senex sperabat, nihil
de sterilitate conjugis suae optare audebat. Quod omnino
non computabat, Deus illi obtulit, et offerenti
Deo credidit, qui a Deo optare non ausus est. Et cum
credidisset, et natus ei esset filius, de quo credidit,
nascituram innumeram prolem, petiit Deus ipsum filium
immolari sibi <note>(Id. XXII)</note>. Tantae autem fidei fuit
Abraham, ut non dubitaret immolare unicum, de
quo acceperat promissum. Numquid haesitavit, et
dixit Deo: Domine, pro magno mihi concessisti Filium
in senectute, pro magnis votis, pro magna laetitia,
insperato mihi natus est filius. Hunc exigis, ut
occidam? Nonne melius erat, ut non dares, quam ut
datum auferres? Non haec dixit, sed credidit utile esse,
quidquid Deum videbat velle. Haec est fides, fratres.
Certe Pauper ille in sinum Abrahae sublatus
est, et Dives ille ad tormenta inferorum. Ut sciatis
non in culpa esse divitias, Abraham dives erat, in
cujus sinu Lazarus requiescebat. Dives hic erat in
terra: sicut habemus docentem Scripturam. Habebat
multum auri, argenti, pecorum, familiae. Dives erat,
sed superbus non erat. Ut noveritis, quia in divite
sola torquebatur superbia, sola torquebantur vitia.
Ipsa meruerant poenam, non substantia Dei. Substantia
<pb n="0926"/>
enim Dei bona cuicumque datum fuerit. Sed
bene utenti merces acquiritur, male utenti poena retribuitur.
Attendite autem, quomodo habebat Abraham
divitias. Numquid filiis suis servabat? Si ipsum
filium jubente Deo obtulit, divitias quomodo contempsit?</p>
        </div3>
<div3>
          <head>VII.</head>
          <p>
 Ergo haec Scriptura, ubi se Deus promittendo
fecerat debitorem, latebat apud Judaeos. Venit Dominus
noster Jesus Christus, secundum ipsam Scripturam
natus, quia secundum ipsam redditus. Secundum
ipsam Scripturam passus, quia in ipsa praenuntiatus
passurus. Secundum ipsam Scripturam
resurgens, quia in ipsa praenuntiatus resurrecturus.
Secundum ipsam Scripturam ascendens in coelum,
quia in ipsa praenuntiatus ascensurus. Posteaquam
ascendit ignoratus a Judaeis, coepit mittere Apostolos
suos ad gentes, et quodam modo excitare dormientes,
et dicere? Surgite, recipite debitum, quod olim
vobis promissum est! Quis est, qui excitat creditorem
suum, et offert illi quod debet? Non enim gentes,
quia debitorem habebant Deum, surrexerunt.
Vocatae sunt, in Scripturam intendere coeperunt, et
ibi invenire, quia, quod accipiebant, jam olim ipsis
promissum erat. Acceperunt Christum promissum,
et exhibitum, acceperunt gratiam Dei, Spiritum sanctum
promissum, et exhibitum, acceperunt ipsam
Ecclesiam per omnes gentes, dispersam, promissam,
et exhibitam. Idola, quae colebant gentes, promiserat
Deus se eversurum. Legitur in Scripturis; ibi illud
invenis <note>(Isai. II, 18; Ezech. VI, 6; et Mich. I, 7)</note>. Videtis
quemadmodum hoc temporibus nostris fecit
Deus, quod ante tot millia annorum promisit. Etenim
converterant se homines ab eo, a quo facti
erant, ad illud, quod ipsi fecerant. Et cum sit semper
melior, qui facit, quam illud, quod facit, ideo melior
est Deus non solum homine, quem fecit, sed omnibus
Angelis, Virtutibus, Potestatibus, Sedibus, Thronis,
Dominationibus, quia omnia ipse condidit <note>(Ephes. I,
21; et Coloss. I, 16)</note>, ut sit inferius, quidquid facit homo,
quam est ipse homo. Ad tantam dementiam ducti
erant homines, ut adorarent idolum, qui damnare
deberent. Si adorarent fabrum, qui fecerat idolum,
manifestum est, fratres, quia faber melior, quam idolum,
quod fecit. Et cum detestandi essent homines,
si fabrum adorarent, ipsum idolum adorant, quod factum
est a fabro. Detestandi essent adorando fabrum,
sed meliores essent, quam qui adorant idolum. Si
ergo damnantur meliores, quomodo plango pejores?
Si vero adorantem fabrum damnandum esse dixi,
qui dimittit fabrum, et adorat idolum, qui utique
meliorem dimisit, ad inferiorem se contulit, quomodo
damnandus est? Sed quem meliorem primo dimisit?
Deum a quo ipse factus est. Imaginem Dei quaerit.
In se habet. Non enim potuit facere faber imaginem
Dei, sed Deus potuit facere imaginem sibi. Non fecit
autem aliud tibi, sed te ipsum fecit ad imaginem suam.
Adorando autem imaginem hominis, quam fecit faber,
<pb n="0927"/>
conteris imaginem Dei, quam tibi impressit
Deus. Ideo, cum te vocat, ut redeas, reddere tibi vult
illam imaginem, qua tu ipse cupiditate terrena quodam
modo confricando perdidisti, et obsoletasti.</p>
        </div3>
<div3>
          <head>VIII.</head>
          <p>
 Inde est, fratres, quod imaginem suam a nobis
quaerit Deus. Hoc commemorat Judaeos illos,
quando illi obtulerunt nummum. Primo enim tentare
illum voluerunt, cum dicerent: <hi>Domine, licet tributum
dare Caesari <note>(Matth. XXII, 17)</note>
          </hi>? ut, si diceret ille:
Licet; calumniarentur illi, quia in maledicto vellet
esse Israel, quem volebat esse tributarium, ut subjugatus
esset Regi, ut daret tributa. Si autem diceret:
Non licet reddere tributa; calumniarentur illi, quia
contra Caesarem praeciperet, et auctor esset, ut non
redderent tributum suum, quod debebant, quia subjugati
erant. Vidit tentantes, tanquam veritas falsitatem,
et convicit breviter mendacium ex ore mentientium.
Non enim dixit in illos sententiam, ex ore suo,
sed fecit, ut illi in se dicerent sententiam, quia scriptum
est: <hi>Ex ore tuo justificaberis, et ex ore tuo damnaberis <note>(Id. XII, 37)</note>
          </hi>.
 <hi>Quid me,</hi> inquit, <hi>tentatis? Hypocritae,
ostendite mihi nummum.</hi> Ostenderunt. <hi>Cujus</hi> 
ait, <hi>habet imaginem, et inscriptionem?</hi> Responderunt: <hi>Caesaris.</hi> 
 Et ille: <hi>Reddite ergo Caesari, quod Caesaris
est, et Deo, quod Dei est <note>(Id. XXII, 18-21)</note>
          </hi>. Sicut
Caesar quaerit imaginem suam in nummo tuo, sic
quaerit Deus imaginem suam in animo tuo. Redde
Caesari, ait, quae Caesaris sunt. Quid a te quaerit Caesar?
Imaginem suam. Quid a te quaerit Deus? Imaginem
suam. Sed Caesaris in nummo est, Dei imago
in te est. Si quando nummum perdis, plangis quia
imaginem Caesaris perdidisti. Quando adoras idolum,
non plangis, quia injuriam facis in te imagini Dei?</p>
        </div3>
<div3>
          <head>IX.</head>
          <p>
 Tenete ergo, fratres, pollicitationem Domini
Dei nostri, et numerate jam ex illo numero pollicitationum
suarum, quanta reddidit. Christus nondum
erat natus. In Scriptura erat promissus. Reddidit
illum. Natus est. Nondum erat passus, nondum resurrexerat.
Et hoc reddidit. Passus, crucifixus, resurrexit.
Passio ipsius praemium nostrum est. Sanguis
ipsius redemptio nostra est. Ascendit in coelum, sicut
promiserat. Et hoc reddidit. Misit Evangelium per
omnes terras. Ideo quatuor Evangelia esse voluit, ut
significaretur quaternario numero totus orbis terrarum,
ab Oriente et Occidente, ab Aquilone et Meridiano.
Ideo duodecim Discipulos habere voluit, ut
terni quodam modo per quatuor distributi videantur,
quia in Trinitate vocatus est mundus, in Patre, et
Filio, et Spiritu sancto. Reddidit hoc. Misit Evangelium,
sicut praedixit. <hi>Quam speciosi pedes evangelizantium
eorum, qui annuntiant pacem, evangelizantium
bona <note>(Rom. X, 15)</note>
          </hi>! Sicut praedixit: <hi>Non sunt sermones,
neque verba, quorum non audiantur voces eorum.
Per omnem terram exivit sonus eorum, et in fines orbis
terrae verba eorum <note>(Psal. XVIII, 4, 5)</note>
          </hi>. Quomodo dixit,
sic misit. Evangelium per omnes terras scribitur.
Etiam Ecclesia persecutionem primo passa est. Reddidit,
<pb n="0928"/>
quia et Martyres promiserat. Recita cautionem: <hi>Pretiosa in conspectu Domini mors justorum
ejus 
 <note>(Psal. CXV, 15)</note>
          </hi>. Reddidit etiam Martyres, quia
et ipsos promiserat. Quid postea reddendum erat? <hi>Adorabunt in conspectu ejus omnes reges terrae 
 <note>(Id.
LXXI, 11)</note>
          </hi>. Crediderunt et reges, qui primo persequendo
Martyres fecerant. Videmus ergo et modo
reges credidisse. Reddidit etiam, quod promiserat,
ut jubentibus regibus idola frangerentur, quibus primo
jubentibus Christiani occidebantur. Abstulit etiam
idola, quia promiserat: <hi>Et in idolis nationum non erit
respectus <note>(Sap. XIV, 1)</note>
          </hi>. Cum tanta ergo reddiderit,
fratres, quare non illi credimus? Minus idoneus debitor
est Deus? Si omnino nihil adhuc nobis reddidisset,
idoneum debitorem tenebamus, qui fecit coelum
et terram. Non enim pauper futurus erat, ut non
haberet, unde redderet, aut fallit, cum ipse sit Veritas,
aut tanta potestas est Deus, cui possit succedi,
ut non habeat tempus reddendi?</p>
        </div3>
<div3>
          <head>X.</head>
          <p>
 Justum est, fratres, ut credatur Deo, antequam
aliquid reddat, quia utilibet mentiri non potest, fallere
non potest. Deus est. Sic illi crediderunt Patres nostri.
Abraham sic illi credidit. Ecce vere laudanda
fides, et praedicanda. Nihil ab illo acceperat, et credidit
promittenti. Nos nondum credimus, qui tanta
jam accepimus. Numquid poterat illi dicere Abraham:
Credam, quia illud mihi promisisti, et reddidisti? A
primo jussu credidit, nihil tale aliud acceperat. <hi>Exi
de terra tua, dictum est illi, et de cognatione tua, et
vade in terram, quam tibi dabo <note>(Gen. XII, 1)</note>
          </hi>. Et credidit
statim, et non dedit illi ipsam terram, sed semini
illius illam servavit, et semini ipsius promisit quid? <hi>In semine tuo benedicentur omnes gentes 
 <note>(Gen. XXII,
18)</note>
          </hi>. Semen ipsius Christus, quia de Abraham Isaac,
de Isaac Jacob, de Jacob duodecim, de duodecim
populus Judaeorum, de populo Judaeorum Virgo Maria,
de Virgine Maria Dominus noster Jesus Christus.
Et factus est semen Abraham Dominus noster Jesus
Christus, et quod promissum erat Abrahae, invenimus
impletum in nobis. <hi>In semine tuo,</hi> inquit, <hi>benedicentur
omnes gentes.</hi> Credidit hoc, antequam aliquid
vidisset. Credidit, et non vidit quod promittebatur.
Nos autem videmus quod illi promissum est. Et quidquid
illi promittebatur, futurum erat. Quid enim
nondum reddidit Deus? Labores in saeculo isto futuros
denuntiavit, et sanctos suos, et fideles suos futuros
in laboribus, et fructum allaturos cum tolerantia <note>(Luc. VIII, 15)</note>.
Praenuntiavit, et videmus. Ipsis
laboribus atterimur. Qui nondum labores praenuntiati
sunt? Neque enim putetis, fratres, quia, quod videtis
atteri res humanas modo, non est scriptum in Scriptura
Dei. Totum scriptum est, et tolerantia indicta
est Christianis, et magis futura bona, quia venerunt
mala, quae praedicta ventura erant. Nam si non venirent,
quae dicta erant, etiam de bonis nobis
fidem auferrent, sed ideo venerunt ante mala, ut
credamus futura bona.
<pb n="0929"/>
</p>
        </div3>
<div3>
          <head>XI. </head>
          <p>
Modo mundus sic est, quomodo et torcular in
pressuris est. Sed si amurca es, per cloacas vadis;
si oleum, in gemellario manes. Nam necesse
est, pressurae sint. Attendite amurcam, attendite
oleum. Pressura fit aliquando in mundo, verbi gratia:
fames, bellum, inopia, egestas, mortalitas, rapina,
avaritia, pressurae pauperum, labores civitatum.
Sunt ista. Videmus. Et praedicta sunt futura, et
videmus, quia sunt. Invenimus homines inter istas
pressuras murmurare, et dicere: Ecce temporibus
christianis quanta mala sunt! Ante tempora christiana
quanta bona abundabant! Non erant tanta
mala ista. De pressura amurca exit. Per cloacas currit.
Os ipsius propterea nigrum est, quia blasphemat.
Non splendet. Oleum relucet. Invenis autem alium
hominem de pressura ipsa, et de ipsa tritura, quae
illum trivit. Numquid non ipsa tritura est, quae illum
trivit? Audistis vocem amurcae, audite vocem olei.
Deo gratias! Benedictum nomen tuum! Ista omnia
mala, quibus nos conteris, praedicta erant. Securi
sumus, quia ventura sunt et bona. Quando nos, et
mali simul emendamur, fit voluntas tua. Te novimus
Patrem promittentem, te novimus Patrem flagellantem.
Erudi nos, et redde haereditatem, quam in fine
promisisti. Benedicimus sanctum nomen tuum, quia
nusquam fuisti mendax. Omnia, quemadmodum praedixisti,
sic exhibuisti. In his laudibus de ipsa pressura
emanantibus oleum currit in gemellario. Tamen
quia torcular est totus iste mundus, unde etiam dicitur
alia similitudo. Sicut in fornace probatur aurum
et argentum, sic probat justos tentatio tribulationis;
et de fornace aurificis similitudo ponitur. In
angusto cacabo tres res sunt: Ignis, aurum, et palea.
Et ibi vides imaginem totius mundi. Est ibi palea, est
ibi aurum, est ibi ignis. Palea comburitur, ignis ardet,
aurum probatur. Sic et in isto toto mundo sunt justi,
sunt impii, est tribulatio. Mundus tanquam fornax
est aurificis, justi tanquam aurum, impii tanquam
palea, tribulatio sicut ignis. Numquid aurum purgaretur,
nisi palea ureretur? Fit, quod impii ad cineres
rediguntur. Cum enim blasphemant, et murmurant
contra Deum, cinis efficiuntur. Ibi aurum purgatum
justi, qui tolerabiliter ferunt omnes molestias mundi,
et in suis tribulationibus laudant Deum, ut aurum
purgatum, rediguntur in thesauros Dei. Habet enim
Deus thesauros, quo mittat aurum purgatum; habet
etiam loca sordida, quo mittat cinerem paleae. De
isto mundo totum exigit. Tu vide, quid sis. Nam necesse
est, ut veniat ignis. Si aurum te invenerit, sordes
tollet; si paleam te invenerit, comburet, et ad
cinerem perducet. Elige tibi, quid sis. Nam non potes
dicere: Sine igne ero. Jam in fornace es aurificis,
<pb n="0930"/>
quo necesse est, veniat ignis. Magis te ibi esse necesse
est, quia sine igne esse non poteris.</p>
        </div3>
<div3>
          <head>XII.</head>
          <p>
 Quare ergo non credimus, fratres, et venturum
finem saeculi, et diem judicii, ut ibi recipiat
unusquisque nostrum ea, quae gessit in corpore, sive
bonum, sive malum? Quando videmus tot res promissas,
exhibitas, et datas, quare non nobis eligimus,
cum vivimus, illud, ubi semper vivamus? Puta,
quia negligentes fuimus, hodie simus diligentes. Negligentes
non debemus semper esse. Crastinus
dies, nescis, quid sit. Dei patientia id agere nos admonet,
ut et nos, et vitam nostram, si mala fuerit,
corrigamus, et, cum tempus est, meliora eligamus.
An putatis, quia Deus dormit, et non videt facientes
mala? Sed forte patientiam nos docet, et patientiam
prior exhibet. Invenit autem hominem forte profecisse,
et non facere, quod faciebat, id est, malum.
Patitur iste aliquem malitiosum, et vult, ut tollat illum
Deus, et murmurat adversus Deum, quia retinet
inimicum ipsius fortem, et male facientem, et non
illum tollit. Oblitus est, quia in ipsum patienter egit,
et si prius agere vellet severiter, non esset qui loqueretur.
Severitatem exigis Dei? Quia tu transisti,
transeat et alter. Non enim, quia tu jam transisti,
praecidisti pontem misericordiae Dei. Adhuc est, qui
transeat. Fecit te bonum, cum esses malus, vult et
alium, ut sit et ipse bonus ex malo, sicut tu ex malo
factus es bonus. Sic omnes veniunt ordinibus suis.
Sed alii nolunt venire, alii veniunt. Talibus enim
dicit Apostolus: <hi>Tu autem secundum duritiam cordis
tui, et cor impoenitens thesaurizas tibi iram in die irae,
et revelationis justi judicii Dei, qui reddet unicuique
secundum opera sua <note>(Rom. II, 5)</note>
          </hi>. Deinde si malus
vult perseverare in malo, non est socius tuus, sed
erit probator tuus. Etenim, si malus est, et tu bonus,
tolerando malum probaris bonus. Tu accipies coronam
probationis tuae; ille autem habebit poenam in
malo perseverationis suae. Deus autem, quid agat,
patienter expectemus bonam ejus patientiam, paternam
ejus disciplinam. Pater est, benignus est, misericors
est. Magis si dimiserit nos fluere, tunc male
irascitur nobis.</p>
        </div3>
<div3>
          <head>XIII.</head>
          <p>
 Attendite enim, fratres, et videte Amphitheatra
ista, quae modo cadunt. Luxuria illa aedificavit.
Putatis, quia illa pietas aedificavit? Non illa aedificavit
nisi luxuria hominum impiorum. Non vultis, ut
aliquando cadat, quod luxuria aedificavit, et surgat,
quod pietas aedificat? Permisit enim Deus, quando
ista aedificabantur, ut quandoque cognoscerent homines
mala sua, quae faciebant. Sed quia noluerunt
cognoscere, venit Dominus Jesus Christus, coepit illis
mala sua praedicare, coepit evertere, quod pro magno
habebant, et dicunt: Mala sunt tempora christiana.
Quare? Quia evertitur tibi, ubi moriebaris. Sed:
Abundabant, inquiunt, omnia bona, quando ista fiebant.
Utique sic, ut bona de illis fierent. Si ergo
nosti, quia dedit tibi Deus aliquando abundantiam,
<pb n="0931"/>
et male usus es, et ad perditionem usus es, vide,
quia abundantia illa fecit te fluere, et perdere animam
tuam. Nonne venit severus pater, et coepit dicere:
Indisciplinatus est puer iste. Commisi illi hoc,
aut illud. Quomodo illud perdidit, et illud. Si nos
semen terrae, nisi bona fuerit, non damus, ne semen
intereat, quomodo vultis, ut Deus nobis indisciplinatis,
et negligentibus vitam nostram det abundantiam
suam ad male utendum, et non vultis, ut praecidat
Deus defluxus hominum? Fratres mei, medicus est,
et membrum putre novit praecidere, ne putrescant
inde et alia loca. Unus, inquit, digitus inde praeciditur;
quia melius est, ut unus digitus minus sit,
quam totum corpus putrescat. Si hoc homo medicus
per artem suam facit, si ars medicinae aliquam partem
membrorum tollit, ne omnia putrescant, quare
Deus, quidquid novit putre esse, non secet in hominibus,
ut perveniant ad salutem?</p>
        </div3>
<div3>
          <head>XIV.</head>
          <p>
 Nolite ergo, fratres, taediari ad Deum flagellantem,
ne dimittat vos, et in aeternum pereatis,
sed magis rogemus illum, ut moderetur ipsas plagas,
et sic temperet, ne sub ipsis deficiamus, et rogemus,
ut emendet cum salute, metiatur, et reddat
postea, quod promisit sanctis suis. Videte, quid
dixit Scriptura: <hi>Irritavit Dominum peccator. Secundum
magnitudinem irae suae non exquiret <note>(Psal. X, 4)</note>
          </hi>.
Quid est: <hi>Pro magnitudine irae suae non exquiret?</hi> 
Quia multum irascitur, <hi>Non exquiret,</hi> id est, dimittet
illos perire. Si ergo multum irascitur, quando non
exquirit, etiam multum misericors est, quando exercet.
Tunc autem exercet, quando flagellat, quando
cor nostrum affigit ad se. Teneamus ergo salutare
ejus, et non fugiamus flagellum ipsius. Hoc nos docet,
hoc monet, in hoc nos aedificat. Ipse filius ipsius,
qui ad hoc venit, ut consoletur nos, quid boni hic
pertulit? Dicite mihi. Certe Filius Dei est, Verbum
Dei est, per quod facta sunt omnia. Quid boni hic
pertulit? Non ipse est, qui, cum daemonia ejiceret,
tales contumelias audiebat, ut diceretur illi: <hi>Daemonium
habes <note>(Joan. VII, 20)</note>
          </hi>? Filio Dei, qui daemones
ejiciebat, Judaei dicebant: <hi>Daemonium habes.</hi> Jam
meliores daemones, qui confitebantur Filium Dei,
quam illi <note>(Luc. IV, 41)</note>. Nam et illi confitebantur, et
illi non confitebantur. Tanta autem erat potentia illius,
et tanta magnitudo, et tanta patientia, ut
omnia toleraret. Flagellatus est, contumelias audivit,
alapas accepit, consputus est in faciem, spinis coronatus
est, irrisus est, delusus est, ad extremum ligno
suspensus interfectus est, postea sepultus est. Filius
Dei tanta hic pertulit. Si Magister, quanto magis
Discipulus. Si ille, qui nos creavit, quanto magis nos
creatura illius. Qui, ut nobis exemplum daret, patientiam
nobis dimisit. Quare nos deficimus in ipsa
patientia, quasi caput nostrum perdiderimus , quod
nos praecessit ad coelum? Ideo enim caput nostrum
praecessit ad coelum, tanquam dicens: Ecce qua.
Venite, per molestias, per patientiam. Haec est via,
<pb n="0932"/>
quam vobis tradidi. Sed quo ducit via, qua me videtis
ascendere? In coelum. Qui non vult hac ire, non vult
illuc pervenire. Qui vult ad me pervenire, per viam
veniat, quam monstravi. Et non potestis pervenire,
nisi per viam molestiarum, dolorum, tribulationum,
angustiarum. Sic pervenies ad requiem, quae tibi non
tollitur. Si autem vis istam requiem, quae est ad tempus,
et recedere a via Christi, observa tormenta
Divitis illius, qui apud inferos torquebatur, quia et
ipse requiem praesentem desideravit, et poenas sempiternas
invenit. Fratres charissimi, eligite potius
duriora, quae sine fine requiem habebunt in aeternum.
Conversi ad Dominum, etc.
</p>
        </div3>
      </div1>



<div1>
        <head>SERMO XXV. <hi>De verbis Evangelii Matth.</hi> XII, <hi>vers</hi> 41-50. Ecce plus quam Jonas hic, etc..</head>
        <head>SYNOPSIS.</head>
<p divs_removed="true"> <hi>I. Judaei deteriores Ninivitis, et Regina Saba. II.
Quomodo hominis a spiritu immundo liberati novissima
fiant pejora prioribus. III. Parentes a Christo
docentur, non impedire filios in bono opere. IV.
Cum Christus nascendo utrumque sexum honoraverit
docetur officium Prolium. V. Refelluntur Manichaei
asserentes Christum non habuisse Matrem. VI. Concluditur
contra Manichaeos Christum habuisse matrem.
 VII. Unde Mariae Virginis excellentia. VIII.
Quomodo Christianus fieri possit mater Christi.</hi> 

        </p>
        <div3 moved_from_p="true">
            <head>I.</head>
          <p>
 EA, quae de sancto Evangelio recitata sunt, fratres
charissimi, si omnia pertractare cupiamus, vix
tempus sufficit singulis, quanto magis non sufficit
omnibus. Jonam prophetam, qui dejectus in mare
belluae marinae utero exceptus est, et die tertia vivus
emovitus, figuram gessisse Salvatoris, qui passus
est, et die tertia resurrexit, ipse Salvator ostendit.
Accusatus est populus Judaeorum in comparatione
Ninivitarum, quoniam Ninivitae, ad quos missus est
redarguendos Jonas propheta, agendo poenitentiam
iram Dei placaverunt, et misericordiam meruerunt. <hi>Et ecce, inquit, plus quam Jonas hic 
 <note>(Matth. XII, 41)</note>
            </hi>,
volens intelligi se ipsum Dominus Christus. Audierunt
illi servum, et vias suas correxerunt; audierunt isti
Dominum, et non solum se non correxerunt, sed insuper
illum occiderunt. <hi>Regina Austri exurget,</hi> inquit, <hi>in
judicio cum generatione hac, et condemnabit eam. Venit
enim a finibus terrae audire sapientiam Salomonis, et
ecce plus quam Salomon hic <note>(Ibid. 42)</note>
            </hi>. Non fuit magnum
Christo plus esse quam Jonas, plus esse quam
Salomon. Ille enim Dominus, illi servi erant. Sed tamen
quales sunt, qui praesentem Dominum contempserunt,
quando alienigenae servos ejus audierunt?</p>
        </div3>
<div3>
          <head>II.</head>
          <p>
 Deinde sequitur: <hi>Cum autem spiritus immundus
exierit ab homine, ambulat per loca arida quaerens requiem,
et non invenit. Tunc dicit: Revertar in domum
<pb n="0933"/>
meam, unde exivi. Et veniens invenit eam vacantem,
scopis mundatam, et ornatam. Tunc vadit, et assumit
secum alios septem spiritus nequiores se, et inhabitantes
habitant in ea, et fiunt novissima hominis illius pejora
prioribus. Sic erit generationi huic pessimae <note>(Matth. XII.
43-45)</note>
          </hi>. Hoc ut intelligatur, si congruenter exponatur,
multum sermo immorabitur. Breviter tamen attingam,
quantum Dominus donat, ne vos ab hujus rei intellectu
jejunos dimittam. Quando fit in Sacramentis remissio
peccatorum, mundatur domus, sed habitator
est necessarius Spiritus sanctus. Spiritus autem sanctus
non habitat nisi humiles corde. Deus enim dicit: <hi>Super quem requiescet Spiritus meus?</hi> 
 et respondet
proposito: <hi>Super humilem, et quietum, et trementem
verba mea <note>(Isai. LXVI, 2)</note>
          </hi>. Ille ergo cum fuerit habitator,
implet, regit, agit, frenat a malis, ad bona excitat,
suavem facit justitiam, ut homo bene faciat amore
recti, non timore supplicii. Hoc, quod dixi, agere per
semetipsum homo minus idoneus est; sanctum autem
Spiritum si habuerit habitatorem, ipsum in omnibus
bonis etiam invenit et adjutorem. Superbi autem quidam,
peccatis sibi remissis, si praesumpserunt ad bene
vivendum de solo libero humanae voluntatis arbitrio,
ipsa superbia a se excludunt Spiritum sanctum, et remanet
domus quasi mundata a peccatis, sed inanis
omnibus bonis. Dimissa sunt peccata tua, caruisti
malis, sed non te nisi Spiritus sanctus implebit bonis.
Hunc repellit superbia. Praesumis de te, dimittit te.
Confidis tibi, donaris tibi. Sed illa cupiditas, qua
malus eras, repulsa ab homine, hoc est, a mente tua,
quando remissa sunt peccata tua, vagatur per deserta
quaerens requiem, et non inveniens requiem redit ad
domum illa cupiditas, invenit mundatam, <hi>Adducit secum
alios spiritus septem nequiores se, et erunt pejora
hominis illius novissima, quam erant prima. Septem
alios adducit secum.</hi> Quid est, <hi>Alios septem?</hi> Ergo et
ipse immundus spiritus septenarius est? Quid est hoc?
Per septem universitas significatur. Totus ierat, totus
venit, et utinam solus veniret. Quid est: <hi>Adducit secum
alios septem?</hi> Quos non habebat, quando erat
malus, habebit alios falso bonus. Intendite, ut, si
possum, quantum adjuvor, explanem quod dico. Spiritus
sanctus operatione septenaria commendatur, ut
sit in nobis <hi>Spiritus sapientiae et intellectus, consilii,
et fortitudinis, scientiae, et pietatis, et timoris Dei <note>(Isai.
XI, 2, 3)</note>
          </hi>. Huic septenario bono constitue a contrario
septenarium malum: spiritum stultitiae et erroris,
spiritum temeritatis, et ignaviae, spiritum ignorantiae,
et impietatis, et spiritum superbiae contra timorem
Dei. Isti sunt septem nequam. Qui sunt <hi>Alii septem
nequiores?</hi> Alii septem nequiores in hypocrisi inveniuntur.
Unus malus spiritus stultitiae, alter pejor simulatio
sapientiae. Spiritus malus spiritus erroris,
alter pejor simulatio veritatis. Spiritus malus spiritus
temeritatis, alter pejor simulatio consilii. Spiritus
malus spiritus ignaviae, alter pejor simulatio fortitudinis.
Spiritus malus spiritus ignorantiae, alter pejor
simulatio scientiae. Spiritus malus spiritus impietatis,
alter pejor simulatio pietatis. Spiritus malus spiritus
<pb n="0934"/>
elationis, alter pejor simulatio timoris. Septem non
ferebantur, quis ferat quatuordecim? Necesse est ergo,
ut, cum malitiae fuerit addita simulatio veritatis,
sint pejora hominis novissima, quam erant prima.</p>
        </div3>
<div3>
          <head>III.</head>
          <p>
 <hi>Haec eo loquente ad turbas</hi> (Evangelium sequor) <hi>mater ejus, et fratres ejus stabant foris volentes loqui
cum illo. Nuntiavit ei quidam dicens: Ecce mater tua
et fratres tui foris sunt, loqui tecum volunt. Et ille:
Quae mihi mater est, aut qui fratres? et extendens manum
super Discipulos suos ait: Hi sunt mater mea, et
fratres mei. Et quicumque fecerit voluntatem Patris
mei, qui in coelis est, ipse mihi frater, soror, et mater
est 
 <note>(Matth. XII, 46 50)</note>
          </hi>. Hinc solum vellem loqui, sed,
quia superiora nolui praeterire, non parvam partem
temporis, quantum sentio, consumpsi. Hoc enim,
quod modo proposui, multos habet sinus, nodosque
quaestionis, quomodo pie Dominus Christus contempserit
matrem, non qualemcumque matrem, sed
quanto magis Virginem matrem, tanto magis talem
matrem, cui sic attulit foecunditatem, ut non adimeret
integritatem, matrem Virginem concipientem, Virginem
parientem, Virginem perpetuo permanentem.
Talem matrem ille contempsit, ne operi, quod agebat,
maternus se insereret, eumque impediret affectus.
Quid enim agebat? Populis loquebatur, veteres homines
destruebat, novos aedificabat, animas liberabat,
vinctos solvebat, caecas mentes illuminabat, bonum
opus faciebat, in bono opere actu et sermone fervebat.
Inter haec nuntiatus illi est carnalis affectus. Audistis
quid responderit, ut quid ego repetam? Audiant
matres, ne impediant carnali affectu bona opera filiorum.
Si enim voluerint impedire, et agentibus sic
irruerint, ut saltem interpolent, quod differri non
oportet, contemnentur a filiis. Audeo dicere: Contemnentur,
pietate contemnentur. Et quando erit filio
suo bono operi mente intento, et ideo matrem venientem
contemnenti, quando erit irata mulier, sive maritata,
sive vidua, quando contempta est Virgo Maria?
Sed dictura es mihi: Ergo filium meum Christo comparas?
Nec illum Christo comparo, nec te Mariae. Non
ergo Dominus Christus maternum damnavit affectum,
sed contemnendae matris pro opere Dei magnum in
se ipso demonstravit exemplum. Et in loquendo doctor
erat, et in contemnendo doctor erat, et ideo dignatus
est contemnere matrem, ut pro Dei opere te contemnere
doceret et patrem.</p>
        </div3>
<div3>
          <head>IV.</head>
          <p>
 Non enim poterat Dominus Christus homo fieri
sine matre, qui potuit sine patre. Si oportebat, imo
quia oportebat, ut homo fieret propter hominem, qui
fecit hominem, considerate et recolite, unde ipsum
primum hominem fecit. Primus homo factus est sine
patre, sine matre. Quod potuit primo humanis instruendis
rebus aptare, non potuit postea tale aliquid
ad reparandas res humanas sibi coaptare? Difficile
erat Sapientiae Dei, Verbo Dei, Virtuti Dei, unigenito
Filio Dei, difficile erat, quem sibi coaptaret, facere
hominem, undecumque voluisset? Angeli se homines
hominibus praebuerunt. Abraham sanctos Angelos pavit,
et tanquam homines invitavit, nec tantum vidit;
<pb n="0935"/>
sed et tetigit; nam pedes lavit <note>(Gen. XVIII)</note>. Numquid
illa, quasi per phantasmata ludicra, ab Angelis facta
sunt? Si ergo potuit Angelus humanam speciem, cum
voluit, veram exhibere, non potuit Dominus Angelorum,
undecumque vellet, quem susciperet, verum
hominem facere? Sed noluit hominem habere patrem,
ne per concupiscentiam carnalem veniret ad homines,
voluit tamen matrem, ut matrem haberet inter homines,
quam pro Dei opere contemnendo doceret homines.
Voluit sexum virilem suscipere in se, et muliebrem
sexum honorare dignatus est in matre. Etenim
antiquitus et foemina peccaverat, et viro peccatum
propinaverat <note>(Id. III)</note>. Utrumque conjugium diaboli
fraude deceptum est. Si veniret Christus vir non cum
foeminei sexus commendatione, desperarent de se
foeminae. maxime, quia per illam lapsus est homo.
Utrumque honoravit, utrumque commendavit, utrumque
suscepit. De foemina natus est. Nolite desperare,
viri. Vir esse dignatus est Christus. Nolite desperare,
foeminae, De foemina nasci dignatus est
Christus. Ad salutem Christi sexus uterque concurrat.
Veniat masculus, veniat foemina. In fide nec masculus
est, nec foemina <note>(Galat. III, 28)</note>. Docet ergo te Christus
contemnere parentes tuos, amare parentes tuos. Tunc
enim ordinate et pie amas parentes, quando Deo non
prae ponis parentes. <hi>Qui amat (Domini verba sunt) qui
amat patrem aut matrem plus quam me, non est me dignus <note>(Matth. X, 37)</note>
          </hi>.
His verbis quasi videtur admonuisse,
ne amares. Imo, si attendas, admonuit, ut
amares. Potuit enim dicere: Qui amat patrem aut
matrem, non est me dignus. Non hoc dixit, ne loqueretur
contra legem, quam dedit. Ipse enim legem
illam per Moysen famulum suum dedit, ubi scriptum
est: <hi>Honora patrem tuum, et matrem tuam <note>(Exod. XX,
12; et Deut. V, 16)</note>
          </hi>. Non contrariam legem promulgavit,
sed illam commendavit, et ordinem te docuit,
non pietatem subvertit. <hi>Qui amat patrem aut matrem,
sed plus quam me.</hi> Amet ergo, sed non plus quam me.
Deus Deus est, homo homo est. Ama parentes, obsequere
parentibus, honora parentes; sed, si te Deus
ad aliquid amplius vocat, ubi possit impedimento esse
parentalis affectus, serva ordinem, noli evertere charitatem.</p>
        </div3>
<div3>
          <head>V.</head>
          <p>
 In tanta veritate doctrinae Domini et Salvatoris
nostri Jesu Christi quis credat calumniam quaesivisse
Manichaeos, qua conarentur asserere Dominum Jesum
Christum non habuisse ullam matrem? Hoc enim sapiunt,
imo desipiunt, quod Dominus Jesus non habuerit
hominem matrem, contra Evangelium, contra
lucem ipsius veritatis. Et, unde argumententur, attendite.
Ecce, inquiunt, ipse dicit. Quid dicit? <hi>Quae est
mater mea, aut qui sunt fratres mei <note>(Matth. XII, 48)</note>
          </hi>?
Ipse, inquiunt, negat, et tu ei vis imponere, quod negat.
Ipse dicit: <hi>Quae est mater mea, aut qui sunt fratres
mei?</hi> et tu dicis: Habet matrem. O stulte, o contentiose,
o merito odiose! responde mihi, unde scias
dixisse Dominum: <hi>Quae est mater mea, aut qui sunt
fratres mei?</hi> Tu negas Christum habuisse matrem, et
<pb n="0936"/>
quod intendis, per hoc docere conaris, quia dixit: <hi>Quae est mater mea, aut qui sunt fratres mei?</hi> 
 Si alius
existat, et dicat hoc Dominum Christum non omnino
dixisse, unde convinces? Responde, si potes, ad hominem
negantem, quod hoc dixerit Christus. Unde
convinces, inde convinceris. Numquid enim, hoc se
dixisse, in aurem tibi Christus ipse indicavit? Responde,
ut ore tuo convincaris. Responde ut, hoc
Christum dixisse, convincas. Novi, quod dicturus est
Codicem sumam, Evangelium aperiam, verba ejus recitabo
scripta in sancto Evangelio. Bene, bene. Ipso
Evangelio tenebo te cum ipso, Evangelio alligabo te, de
ipso Evangelio suffocabo te. In ipso Evangelio recita,
quod pro te, putas. Aperi, lege. <hi>Quae est mater mea?</hi> 
Quare hoc dixit, supra leges. Nuntiavit ei quidam: <hi>Ecce mater tua, et fratres tui foris stant 
 <note>(Matth. XII.
47)</note>
          </hi>. Nondum premo, nondum teneo, nondum suffoco,
Adhuc potes dicere: Ille quidem falsus nuntius fuit,
non verum dixit, mendacia suggessit. Propterea Dominus
falsum nuntium refutavit. Post nuntium quippe
ejus respondit: <hi>Quae est mater mea?</hi> Quasi diceret:
Tu dicis: Foris stat mater tua. Ego dico: <hi>Quae est
mater mea?</hi> Cui vis, inquit, credamus? Nuntio suggerenti,
an, quod nuntiaverat, Christo respuenti. Audi
ergo. Adhuc interrogo te. Tantum Evangelium tene.
Noli mihi codicem projicere post te. Tene, da auctoritatem
Evangelio, quam nisi dederis, non erit unde
probes Dominum dixisse: <hi>Quae est mater mea?</hi> Cum
vero auctoritatem dignam tribueris Evangelio, vide
quid interrogem. Paulo ante interrogaveram, unde
scires utrum dixerit Christus: <hi>Quae est mater mea?</hi> 
Quid praecesserat? Nuntius quidam dixerat Christo.
Mater tua foris stat. Antequam hoc diceret nuntius,
vel, ut hoc diceret nuntius, quid praecessit? Cogo,
ut legas. Video te jam timere, ne legas. <hi>Respondit
Dominus, et dixit.</hi> Quis dixit? Non dico, quis dixit: <hi>Quae est mater mea?</hi> 
 respondebis enim: Dominus
dixit. <hi>Respondit Dominus,</hi> quis dixit? Responsurus
es: Evangelista dixit. Evangelista iste verum dixit,
an falsum? Dicturus es, quod verum dixit, aut
falsum. <hi>Respondit Dominus, et ait illi,</hi> quod Evangelista
dixit, verum dixit, an falsum? Si dicturus es
falsum dixisse Evangelistam, Dominum respondisse,
unde scis: <hi>Quae est mater mea?</hi> Dominum dixisse? Si
autem propterea convincis: <hi>Quae est mater mea?</hi> Dominum
dixisse, quia hoc eum dixit Evangelista dixisse,
non convincis hoc Dominum dixisse, nisi credideris
Evangelistae. Jam si credis Evangelistae, quia nihil
dicis, si non credideris Evangelistae, lege superius
quid dixerit ipse Evangelista.</p>
        </div3>
<div3>
          <head>VI.</head>
          <p>
 Quandiu tibi moras facio! Quandiu te suspendo!
Beneficium est, ut cito vincaris. Attende, inspice,
lege. Video te nolle. Da codicem. Ego lego: <hi>Haec eo
loquente ad turbas.</hi> Quis hoc dicit? Evangelista, cui si
non credis, nihil Christus dixit. Si nihil Christus
dixit, <hi>Quae est mater mea?</hi> Christus non dixit. Si autem, <hi>Quae est mater mea?</hi> 
 Christus dixit, verum est
<pb n="0937"/>
quod Evangelista scripsit. Vide, quid ante dixit. <hi>Haec
eo loquente ad turbas, mater ejus et fratres ejus foris
stabant, volentes loqui cum eo.</hi> Nondum aliquid nuntius
ille nuntiavit, quem potes dicere fuisse mentitum.
Quid nuntiaverit vide, quid Evangelista praemiserit
attende. <hi>Haec Domino loquente ad turbas, mater ejus,
et fratres ejus foris stabant.</hi> Quis hoc dicit? Evangelista,
cui credis, Dominum dixisse; <hi>Quae est mater mea?</hi> 
Sed si haec dicta non credis, ut illa, Dominus ergo
non dixit: <hi>Quae est mater mea?</hi> Sed vere Dominus
dixit: <hi>Quae est mater mea?</hi> Crede ergo ei qui dixit,
Dominum dixisse: <hi>Quae est mater mea?</hi> Qui enim
dixit, Dominum dixisse: <hi>Quae est mater mea?</hi> ipse
dixit: <hi>Haec eo loquente, foris stabat mater ejus.</hi> Quare
ergo negavit matrem suam? Absit! Intellige. Non negavit,
sed aliquid, quod faciebat, matri praeposuit.
Postrema sola causa est quaerere, quare Dominus
dixerit: <hi>Quae est mater mea?</hi> Prima causa est videre,
quod habuerit, de quo diceret: <hi>Quae est mater mea?</hi> 
Habuit, foris stabat, loqui cum eo volebat. Dic mihi,
unde scis? Evangelista dicit, cui si non credidero,
nihil Dominus dicit. Ergo habuit matrem; sed quid
est: <hi>Quae est mater mea?</hi> Ad ista, quae ego facio, <hi>Quae
est mater mea?</hi> Si dicas alicui periclitanti, et patrem
habenti: Liberet te pater tuus; quem scit ille non
esse idoneum liberando filio suo, nonne respondet
tibi summa pietate, integra veritate: Quid est pater
meus? Ad hoc quod volo, ad hoc quod mihi nunc
opus esse sentio, quid est pater meus? Ad illud
ergo, quod agebat Christus, quod vinctos solvebat,
caecas mentes illuminabat, interiores homines aedificabat,
templum spirituale sibi fabricabat, quae est
mater ejus? Sed si putas ideo Christum non habuisse
matrem in terra, quia dixit: <hi>Quae est mater mea?</hi> 
nec Discipuli ejus habuerunt patres in terra, quia dixit
eis ipse Dominus: <hi>Ne vobis dicatis patrem in terra.</hi> 
Domini verba sunt: <hi>Ne vobis dicatis patrem; unus
est enim Pater vester Deus <note>(Id. XXIII, 9)</note>
          </hi>. Non patres
non habebant, sed ubi venturum est ad regenerationem,
quaeratur pater regenerationis, non damnetur
pater generationis, sed ei praeponatur pater regenerationis.</p>
        </div3>
<div3>
          <head>VII.</head>
          <p>
 Ecce illud magis attendite, charissimi fratres
mei, illud magis attendite, obsecro vos, quod ait Dominus
Christus extendens manum super Discipulos
suos: <hi>Haec est mater mea, et fratres mei. Et qui fecerit
voluntatem Patris mei, qui me misit, ipse mihi et frater,
et soror, et mater est.</hi> Numquid non fecit voluntatem
Patris Virgo Maria, quae fide credidit, fide concepit,
electa est, de qua nobis salus inter homines nasceretur,
creata est a Christo, antequam in illa Christus
crearetur? Fecit, fecit plane voluntatem Patris sancta
Maria, et ideo plus est Mariae, discipulam fuisse Christi,
quam matrem fuisse Christi. Plus est felicius discipulam
fuisse Christi, quam matrem fuisse Christi.
Ideo Maria beata erat, quia, et antequam pareret,
magistrum in utero portavit. Vide, si non est, quod
dico. Transeunte Domino cum turbis sequentibus, et
<pb n="0938"/>
miracula faciente divina, ait quaedam mulier: <hi>Felix
venter, qui te portavit</hi>. <hi>Beatus venter, qui te portavit.</hi> 
Et Dominus, ut non felicitas in carne quaereretur,
quid respondit? <hi>Imo beati, qui audiunt verbum Dei,
et custodiunt <note>(Luc. XI, 27, 28)</note>
          </hi>. Inde ergo et Maria
beata, quia audivit verbum Dei, et custodivit. Plus
mente custodivit veritatem, quam utero carnem. Veritas
Christus, caro Christus. Veritas Christus in
mente Mariae, caro Christus in ventre Mariae. Plus
est, quod est in mente, quam quod portatur in ventre.
Sancta Maria, beata Maria, sed melior est
Ecclesia, quam Virgo Maria. Quare? Quia Maria
portio est Ecclesiae, sanctum membrum, excellens
membrum, supereminens membrum, sed tamen
totius corporis membrum. Si totius corporis, plus
est profecto corpus, quam membrum. Caput Dominus,
et totus Christus caput et corpus. Quid dicam?
Divinum caput habemus, Deum caput habemus.</p>
        </div3>
<div3>
          <head>VIII.</head>
          <p>
 Ergo, charissimi, vos attendite. Et vos membra
Christi estis, et vos corpus Christi estis. Attendite,
quomodo sitis, quod ait: <hi>Ecce mater mea, et
fratres mei.</hi> Quomodo eritis mater Christi? Et <hi>Quicumque
audit, et quicumque facit voluntatem Patris mei,
qui in caelis est, ipse meus frater, et soror, et mater est <note>(Matth. XII, 49, 50)</note>
          </hi>.
Puta, <hi>Fratres</hi> intelligo, <hi>Sorores</hi> 
intelligo; una est enim haereditas, et ideo Christi
misericordia, qui, cum esset unicus, noluit esse solus,
voluit nos esse Patri haeredes, sibi cohaeredes. Talis
est enim illa haereditas, quae cohaeredum multitudine
angusta esse non possit. Intelligo ergo fratres nos
esse Christi, sorores Christi esse sanctas et fideles
foeminas; matres Christi quomodo possumus intelligere?
Quid igitur? Audemus nos dicere matres Christi?
Imo audemus nos dicere matres Christi. Dixi
enim vos fratres ejus omnes, et matrem suam non
auderem? Sed multo minus audeo, quod Christus
dixit, negare. Eia, charissimi, intendite, quomodo sit
Ecclesia, quod manifestum est, conjux Christi, quod
difficilius intelligitur, sed tamen verum est, mater
Christi. In ipsius typo Maria Virgo praecessit. Unde,
rogo vos, Maria mater est Christi, nisi quia peperit
membra Christi? Vos, quibus loquor, membra estis
Christi. Quis vos peperit? Audio vocem cordis vestri:
Mater Ecclesia. Mater ista sancta, honorata,
Mariae similis et parit, et virgo est. Quia parit, per
vos probo. Ex illa nati estis, et Christum parit: nam
membra Christi estis. Probavi parientem, probabo
virginem. Non me deserit divinum testimonium, non
me deserit. Procede ad populum, beate Paule. Esto
testis assertionis meae. Exclama, et dic, quod volo
dicere. <hi>Sponsavi vos uni viro virginem castam exhibere
Christo <note>(2 Cor. XI, 2)</note>
          </hi>. Ubi est ista virginitas? Ubi
timetur corruptio? Ipse dicat, qui virginem dixit. <hi>Sponsavi vos uni viro virginem castam exhibere Christo.
Timeo autem,</hi> 
 inquit, <hi>ne sicut serpens Evam seduxit
versutia sua, sic et vestrae mentes,</hi> inquit, <hi>corrumpantur
a castitate, quae est in Christo.</hi> Tenete in mentibus
virginitatem mentis. Virginitas fidei catholicae integritas.
<pb n="0939"/>
Ubi corrupta est Eva sermone serpentis, ibi debet
esse virgo Ecclesia dono Omnipotentis. Ergo in mente
pariant membra Christi, sicut Maria in ventre Virgo
peperit Christum, et sic eritis matres Christi. Non
est longe a vobis, non est praeter vos, non abhorret a
<pb n="0940"/>
vobis. Fuistis filii, estote et matres. Filii matris, quando
baptizati estis, tunc membra Christi nata estis.
Adducite ad lavacrum baptismatis, quos potestis, ut
sicut filii fuistis, quando nati estis, sic etiam ducendo
ad nascendum matres Christi esse possitis.

</p>
        </div3>
      </div1>
</body>
  </text>
</TEI>