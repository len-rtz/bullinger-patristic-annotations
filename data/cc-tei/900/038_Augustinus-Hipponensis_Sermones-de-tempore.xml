<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Sermones de tempore</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 38</title>
           <idno>AugHip.SeDeTe</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>SERMO CLXXXIV. In Natali Domini nostri Jesu Christi, I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Incarnationis mysterium sapientibus
mundi absconditum.</hi> Natalis Domini et Salvatoris
nostri Jesu Christi, quo Veritas de terra orta
est, et dies ex die in nostrum natus est diem, anniversario
reditu nobis hodie celebrandus illuxit: exsultemus
et jucundemur in eo. Quid enim nobis
praestiterit tantae sublimitatis humilitas, fides habet
Christianorum, remotum est a cordibus impiorum;
quoniam abscondit Deus haec a sapientibus et prudentibus,
et revelavit ea parvulis <note>(Matth. XI, 25)</note>. Teneant
ergo humiles humilitatem Dei: ut in hoc tanto
adjumento, tanquam in infirmitatis suae jumento,
perveniant ad altitudinem Dei. Sapientes autem
illi et prudentes, dum alta Dei quaerunt, et humilia
non credunt, ista praetermittentes, et propter hoc nec
ad illa pervenientes; inanes et leves, inflati et elati,
et tanquam inter coelum et terram in ventoso medio
pependerunt. Sunt enim sapientes et prudentes, sed
hujus mundi, non illius a quo factus est mundus.
Nam si esset in eis vera sapientia, quae Dei est et
Deus est, intelligerent a Deo carnem potuisse suscipi,
nec eum in carnem potuisse mutari: intelligerent eum
assumpsisse quod non erat, et permansisse quod erat;
et in homine ad nos venisse, et a Patre non recessisse;
et id eum perseverasse quod est, et nobis apparuisse
quod sumus; et corpori infantili potentiam esse inditam,
et mundanae moli non esse subtractam. Cujus
opus est apud Patrem manentis mundus universus,
<pb n="0996"/>
hujus opus est ad nos venientis Virginis partus. Dedit
quippe indicium majestatis ejus Virgo mater, quam
virgo ante conceptum, tam virgo post partum; a viro
praegnans inventa, non facta: gravida masculo, sine
masculo: felicior atque mirabilior fecunditate addita,
integritate non perdita. Hoc tam grande miraculum
malunt illi fictum putare, quam factum. Ita in Christo
homine et Deo, credere quoniam non possunt humana,
contemnunt; quoniam non possunt contemnere
divina, non credunt. Nobis autem quanto illis abjectius,
tanto sit gratius in humilitate Dei hominis corpus:
et quanto illis est impossibilior, tanto sit divinior
in hominis nativitate virginis partus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Natalis Christi cunctis laetitiae
causa.</hi> Proinde Natalem Domini frequentia et festivitate
debita celebremus. Exsultent viri, exsultent feminae:
Christus vir est natus, ex femina est natus;
et uterque sexus est honoratus. Jam ergo ad secundum
hominem transeat, qui in primo fuerat ante
damnatus. Mortem nobis persuaserat femina: vitam
nobis peperit femina. Nata est similitudo carnis peccati <note>(Rom. VIII, 3)</note>,
qua mundaretur caro peccati.
Non itaque caro culpetur, sed ut natura vivat, culpa
moriatur: quia sine culpa natus est, in quo is qui in
culpa fuerat, renascatur. Exsultate, pueri sancti, qui
Christum praecipue sequendum elegistis, qui conjugia
non quaesistis. Non ad vos per conjugium venit, quem
sequendum invenistis; ut donaret vobis contemnere
per quod venistis. Vos enim venistis per carnales
nuptias, sine quibus ille spirituales venit ad nuptias:
et vobis dedit spernere nuptias, quos praecipue vocavit
ad nuptias. Ergo unde nati estis, non quaesistis;
quia eum qui non ita natus est, plus quam caeteri dilexistis.
Exsultate, virgines sanctae: Virgo vobis
peperit, cui sine corruptione nubatis; quae nec concipiendo,
nec pariendo potestis perdere quod amatis.
Exsultate, justi: Natalis est Justificatoris. Exsultate,
debiles et aegroti: Natalis est Salvatoris. Exsultate,
captivi: Natalis est Redemptoris. Exsultent servi: Natalis
est dominantis. Exsultent liberi: Natalis est liberantis.
Exsultent omnes Christiani: Natalis est Christi.
<pb n="0997"/>
</p>
          </div3>
<div3>
            <head>3. </head>
            <p>
<hi>Nativitas Christi duplex. Admiranda in Deo infante.</hi> 
Hic de matre natus istum diem saeculis commendavit,
qui de Patre natus saecula cuncta creavit.
Nec illa nativitas ullam habere potuit matrem, nec
ista quaesivit hominem patrem. Denique natus est
Christus et de patre, et de matre; et sine patre, et
sine matre: de patre Deus, de matre homo; sine
matre Deus, sine patre homo. <hi>Generationem</hi> ergo <hi>ejus
quis enarrabit <note>(Isai. LIII, 8)</note>
            </hi>: sive illam sine tempore,
sive istam sine semine; illam sine initio, istam sine
exemplo; illam quae nunquam non fuit, istam quae
nec antea nec postea fuit; illam quae non habet finem,
istam quae initium illic habet, ubi finem?
</p>
          </div3>
        </div2>

<div2>
          <head>CAPUT III.</head>
<p>Merito ergo Prophetae nuntiaverunt
nasciturum, coeli vero atque Angeli natum. Jacebat
in praesepio continens mundum: et infans erat et
Verbum. Quem coeli non capiunt, unius feminae sinus
ferebat. Illa regem nostrum regebat; in quo sumus,
illa portabat; panem nostrum illa lactabat. O
manifesta infirmitas, et mira humilitas, in qua sic latuit
tota divinitas! Matrem cui subjacebat infantia,
regebat potentia; et cujus ubera sugebat, eam veritate
pascebat. Perficiat in nobis sua munera, qui sumere
non abhorruit etiam nostra primordia: et ipse
faciat nos Dei filios, qui propter nos fieri voluit hominis
filius.</p>
</div2>
      </div1>

<div1>
        <head>SERMO CLXXXV. In Natali Domini, II.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Verbi incarnatione Veritas
orta de terra.</hi> Natalis Domini dicitur, quando Dei Sapientia
se demonstravit infantem, et Dei Verbum sine
verbis vocem carnis emisit. Illa tamen occulta divinitas,
et Magis coelo teste significata, et pastoribus
angelica voce nuntiata est. Hanc igitur anniversaria
solemnitate celebramus diem, qua impleta est prophetia
dicens: <hi>Veritas de terra orta est, et justitia de
coelo prospexit <note>(Psal. LXXXIV, 12)</note>
            </hi>. Veritas quae est in
sinu Patris, de terra orta est, ut esset etiam in sinu
matris. Veritas qua mundus continetur, de terra orta
est, ut femineis manibus portaretur. Veritas qua beatitudo
Angelorum incorruptibiliter alitur, de terra
orta est, ut carnalibus uberibus lactaretur. Veritas
cui coelum non sufficit, de terra orta est, ut in praesepio
poneretur. Cujus bono in tanta humilitate venit
tanta sublimitas? Nulli utique suo; sed magno, si
credimus, nostro. Expergiscere, homo: pro te Deus
factus est homo. <hi>Surge, qui dormis, et exsurge a mortuis,
et illuminabit te Christus <note>(Ephes. V, 14)</note>
            </hi>. Pro te,
inquam, Deus factus est homo. In aeternum mortuus
esses, nisi in tempore natus esset. Nunquam liberareris
a carne peccati, nisi suscepisset similitudinem
<pb n="0998"/>
carnis peccati. Perpetua te possideret miseria, nisi
fieret haec misericordia. Non revixisses, nisi tuae
morti convenisset. Defecisses, nisi subvenisset. Perisses,
nisi venisset.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Justitia incarnatione Christi nobis
allata.</hi> Celebremus laeti nostrae salutis et redemptionis
adventum. Celebremus festum diem, quo magnus
et aeternus dies ex magno et aeterno die venit in hunc
nostrum tam brevem temporalem diem. Hic <hi>est nobis
factus justitia, et sanctificatio, et redemptio: ut, quemadmodum
scriptum est, Qui gloriatur, in Domino glorietur <note>(I Cor. I, 30 et 31)</note>
            </hi>.
Ut enim superbiae Judaeorum
similes non essemus, qui <hi>ignorantes Dei justitiam, et
suam volentes constituere, justitiae Dei non sunt subjecti <note>(Rom. X, 3)</note>
            </hi>:
propterea cum dixisset, <hi>Veritas de terra
orta est;</hi> mox addidit, <hi>et justitia de coelo prospexit:</hi> ne
sibi eam mortalis infirmitas arrogaret, ne ista sua diceret,
et se homo a se ipso justificari, hoc est a se
justum fieri credens, Dei justitiam recusaret. <hi>Veritas</hi> 
ergo <hi>de terra orta est:</hi> Christus qui dixit, <hi>Ego sum veritas <note>(Joan. XIV, 6)</note>
            </hi>,
de virgine natus est. <hi>Et justitia de
coelo prospexit:</hi> quoniam credens in eum qui natus
est, non homo a se ipso, sed a Deo justificatus est. <hi>Veritas de terra orta est:</hi> 
 quia <hi>Verbum caro factum est <note>(Id. I, 14)</note>
            </hi>.
 <hi>Et justitia de coelo prospexit:</hi> quia <hi>omne datum
optimum et omne donum perfectum desursum est (Jacobi
I, 17)</hi>. <hi>Veritas de terra orta est,</hi> caro de Maria. <hi>Et justitia
de coelo prospexit:</hi> quia <hi>non potest homo accipere
quidquam, nisi fuerit ei datum de coelo <note>(Joan. III, 27)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Gloria Dei in hominum gratuita
justificatione.--Justificati igiturex fide, pacem habeamus
ad Deum per Dominum nostrum Jesum Christum;
per quem et accessum habemus in gratiam istam, in qua
stamus, et gloriamur in spe gloriae Dei <note>(Rom. V, 1,
2)</note>
            </hi>. His, fratres, quae mecum recognoscitis, paucis
apostolicis verbis, pauca verba psalmi hujus admiscere
delectat, et consonantiam reperire. <hi>Justificati ex fide,
pacem habeamus ad Deum:</hi> quia <hi>justitia et pax osculatae
sunt invicem. Per Dominum nostrum Jesum Christum:</hi> 
quia <hi>Veritas de terra orta est. Per quem et accessum
habemus in gratiam istam, in qua stamus, et gloriamur
in spe gloriae Dei.</hi> Non ait, Gloriae nostrae; sed, <hi>gloriae
Dei:</hi> quia <hi>justitia</hi> non de nobis processit, sed <hi>de coelo
prospexit.</hi> Ergo <hi>qui gloriatur,</hi> non in se, sed <hi>in Domino
glorietur.</hi> Hinc enim et nato ex Virgine Domino,
cujus diem Natalem hodie celebramus, praeconium
vocis angelicae factum est: <hi>Gloria in excelsis Deo, et
in terra pax hominibus bonae voluntatis <note>(Luc. II, 14)</note>
            </hi>. In
terra enim pax unde, nisi quia <hi>Veritas de terra orta est,</hi> 
id est, Christus de carne natus est? Et <hi>ipse est pax
nostra qui fecit utraque unum <note>(Ephes. II, 14)</note>
            </hi>: ut essemus
homines bonae voluntatis, suaviter connexi vinculis
unitatis. In hac igitur gratia gaudeamus, ut sit
gloria nostra testimonium conscientiae nostrae <note>(II Cor.
I, 12)</note>: ubi non in nobis, sed in Domino gloriemur.
<pb n="0999"/>
Hinc enim dictum est, <hi>Gloria mea, et exaltans caput
meum <note>(Psal. III, 4)</note>
            </hi>. Nam quae major gratia Dei nobis
potuit illucescere, quam ut habens unigenitum Filium,
faceret eum hominis filium, atque ita vicissim
hominis filium, faceret Dei Filium? Quaere meritum,
quaere causam, quaere justitiam; et vide utrum invenias
nisi gratiam.
</p>
          </div3>
        </div2>
      </div1>

<div1>
        <head>SERMO CLXXXVI. In Natali Domini, III.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christus virginis partu editus.
Incarnatione Deus esse non destitit.</hi> Gaudeamus, fratres:
laetentur et exsultent gentes. Istum diem nobis non sol
iste visibilis, sed Creator ipsius invisibilis consecravit;
quando eum pro nobis visibilem factum, a quo invisibili
et ipsa creata est, visceribus fecundis et genitalibus
integris Virgo Mater effudit. Concipiens virgo, pariens
virgo, virgo gravida, virgo feta, virgo perpetua. Quid
miraris haec, o homo? Deum sic nasci oportuit, quando
esse dignatus est homo. Talem fecit illam, qui est
factus ex illa. Antequam enim fieret, erat: et quia
omnipotens erat, fieri potuit manens quod erat. Fecit
sibi matrem, cum esset apud Patrem: et cum fieret
ex matre, mansit in Patre. Quomodo Deus esse
desisteret, cum homo esse coepit, qui genitrici suae
praestitit ne desisteret virgo esse, cum peperit? Proinde
quod Verbum caro factum est, non Verbum in carnem
pereundo cessit; sed caro ad Verbum, ne ipsa
periret, accessit: ut quemadmodum homo est anima et
caro, sic esset Christus Deus et homo. Idem Deus qui
homo, et qui Deus idem homo: non confusione naturae,
sed unitate personae. Denique qui Filius Dei generanti
est coaeternus semper ex Patre, idem filius
hominis esse coepit ex Virgine. Ac sic et Filii divinitati
est addita humanitas; et tamen non est personarum
facta quaternitas, sed permanet trinitas.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Verbo non mutato factus est idem Dei
et hominis filius. Regula fidei, symbolum.</hi> Non ergo vobis
subrepat quorumdam sententia minus attentorum in regulam
fidei et in Scripturarum oracula divinarum. Dicunt
enim: Qui filius est hominis, factus est Filius Dei;
qui vero Filius est Dei, non est factus filius hominis. Hoc
ut dicerent, quod verum est attenderunt; sed verum
eloqui non valuerunt. Quid enim attenderunt, nisi quia
humana natura potuit in melius commutari, in deterius
autem divina non potuit? Hoc verum est: sed
etiam sic, id est, nequaquam in deterius divinitate
mutata, Verbum tamen caro factum est. Neque enim
ait Evangelium, Caro Verbum facta est; sed ait, <hi>Verbum
caro factum est.</hi> Verbum autem Deus; quia <hi>Deus
erat Verbum <note>(Joan. I, 14)</note>
            </hi>. Et quid caro, nisi homo?
Non enim sine anima in Christo hominis caro. Unde
ait, <hi>Tristis est anima mea usque ad mortem (Matth.
<pb n="1000"/>
XXVI, 38)</hi>. Si ergo Verbum Deus, et homo caro, quid
est aliud, <hi>Verbum factum est caro;</hi> nisi, Qui Deus erat,
factus est homo? Ac per hoc qui erat Dei Filius, factus
est hominis filius, assumptione inferioris, non
conversione potioris; accipiendo quod non erat, non
amittendo quod erat. Nam quomodo in Regula fidei
confiteremur, credere nos in Filium Dei qui natus est
ex virgine Maria, si non Filius Dei, sed filius hominis
natus est ex virgine Maria? Quis enim christianus
neget ex illa femina filium hominis natum? sed tamen
Deum hominem factum, et ita hominem Deum factum. <hi>Deus</hi> 
 enim <hi>erat Verbum, et Verbum caro factum
est.</hi> Confitendum est igitur, eum qui Filius Dei erat,
ut de virgine Maria nasceretur, assumpta forma servi
filium hominis factum, quod erat manentem, quod
non erat assumentem: esse incipientem quo minor
est Patre, et semper manentem in eo quod unum
sunt ipse et Pater.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Dei Filium eumdem esse filium
hominis incarnatione.</hi> Nam si ille qui semper est Dei
Filius, non ipse est factus hominis filius, quomodo de
illo dicit Apostolus: <hi>Qui cum in forma Dei esset, non
rapinam arbitratus est esse aequalis Deo; sed se ipsum
exinanivit formam servi accipiens, in similitudinem hominum
factus, et habitu inventus ut homo?</hi> Neque enim
alius, sed ipse in forma Dei aequalis Patri, qui est
utique unigenitus Dei Filius, <hi>semetipsum exinanivit, in
similitudinem hominum factus.</hi> Neque alius, sed idem
ipse in forma Dei aequalis Patri, <hi>humiliavit,</hi> non alium,
sed <hi>semetipsum factus obediens usque ad mortem, mortem
autem crucis <note>(Philipp. II, 6, 7)</note>
            </hi>. Quod totum non
fecit Dei Filius, nisi in ea forma qua est hominis filius.
Item si ille qui semper est Dei Filius, non est ipse
factus hominis filius, quomodo dicit Apostolus ad Romanos: <hi>Segregatus in Evangelium Dei, quod ante promiserat
per Prophetas suos in Scripturis sanctis de Filio
suo, qui factus est ei ex semine David secundum carnem <note>(Rom. I, 1-3)</note>
            </hi>?
Ecce Filius Dei, quod utique semper
erat, factus est ex semine David secundum carnem,
quod non erat. Item si ille qui est Dei Filius, non est
ipse factus filius hominis, quomodo <hi>misit Deus Filium
suum factum ex muliere <note>(Galat. IV, 4)</note>
            </hi>? Quo nomine
secundum hebraeam linguam non virgineum decus negatur,
sed femineus sexus ostenditur. Quis enim a
Patre est missus, nisi unigenitus Dei Filius? Quomodo
ergo ex muliere factus, nisi quia idem ipse qui erat
apud Patrem Dei Filius, missus factus est hominis
filius? De Patre natus sine temporis die, de matre natus
hoc die. Istum enim diem quem creavit, in quo
crearetur elegit, sicut factus est de matre quam fecit.
Nam et ipse dies a quo deinceps incrementum lucis
accipit dies, opus Christi significat, a quo interior
homo noster renovatur de die in diem <note>(II Cor. IV, 16)</note>.
Aeterno quippe Creatori in tempore creato ille dies debuit
esse natalis, cui creatura congrueret temporalis.
</p>
          </div3>
        </div2>
      </div1>

<div1>
        <head>SERMO CLXXXVII. In Natali Domini, IV.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="1001"/>
 <hi>Mira in Christo infante
dissidentium attributorum convenientia.</hi> Laudem Domini
loquetur os meum: ejus Domini, per quem
facta sunt omnia, et qui factus est inter omnia: qui
est Patris revelator, matris creator: Filius Dei de Patre
sine matre, filius hominis de matre sine patre:
magnus dies Angelorum, parvus in die hominum:
Verbum Deus ante omnia tempora, Verbum caro opportuno
tempore: conditor solis, conditus sub sole:
cuncta saecula ordinans de sinu Patris, hodiernum
diem consecrans de utero matris: ibi manens, hinc
procedens: effector coeli et terrae, sub coelo exortus in
terra: ineffabiliter sapiens, sapienter infans: mundum
implens, in praesepio jacens: sidera regens, ubera
lambens: ita magnus in forma Dei, brevis in forma
servi; ut nec ista brevitate magnitudo illa minueretur,
nec illa magnitudine ista brevitas premeretur.
Neque enim quando membra humana suscepit, opera
divina deseruit: nec attingere a fine usque ad finem
fortiter, et disponere omnia suaviter destitit <note>(Sap.
VIII, 1)</note>; quando infirmitate carnis indutus, virginali
utero receptus est, non inclusus; ut nec Angelis subtraheretur
sapientiae cibus, et nos gustaremus quam
suavis est Dominus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Verbum a Patre non recessisse adventu
in carnem, similitudine monstratur.</hi> Quid hoc miramur
de Verbo Dei, cum sermo iste quem promimus
ita liber sensibus influat, ut eum et recipiat, et non
includat auditor? Nam nisi reciperetur, neminem instrueret:
si includeretur, ad alios non veniret. Et utique
sermo iste verbis syllabisque dividitur: nec tamen
ex eo tanquam ex cibo ventris singulas particulas tollitis;
sed omnes totum auditis, totum singuli capitis.
Nec timemus dum loquimur, ne totum audiendo unus
absumat, nec alter possit habere quod sumat: sed ita
vos attentos esse volumus, nullius aurem mentemque
fraudantes, ut et totum singuli audiatis, et totum ad
audiendum caeteris relinquatis. Neque hoc fit alternis
temporibus, ut cum sermo qui dicitur ad te primum
intraverit, exeat a te, ut ad alium possit intrare: sed
simul ad omnes venit, et totus ad singulos pervenit. Et
si totus memoria teneri valuisset, sicut ad totum audiendum
omnes venistis, ita cum toto singuli rediretis.
Quanto magis Verbum Dei, per quod facta sunt
omnia, et quod in se manens innovat omnia; quod nec
locis concluditur, nec temporibus tenditur, nec morulis
brevibus longisque variatur, nec vocibus texitur,
nec silentio terminatur; quanto magis hoc tantum et
tale Verbum potuit matris uterum assumpto corpore
fecundare, et de sinu Patris non emigrare? hinc ad
oculos humanos exire, inde mentes angelicas illustrare?
hinc ad terras procedere, inde coelos extendere? hinc
homo fieri, inde homines facere?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
<pb n="1002"/> <hi>Verbum incarnatione non mutatum.</hi> 
Nemo ergo credat Dei Filium conversum et commutatum
esse in hominis filium: sed potius credamus et
non consumpta divina et perfecte assumpta humana
substantia, manentem Dei Filium, factum hominis filium.
Neque enim quia dictum est, <hi>Deus erat Verbum,</hi> 
et <hi>Verbum caro factum est <note>(Joan. I, 1, 14)</note>
            </hi>; sic Verbum
caro factum est, ut esse desineret Deus: quando in
ipsa carne quod Verbum caro factum est, <hi>Emmanue,</hi> 
natum est, <hi>nobiscum Deus <note>(Matth. I, 23)</note>
            </hi>. Sicut verbum
quod corde gestamus, fit vox cum id ore proferimus,
non tamen illud in hanc commutatur, sed illo integro
ista in qua procedat assumitur, ut et intus maneat
quod intelligatur, et foris sonet quod audiatur: hoc
idem tamen profertur in sono, quod ante sonuerat in
silentio; atque ita verbum cum fit vox, non mutatur
in vocem; sed manens in mentis luce, et assumpta
carnis voce procedit ad audientem, et non deserit cogitantem.
Non cum ipsa vox in silentio cogitatur, quae
vel graecae est, vel latinae, vel linguae alterius cujuslibet:
sed cum ante omnem linguarum diversitatem res
ipsa quae dicenda est, adhuc in cubili cordis quodam
modo nuda est intelligenti, quae ut inde procedat loquentis
voce vestitur. Verumtamen utrumque hoc, et
quod cogitatur intelligendo, et quod sonat loquendo,
mutabile atque dissimile est: neque illud manebit,
cum oblitus fueris; neque hoc, cum silueris: Verbum
autem Domini manet in aeternum, et incommutabiliter
manet.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Verbum incarnatum Deus et homo.</hi> 
Et cum carnem assumpsit ex tempore, ut ad temporalem
vitam nostram procederet, non in carne amisit
aeternitatem, sed etiam carni praestitit immortalitatem.
Ita ipse <hi>tanquam sponsus procedens de thalamo suo,
exsultavit ut gigas ad currendam viam <note>(Psal. XVIII, 6)</note>
            </hi>. <hi>Qui cum in forma Dei esset, non rapinam arbitratus est
esse aequalis Deo:</hi> 
 sed ut propter nos fieret quod non
erat, <hi>semetipsum exinanivit;</hi> non formam Dei perdens,
sed <hi>formam servi accipiens:</hi> et per hanc <hi>in similitudinem
hominum factus;</hi> nec propria substantia; sed <hi>habitu
inventus ut homo <note>(Philipp. II, 6 et 7)</note>
            </hi>. Hoc enim totum
quod sumus vel in anima vel in corpore, nostra
natura est, illius habitus: nos nisi hoc essemus, non
essemus; ille si hoc non esset, esset utique Deus. Et
cum hoc esse coepit quod non erat, homo factus est
permanens Deus: ut non unum horum, sed utrumque
verissime diceretur; et propter quod homo factus
est, <hi>Quoniam Pater major me est <note>(Joan. XIV, 28)</note>
            </hi>; et
propter quod permansit Deus, <hi>Ego et Pater unum sumus <note>(Id. X, 30)</note>
            </hi>.
Nam si Verbum in carnem, hoc est,
Deus in hominem mutatus converteretur, non esset
verum, nisi, <hi>Pater major me est;</hi> quia homine major
est Deus: illud autem falsum esset, <hi>Ego et Pater unum
sumus;</hi> quia non sunt unum Deus et homo. Sed forsitan
posset dicere: Ego et Pater, non unum sumus,
sed unum fuimus. Quod enim erat et esse destitit, non
est utique, sed fuit. Nunc autem, et propter veram
formam servi, quam acceperat, verum dixit, <hi>Pater major
me est;</hi> et propter veram formam Dei, in qua permanebat,
<pb n="1003"/>
verum dixit, <hi>Ego et Pater unum sumus.</hi> Exinanivit
ergo se apud homines, non ita factus quod non
erat, ut non esset quod erat: sed occultans quod erat,
et demonstrans quod factus erat. Proinde quia Virgo
concepit et peperit filium, propter manifestam servi
formam, <hi>Puer natus est nobis <note>(Isai. IX, 6)</note>
            </hi>. Quia vero
Dei Verbum quod manet in aeternum, caro factum est,
ut habitaret in nobis, propter Dei formam latentem,
sed manentem, sicut nuntiavit Gabriel, vocamus <hi>nomen
ejus Emmanuel.</hi> Factus est enim homo, permanens
Deus, ut et filius hominis recte vocetur <hi>Nobiscum
Deus:</hi> non alter Deus, alter homo. Exsultet itaque
in credentibus mundus, quibus salvandis venit
per quem factus est mundus. Conditor Mariae, natus
ex Maria: filius David, Dominus David: semen Abrahae,
qui est ante Abraham: factor terrae, factus in
terra: creator coeli, creatus sub coelo. Ipse est dies
quem fecit Dominus, et dies cordis nostri ipse est Dominus.
Ambulemus in lumine ejus, exsultemus et
jucundemur in eo.
</p>
          </div3>
        </div2>
      </div1>

<div1>
        <head>SERMO CLXXXVIII. In Natali Domini, V.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Verbum Dei explicari ab
homine non potest.</hi> Filium Dei, sicuti est apud Patrem
aequalis illi et coaeternus, in quo condita sunt omnia
in coelo et in terra, visibilia et invisibilia, Verbum
Dei et Deum, vitam et lucem hominum, si laudare
moliamur; non mirum est quod nulla humana cogitatio,
nullus sermo sufficiat. Quomodo enim laudare
digne valeat lingua nostra, quem cor nostrum adhuc
videre non valet, ubi oculum condidit quo possit videri,
si purgetur iniquitas, si sanetur infirmitas, et
fiant beati mundo corde, quia ipsi Deum videbunt <note>(Matth. V, 8)</note>?
Non mirum est, inquam, nos non invenire,
quibus verbis unum Verbum dicamus, in quo
dictum est ut essemus, qui de illo aliquid diceremus.
Haec enim verba cogitata atque prolata mens nostra
format, illo autem Verbo ipsa formatur. Nec eo modo
facit homo verba, quo modo est factus ipse per Verbum:
quia nec eo modo genuit Pater unicum Verbum,
quo modo fecit cuncta per Verbum. Deum quippe genuit
Deus; sed simul gignens et genitus unus est
Deus. Mundum autem fecit Deus; mundus transit, et
permanet Deus. Et sicut ea quae facta sunt, se ipsa
utique non fecerunt: sic a nullo factus est, per quem
fieri omnia potuerunt. Non igitur mirum, si homo factus
inter omnia, verbis nonexplicat Verbum, per quod
facta sunt omnia.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Verbum aeternum nostri causa
natum in tempore.</hi> Huc itaque paululum aures et animos
advertamus, si forte valeamus aliquid congruum
dignumque dicere, non ex eo quod <hi>in principio erat
Verbum, et Verbum erat apud Deum, et Deus erat
Verbum:</hi> sed ex eo quod <hi>Verbum caro factum est:</hi> si
<pb n="1004"/>
forte dicatur a nobis per quod <hi>habitavit in nobis <note>(Joan.
I, 1, 14)</note>
            </hi>; si forte ibi possit esse dicibilis, ubi voluit esse
visibilis. Propter hoc enim et istum celebramus diem,
quo nasci est dignatus ex virgine: quam generationem
suam fecit ab hominibus utcumque narrari. In illa
vero aeternitate, in qua Deus de Deo natus est, <hi>Generationem
ejus quis enarrabit <note>(Isai. LIII, 8)</note>
            </hi>? Ibi talis dies non
est, qui solemniter celebretur. Neque enim transit anniversario
volumine rediturus; sed manet sine occasu,
quia non coepit exortu. Est ergo illud unicum Dei Verbum,
illa vita, illa lux hominum, aeternus quidem dies:
iste autem in quo humanae carni copulatus, factus est
tanquam sponsus procedens de thalamo suo, nunc
hodiernus est, cras fit hesternus. Verumtamen hodiernus
natum ex virgine commendat aeternum, quia
aeternus natus ex virgine consecravit hodiernum.
Quas itaque laudes charitati Dei dicamus, quas gratias
agamus? Qui nos ita dilexit, ut propter nos fieret in
tempore, per quem facta sunt tempora; et multis
servis suis in mundo minor esset aetate, ipso mundo
antiquior aeternitate; homo fieret qui hominem fecit,
crearetur ex matre quam creavit, portaretur manibus
quas formavit, sugeret ubera quae implevit, in praesepi
muta vagiret infantia Verbum, sine quo muta
est humana eloquentia.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Verbum infans doctor humilitatis.</hi> 
Vide, o homo, quid pro te factus est Deus: doctrinam
tantae humilitatis agnosce, etiam in nondum loquente
doctore. Tu quondam in paradiso tam facundus
fuisti, ut omni animae vivae nomina imponeres <note>(Gen.
II, 19, 20)</note>: propter te autem Creator tuus infans
jacebat, et nomine suo nec matrem vocabat. Tu in
latissimo fructuosorum nemorum praedio te perdidisti,
obedientiam negligendo: ille obediens in angustissimum
diversorium mortalis venit, ut mortuum
quaereret moriendo. Tu cum esses homo, Deus esse
voluisti, ut perires <note>(Id. III)</note>: ille cum esset Deus,
homo esse voluit, ut quod perierat inveniret. Tantum
te pressit humana superbia, ut te non posset nisi humilitas
sublevare divina.</p>
          </div3>
<div3>
            <head>4.</head>
            <p>
 <hi>Maria Christum sine virginitatis damno peperit.</hi> 
Celebremus ergo cum gaudio diem quo peperit Maria
Salvatorem, conjugata conjugii creatorem, virgo virginum
principem; et data marito, et mater non de
marito; virgo ante conjugium, virgo in conjugio;
virgo praegnans, virgo lactans. Sanctae quippe Matri
omnipotens Filius nullo modo virginitatem natus
abstulit, quam nasciturus elegit. Bona est enim fecunditas
in conjugio: sed melior integritas in sanctimonio.
Homo igitur Christus qui utrumque praestare
<pb n="1005"/>
posset ut Deus (idem namque homo idem Deus),
nunquam sic daret Matri bonum quod conjuges diligunt,
ut auferret melius propter quod virgines matres
esse contemnunt. Virgo itaque sancta Ecclesia celebrat
hodie Virginis partum. Huic enim dicit Apostolus: <hi>Aptavi vos uni viro virginem castam exhibere Christo <note>(II Cor. XI, 2)</note>
            </hi>.
Unde <hi>virginem castam</hi> in tot populis
utriusque sexus, in tot non solum pueris et virginibus,
verum etiam conjugatis patribus, matribusque? unde,
inquam, <hi>virginem castam,</hi> nisi in fidei, spei, et charitatis
integritate? Virginitatem proinde Christus Ecclesiae
facturus in corde, prius Mariae servavit in corpore.
Humano quippe conjugio sponso femina traditur,
ut virgo jam non sit: Ecclesia vero virgo esse
non posset, nisi sponsum cui traderetur, filium virginis
invenisset.
</p>
          </div3>
        </div2>
      </div1>

<div1>
        <head>SERMO CLXXXIX. In Natali Domini, VI.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christus dies de die.</hi> Sanctificavit
nobis, fratres, istum diem, dies qui fecit omnem
diem. De quo Psalmus canit, <hi>Cantate Domino canticum
novum; cantate Domino, omnis terra. Cantate Domino,
et benedicite nomini ejus: benedicite de die in diem salutare ejus 
 <note>(Psal. XCV, 1 et 2)</note>
            </hi>. Quis est dies de die, nisi
Filius de Patre, lumen de lumine? Sed dies ille hunc
genuit diem, qui de Virgine natus est hodie. Dies
ergo ille non habet ortum, non habet occasum. Diem
dico Patrem Deum. Quid est dies, nisi lumen? Non
oculorum carnalium, non lumen commune cum pecoribus;
sed lumen quod Angelis lucet, lumen cui videndo
corda purgantur. Transit ista nox in qua modo vivimus,
in qua nobis accenduntur lucernae Scripturarum:
et veniet illud quod in Psalmo canitur, <hi>Mane astabo
tibi, et contemplabor te <note>(Psal. V, 5)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Mirabilis ortus Christi ex virgine.
Justitia ortu Christi nobis allata.</hi> Dies ergo ille, Verbum
Dei, dies qui lucet Angelis, dies qui lucet in illa unde
peregrinamur patria, vestivit se carne, natusque est
de Maria virgine. Mirabiliter natus. Quid mirabilius
virginis partu? Concipit, et virgo est; parit, et virgo
est. Creatus est de ea quam creavit: attulit ei fecunditatem,
non corrupit ejus integritatem. Maria unde?
Ex Adam. Adam unde? De terra. Si Maria de Adam,
et Adam de terra; ergo et Maria terra. Si autem
Maria terra, agnoscamus quod cantamus, <hi>Veritas de
terra orta est.</hi> Quale nobis beneficium praestitit? <hi>Veritas
de terra orta est, et justitia de coelo prospexit <note>(Psal. LXXXIV, 12)</note>
            </hi>.
Judaei enim, sicut dicit Apostolus,
<pb n="1006"/> <hi>ignorantes Dei justitiam, et suam volentes constituere,
justitiae Dei non sunt subjecit.</hi> 
 Unde potest homo esse
justus? a semetipso? Quis pauper sibi dat panem?
Quis nudus cooperitur, nisi acceperit vestem? Unde
justitia? Quae justitia sine fide? <hi>Justus</hi> enim <hi>ex fide
vivit <note>(Rom. I, 17)</note>
            </hi>. Qui sine fide se dicit justum, mentitur.
Quoniam mentitur in quo non est fides; si vult
dicere verum, convertat se ad veritatem. Longe enim
veritas erat, quae de terra orta est. Dormiebas, venit
ad te: gravi opprimebaris somno, excitavit te: viam
tibi fecit per se, ne perderet te. Ergo, <hi>Veritas de
terra orta est,</hi> quia Christus de virgine natus est: <hi>justitia de coelo prospexit,</hi> 
 ut per justitiam homines resipiscerent,
qui per injustitiam desipuerunt.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Regenerationis beneficium ex humana
Christi generatione.</hi> Mortales eramus, peccatis
opprimebamur, poenas nostras portabamus. Omnis
homo quando nascitur, a miseria inchoat. Noli quaerere
prophetantem: interroga nascentem, vide flentem.
Cum haec esset in terra Dei indignatio, qualis
subito facta est dignatio? <hi>Veritas de terra orta est.</hi> 
Creavit omnia, creatus est inter omnia. Fecit diem,
venit in diem. Dominus Christus in aeternum sine
initio apud Patrem, habet et Natalem. In principio
Verbum, qui nisi haberet humanam generationem,
nos ad divinam non perveniremus regenerationem,
natus est, ut renasceremur. Christus natus est,
nemo dubitet renasci: generatus est, non regenerandus.
Cui enim necessaria erat regeneratio, nisi cujus
damnata est generatio? Fiat itaque in cordibus nostris
misericordia ejus. Portavit eum mater in utero:
portemus et nos in corde. Gravidata est virgo incarnatione
Christi: gravidentur pectora nostra fide
Christi. Peperit virgo Salvatorem: pariat anima nostra
salutem, pariamus et laudem. Non simus steriles:
animae nostrae Deo sint fecundae.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Generatio Christi duplex.</hi> Generatio
Christi a Patre sine matre, et a matre sine patre:
ambae mirabiles. Prima, aeterna; secunda, temporalis.
Natus est aeternus de aeterno. Quid miraris? Deus
est. Sit consideratio divinitatis; et perit causa admirationis.
Transeat admiratio, ascendat laudatio:
fides adsit, crede quod factum est. Parumne pro te
humiliatus est Deus? Qui Deus erat, factus est. Augustum
erat diversorium, involutus pannis, in praesepe
positus est, quis non admiretur? Ille qui mundum
implet, in diversorio locum non invenit. In
praesepio positus cibus noster est factus. Accedant
ad praesepe duo animalia, duo populi. <hi>Cognovit bos
possessorem suum, et asinus praesepe Domini sui (Isai. I,
<pb n="1007"/>
3)</hi>. Noli erubescere Dei esse jumentum: Christum
portabis, non errabis; ambulas per viam, sedet super
te. Sedeat super nos Dominus, et quo vult nos dirigat:
jumentum ipsius simus, ad Jerusalem eamus.
Ipso insidente non opprimimur, sed elevamur: ipso
ducente, non errabimus, per ipsum ad ipsum eamus;
ut cum nato hodie puero in perpetuum gaudeamus.
</p>
          </div3>
        </div2>
      </div1>

<div1>
        <head>SERMO CXC. In Natali Domini, VII.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Diem quo nasceretur Christus
mysterii causa elegit.</hi> Dominus noster Jesus qui
erat apud Patrem antequam natus esset ex matre,
non solum virginem de qua nasceretur, sed et diem
quo nasceretur, elegit. Errantes homines plerumque
eligunt dies, alius novellandi, alius aedificandi, alius
proficiscendi, et aliquando etiam alius uxorem ducendi.
Quod cum facit, ideo facit, ut inde aliquid
natum feliciter nutriatur. Nemo tamen potest eligere
diem, quo ipse nascatur. Sed ille potuit utrumque
eligere, qui utrumque potuit et creare. Nec ita elegit
diem, sicut eligunt qui fata hominum inaniter de
siderum dispositione suspendunt. Non enim per diem
felix factus est qui est natus; sed felicem fecit diem,
quo nasci est ipse dignatus. Nam et dies nativitatis
ejus, habet mysterium lucis ejus. Sic enim dicit Apostolus: <hi>Nox praecessit, dies autem appropinquavit:
abjiciamus opera tenebrarum, et induamus nos arma
lucis, sicut in die honeste ambulemus 
 <note>(Rom. XIII, 12,
13)</note>
            </hi>. Agnoscamus diem, et simus dies. Nox enim
eramus, cum infideliter vivebamus. Et quoniam ipsa
infidelitas quae totum mundum vice noctis obtexerat,
minuenda fuerat fide crescente; ideo die Natalis Domini
nostri Jesu Christi, et nox incipit perpeti detrimenta,
et dies sumere augmenta. Habeamus ergo,
fratres, solemnem istum diem; non sicut infideles
propter hunc solem, sed propter eum qui fecit hunc
solem. Quod enim Verbum erat, caro factum est <note>(Joan. I, 14)</note>,
ut propter nos posset esse sub sole.
Carne quippe sub sole: majestate autem super universum
mundum, in quo condidit solem. Nunc vero
et carne super istum solem, quem pro Deo colunt,
qui mente caeci verum justitiae non vident solem.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Nativitates Christi duae. Cur nasci
ex femina voluit.</hi> Diem ergo istum, Christiani, non
divinae nativitatis celebremus, sed humanae, scilicet
qua contemperatus est nobis; ut per invisibilem
visibilem factum, a visibilibus ad invisibilia transiremus.
Debemus enim fide catholica retinere duas
esse nativitates Domini: unam divinam, alteram humanam;
illam sine tempore, hanc in tempore. Ambas
autem mirabiles: illam sine matre, istam sine
<pb n="1008"/>
patre. Si istam non comprehendimus, illam quando
enarramus? Quis comprehendat novitatem novam,
inusitatam, unicam in mundo, incredibilem credibilem
factam, et toto mundo incredibiliter creditam,
ut virgo conciperet, virgo pareret, virgo pariens
permaneret? Quod humana ratio non invenit, fides
capit: et ubi humana ratio deficit, fides proficit.
Quis enim dicat non potuisse Dei Verbum per quod
facta sunt omnia, facere sibi carnem etiam sine matre,
sicut primum hominem sine patre fecit et matre?
Sed quoniam utrumque sexum, id est, masculi et
feminae, ipse utique creavit; ideo utrumque sexum
etiam nascendo voluit honorare, quem venerat liberare.
Lapsum certe primi hominis nostis, quia non
est ausus serpens loqui viro, sed ad eum dejiciendum
femineo usus est ministerio. Per infirmiorem,
obtinuit fortiorem: et qui per alterum penetravit,
de utroque triumphavit. Ideo ut non possemus mortem
nostram in femina velut motu justi doloris horrere,
eamque credere sine reparatione damnatam;
Dominus veniens quaerere quod perierat, utrumque
voluit honorando commendare, quia utrumque perierat.
In nullo igitur sexu debemus injuriam facere
Creatori: utrumque ad sperandam salutem commendavit
Nativitas Domini. Honor masculini sexus est in
carne Christi: honor feminini est in matre Christi.
Vicit serpentis astutiam gratia Jesu Christi.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Christus propter nos infans in
praesepi.</hi> Uterque ergo sexus in eo qui hodie natus
est renascatur, et celebret hodiernum diem: quo die
non Dominus Christus esse coepit, sed qui erat semper
apud Patrem, carnem quam accepit ex matre,
in hanc lucem protulit; matri fecunditatem afferens,
integritatem non auferens. Concipitur, nascitur, infans
est. Quis est iste infans? Infans enim dicitur,
quod non possit fari, id est loqui. Ergo et infans,
et Verbum est. Per carnem tacet, per Angelos docet.
Nuntiatur pastoribus princeps pastorque postorum:
et in praesepi jacet fidelium cibaria jumentorum.
Praedictum enim fuerat per Prophetam: <hi>Agnovit bos
possessorem suum, et asinus praesepe Domini sui <note>(Isai.
I, 3)</note>
            </hi>. Ideo in asello sedit, quando Jerusalem cum
laudibus multitudinis praecedentis et consequentis
intravit <note>(Matth. XXI, 1-9)</note>. Et nos agnoscamus, ad
praesepe accedamus, cibaria manducemus, Dominum
rectoremque portemus; ut ad coelestem Jerusalem
illo ducente veniamus. Infirma est Christi ex matre
nativitas; sed ex Patre ampla majestas. Habet in
diebus temporalibus temporalem diem; sed ipse est
dies aeternus ex aeterno die.</p>
          </div3>
<div3>
            <head>4.</head>
            <p>
 <hi>Celebranda Christi nativitas.</hi> Merito psalmi ejus
tanquam voce tubae coelestis accendimur, ubi audimus: <hi>Cantate Domino canticum novum; cantate Domino,
omnis terra. Cantate Domino, et benedicite
nomen ejus 
 <note>(Psal. XCV, 1 et 2)</note>
            </hi>. Agnoscamus ergo, et
annuntiemus <hi>diem ex die,</hi> qui in carne natus est isto
die. Dies Filius ex die Patre, Deus ex Deo, lumen ex
lumine. Hoc est enim salutare, de quo alibi dicitur: <hi>Deus misereatur nostri, et benedicat nos; illuminet
<pb n="1009"/>
vultum suum super nos: ut cognoscamus in terra viam
tuam, in omnibus gentibus salutare tuum 
 <note>(Psal. LXVI,
2, 3)</note>
            </hi>. Quod dixit, <hi>in terra;</hi> hoc repetivit, <hi>in omnibus
gentibus:</hi> et quod dixit, <hi>viam tuam;</hi> hoc repetivit, <hi>salutare tuum.</hi> 
 Ipsum Dominum dixisse meminimus, <hi>Ego sum via 
 <note>(Joan. XIV, 6)</note>
            </hi>. Et modo cum Evangelium
legeretur, audivimus Simeonem beatissimum senem
responsum accepisse divinum, quod non gustaret
mortem, nisi prius vidisset Christum Domini. Qui
cum accepisset in manibus infantem Christum, et
cognovisset parvulum magnum: <hi>Nunc dimittis,</hi> inquit, <hi>Domine, servum tuum, secundum verbum tuum,
in pace: quoniam viderunt oculi mei salutare tuum <note>(Luc. II, 26, 29, 30)</note>
            </hi>.
Bene ergo nuntiemus <hi>diem ex
die, salutare ejus.</hi> Annuntiemus <hi>in gentibus gloriam ejus,
in omnibus populis mirabilia ejus <note>(Psal. XCV, 2 et 3)</note>
            </hi>.
In praesepi jacet, sed mundum continet: ubera sugit,
sed Angelos pascit: pannis involvitur, sed immortalitate
nos vestit: lactatur, sed adoratur: locum in
diversorio non invenit, sed templum sibi in credentium
cordibus facit. Ut enim fieret fortis infirmitas,
infirma facta est fortitudo. Magis ergo miremur,
quam contemnamus ejus etiam carnalem nativitatem;
et ibi agnoscamus tantae propter nos celsitudinis
humilitatem. Inde accendamus charitatem, ut perveniamus
ad ejus aeternitatem.
</p>
          </div3>
        </div2>
      </div1>

<div1>
        <head>SERMO CXCI. In Natali Domini, VIII.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Verbum ut indigna pro
indignis ferret incarnatum est.</hi> Verbum Patris per
quod facta sunt tempora, caro factum, Natalem suum
nobis fecit in tempore: et in ortu humano habere
voluit unum diem, sine cujus nutu divino nullus volvitur
dies. Ipse apud Patrem praecedit cuncta spatia
<pb n="1010"/>
saeculorum: ipse de matre in hac die cursibus se
ingessit annorum. Homo factus, hominis factor: ut
sugeret ubera, regens sidera; ut esuriret panis, ut
sitiret fons, dormiret lux, ab itinere via fatigaretur,
falsis testibus veritas accusaretur, judex vivorum et
mortuorum a judice mortali judicaretur, ab injustis
justitia damnaretur, flagellis disciplina caederetur,
spinis botrus coronaretur, in ligno fundamentum
suspenderetur, virtus infirmaretur, salus vulneraretur,
vita moreretur. Ad haec atque hujusmodi sustinenda
pro nobis indigna, ut liberaret indignos;
quando nec ille aliquid mali, qui propter nos tanta
pertulit mala, nec nos boni aliquid merebamur, qui
per eum tanta accepimus bona: propter haec ergo,
qui erat ante omnia saecula sine initio dierum Dei
Filius, esse in novissimis diebus dignatus est hominis
filius; et qui de Patre natus, non a Patre factus erat,
factus est in matre quam fecerat; ut ex illa ortus hic
aliquando esset, quae nisi per illum nunquam et
nusquam esse potuisset.</p>
          </div3>
<div3>
            <head>2.</head>
            <p>
 <hi>Virginitate matris illaesa natus Christus.</hi> Sic adimpletum
est quod praedixerat Psalmus, <hi>Veritas de
terra orta est <note>(Psal. LXXXIV, 12)</note>
            </hi>. Maria virgo ante
conceptum, virgo post partum. Absit enim ut in ea
terra, hoc est in ea carne unde orta est veritas, periret
integritas. Nempe post resurrectionem suam, cum
spiritus putaretur esse, non corpus: <hi>Palpate,</hi> inquit, <hi>et videte, quia spiritus carnem et ossa non habet, sicut
me videtis habere 
 <note>(Luc. XXIV, 38)</note>
            </hi>. Et tamen illius juvenilis
corporis soliditas, non patentibus foribus se ad
discipulos intromisit <note>(Joan. XX, 19)</note>. Cur ergo qui potuit
per clausa ostia magnus intrare, non potuit etiam
per incorrupta membra parvus exire? Sed neque
hoc, neque illud volunt credere increduli. Ideo potius
fides utrumque credit; quia infidelitas utrumque non
credit. Ipsa est quippe infidelitas, cui nulla in Christo
videtur esse divinitas. Porro si fides Deum natum
credit in carne, Deo non dubitat utrumque possibile;
ut et corpus majoris aetatis non reserato aditu domus,
intus positis praesentaret, et sponsus infans de thalamo
suo, hoc est utero virginali, illaesa matris virginitate
procederet <note>(Psal. XVIII, 6)</note>.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Ecclesia mente et virgo et mater.</hi> 
Illic namque unigenitus Dei Filius humanam sibi dignatus
est conjungere naturam, ut sibi capiti immaculato
immaculatam consociaret Ecclesiam: quam
Paulus apostolus virginem vocat, non solas in ea considerans
etiam corpore virgines, sed incorruptas omnium
desiderans mentes. <hi>Desponsavi enim vos,</hi> inquit, <hi>uni viro, virginem castam exhibere Christo 
 <note>(II Cor. XI, 2)</note>
            </hi>.
Ecclesia ergo imitans Domini sui matrem, quoniam
corpore non potuit, mente tamen et mater est et
virgo. Nullo itaque modo virginitatem matri suae nascendo
Christus ademit, qui Ecclesiam suam de fornicatione
daemonum redimendo virginem fecit. Ex cujus
<pb n="1011"/>
incorrupta virginitate procreatae virgines sanctae, quae
terrenas nuptias contemnentes, esse etiam carne virgines
elegistis, gaudentes celebrate solemniter hodierno
die Virginis partum. Ille quippe est natus ex
femina, qui non est a masculo satus in femina. Qui
vobis attulit quod amaretis, matri non abstulit quod
amatis. Qui sanat in vobis quod traxistis ex Eva, absit
ut vitiaret quod dilexistis in Maria.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Virginitas Mariae imitanda.</hi> Illa
igitur cujus vestigia sectamini, et ut conciperet, cum
viro non mansit; et cum pareret, virgo permansit.
Imitamini eam quantum potestis; non fecunditate,
quia hoc non potestis, salva virginitate. Sola utrumque
potuit, quorum vos unum habere voluistis; quia
hoc perditis, si utrumque habere velitis. Sola utrumque
potuit, quae omnipotentem peperit, per quem
potuit. Solum enim unicum Dei Filium, isto unico
modo fieri oportebat filium hominis. Nec tamen ideo
non est vobis aliquid Christus, quia unius est virginis
fetus. Ipsum quippe vos, quem filium edere non potuistis
carne, sponsum invenistis in corde: et talem
sponsum, quem et redemptorem sic teneat felicitas
vestra, ut peremptorem non timeat virginitas vestra.
Qui enim matri virginitatem nec corporali abstulit
partu, multo magis in vobis eam spirituali servat amplexu.
Nec propterea vos steriles deputetis, quia virgines
permanetis. Nam et ipsa pia integritas carnis, ad
fecunditatem pertinet mentis. Agite quod ait Apostolus:
quoniam non cogitatis ea quae sunt mundi, quomodo
placeatis maritis; cogitate quae Dei sunt, quomodo
illi in omnibus placeatis <note>(I Cor. VII, 32-34)</note>; ut
non uterum fetibus, sed animum fecundum possitis
habere virtutibus. Postremo omnes alloquor, omnibus
dico; universam virginem castam, quam desponsavit
Apostolus Christo, ista voce compello. Quod miramini
in carne Mariae, agite in penetralibus animae. Qui
corde credit ad justitiam, concipit Christum: qui ore
confitetur ad salutem <note>(Rom. X, 10)</note>, parit Christum.
Sic in mentibus vestris et fecunditas exuberet, et virginitas
perseveret.
</p>
          </div3>
        </div2>
      </div1>

<div1>
        <head>SERMO CXCII. In Natali Domini, IX.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Incarnatio Filii Dei propter
homines, quam admiranda.</hi> Hodie <hi>Veritas de
terra orta est <note>(Psal. LXXXIV, 12)</note>
            </hi>, Christus de carne
natus est. Gaudete solemniter, et sempiternum diem
hodierno quoque admoniti cogitate, aeterna dona spe
firmissima concupiscite; filii Dei esse accepta potestate
praesumite. Propter vos temporalis effectus est
temporum effector, propter vos in carne apparuit
<pb n="1012"/>
mundi Conditor, propter vos creatus est Creator.
Quid adhuc mortales mortalibus rebus oblectamini, et
fugitivam vitam, si fieri posset, tenere conamini?
Spes longe clarior effulsit in terris, ut terrenis vita
promitteretur in coelis. Hoc ut crederetur, res incredibilior
praerogata est. Deos facturus qui homines
erant, homo factus est qui Deus erat: nec amittens
quod erat, fieri voluit ipse quod fecerat. Ipse fecit
quod esset, quia hominem Deo addidit, non Deum in
homine perdidit. Miramur virginis partum, et novum
ipsum nascendi modum incredulis persuadere
conamur, quod in utero non seminato germen prolis
exortum est, et a complexu carnis viscera immunia
filium hominis protulerunt, cujus patrem hominem
non tulerunt: quod virginitatis integritas et in conceptu
clausa, et in partu incorrupta permansit. Mira
est ista potentia, sed plus est miranda misericordia,
quod ille qui sic nasci potuit, nasci voluit. Erat
enim jam unicus Patri, qui unicus natus est matri:
et ipse est factus in matre, qui sibi fecerat matrem;
sempiternus cum Patre, hodiernus ex matre: post
matrem de matre factus, ante omnia de Patre non factus:
sine quo Pater nunquam fuit, sine quo mater
nunquam fuisset.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Virginibus, viduis et conjugatis ex
Christi nativitate laetitiae causa. Ecclesia, mater est et
virgo.</hi> Exsultate, virgines Christi, consors vestra est
mater Christi. Christum parere non potuistis, sed
propter Christum parere noluistis. Qui non ex vobis
natus est, vobis natus est. Verumtamen si verbi ejus
memineritis, sicut meminisse debetis; estis etiam vos
matres ejus, quia voluntatem facitis Patris ejus. Ipse
enim dixit: <hi>Quicumque facit voluntatem Patris mei,
ipse mihi frater et soror et mater est <note>(Matth. XII, 50)</note>
            </hi>.
Exsultate, viduae Christi: qui fecundam fecit virginitatem,
illi vovistis continentiae sanctitatem. Exsulta
etiam, castitas nuptialis, omnes fideliter viventes cum
conjugibus vestris: quod amisistis in corpore, in
corde servate. Ubi jam non potest esse a concubitu
caro integra, sit in fide virgo conscientia, secundum
quam virgo est omnis Ecclesia. In Maria Christum
pia virginitas peperit: in Anna Christum viduitas parvum
grandaeva cognovit: in Elisabeth Christo conjugalis
castitas et anilis fecunditas militavit. Omnes
gradus fidelium membrorum capiti contulerunt, quod
ipsius gratia conferre potuerunt. Proinde quia veritas
et pax et justitia Christus est, hunc fide concipite,
operibus edite; ut quod egit uterus Mariae in carne
Christi, agat cor vestrum in lege Christi. Quomodo
autem non ad partum Virginis pertinetis, quando
Christi membra estis? Caput vestrum peperit Maria,
vos Ecclesia. Nam ipsa quoque et mater et virgo est:
<pb n="1013"/>
mater visceribus charitatis, virgo integritate fidei et
pietatis. Populos parit, sed unius membra sunt, cujus
ipsa est corpus et conjux, etiam in hoc similitudinem
gerens illius virginis, quia et in multis mater
est unitatis.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Veritas de terra, justitia de coelo.
Die minimo anni cur natus Christus.</hi> Omnes itaque
unanimes, castis mentibus et affectibus sanctis, diem
Natalis Domini celebremus: quo die, sicut istum sermonem
exorsi sumus, <hi>Veritas de terra orta est.</hi> Jam
enim et quod in eodem psalmo sequitur, factum est.
Nam ille qui de terra ortus est, hoc est, de carne natus
est, quia de coelo venit, et super omnes est <note>(Joan.
III, 31)</note>; procul dubio cum ascendit ad Patrem, etiam <hi>justitia de coelo prospexit.</hi> 
 Hanc enim justitiam verbis
suis ipse commendat, promittendo Spiritum sanctum: <hi>Ipse,</hi> 
 inquit, <hi>arguet mundum de peccato, et de justitia,
et de judicio. De peccato quidem, quia non crediderunt
in me: de justitia, quia ad Patrem vado; et jam non videbitis
me <note>(Joan. XVI, 8-10)</note>
            </hi>. Haec est justitia, quae de
coelo prospexit. <hi>A summo</hi> enim <hi>coelo egressio ejus, et
occursus ejus usque ad summum coeli.</hi> Ne vero quisquam
contemneret veritatem, quia de terra orta est, cum
sicut sponsus processit de thalamo suo, id est, de
utero virginali, ubi Verbum Dei creaturae humanae
quodam ineffabili conjugio copulatum est: ne hoc ergo
quisquam contemneret, et quamvis mirabiliter natum,
et dictis factisque mirabilem, tamen propter similitudinem
carnis peccati nihil amplius Christum quam
hominem crederet: cum dictum esset, <hi>Tanquam sponsus
procedens de thalamo suo, exsultavit ut gigas ad
currendam viam;</hi> continuo subjunctum est, <hi>A summo
coelo egressio ejus <note>(Psal. XVIII, 6, 7)</note>
            </hi>. Quod ergo audis, <hi>Veritas de terra orta est,</hi> 
 dignatio est, non conditio;
misericordia est, non miseria. Veritas ut de terra oriretur,
de coelo descendit: sponsus ut de thalamo suo
procederet, a summo coelo egressio ejus. Inde est
quod hodie natus est, quo die minor dies nullus in
terris, a quo tamen incrementa dies sumunt. Qui
ergo inclinatus est, et nos erexit, minimum elegit
diem, sed unde lux crescit: ipso suo tali adventu, nos
etiam tacitus tanquam sonitu magni clamoris exhortans,
ut qui pauper propter nos factus est, in illo divites
esse discamus; qui propter nos formam servi
accepit, in illo libertatem accipiamus; qui propter nos
de terra ortus est, in illo coelum possideamus.
</p>
          </div3>
        </div2>
      </div1>

<div1>
        <head>SERMO CXCIII. In Natali Domini, X.</head>
<div3>
          <head>1.</head>
          <p>
Angelorum vocem, per quam Dominus Jesus
Christus natus Virginis partu, pastoribus nuntiatus
est, cum Evangelium legeretur, audivimus: <hi>Gloria in
excelsis Deo, et in terra pax hominibus bonae voluntatis <note>(Luc. II, 14)</note>
          </hi>.
Festa vox et gratulatoria, non uni feminae,
cujus uterus prolem ediderat; sed generi humano,
cui Virgo pepererat Salvatorem. Dignum enim erat,
<pb n="1014"/>
et hoc prorsus decebat, ut ei fetae quae Dominum
coeli et terrae procreaverat, et post editum fetum integra
manserat, non mulierculae humanis solemnitatibus,
sed Angeli divinis laudibus, fetalia celebrarent.
Dicamus ergo et nos, et quanta possumus cum exsultatione
dicamus, qui non pecorum pastoribus eum
natum nuntiamus, sed ejus Natalitia cum ejus ovibus
celebramus: dicamus, inquam, et nos fideli corde,
devota voce, <hi>Gloria in excelsis Deo, et in terra pax
hominibus bonae voluntatis.</hi> Et haec verba divina, has
Dei laudes, hoc angelicum gaudium, quanta valemus
consideratione perspectum, fide et spe et charitate
meditemur. Sicut enim credimus et speramus et
desideramus, erimus et nos gloria in excelsis Deo,
cum resurgente corpore spirituali rapti fuerimus in
nubibus obviam Christo: si modo cum in terra sumus,
pacem cum bona voluntate sectemur. In excelsis
quippe vita, quia ibi regio vivorum; et ibi dies
boni, ubi Dominus idem ipse est, et anni ejus non
deficiunt. Quisquis autem vult vitam, et diligit videre
dies bonos, cohibeat linguam suam a malo, et labia
ejus non loquantur dolum; declinet a malo, et faciat
bonum: et ita sit homo bonae voluntatis. Et quaerat
pacem, ac sequatur eam <note>(Psal. XXXIII, 13-15)</note>: quia <hi>in terra pax hominibus bonae voluntatis.</hi> </p>
        </div3>
<div3>
          <head>2.</head>
          <p>
Quod si dicis, o homo, Ecce <hi>velle adjacet mihi,
perficere autem bonum non invenio;</hi> et condelectaris <hi>legi Dei secundum interiorem hominem,</hi> 
 vides <hi>autem
aliam legem in membris</hi> tuis <hi>repugnantem legi mentis</hi> 
tuae, <hi>et captivum</hi> te <hi>ducentem in lege peccati quae est in
membris</hi> tuis: persiste in bona voluntate, et exclama
quod sequitur, <hi>Miser ego homo, quis me liberabit de
corpore mortis hujus? Gratia Dei, per Jesum Christum
Dominum nostrum <note>(Rom. VII, 18-25)</note>
          </hi>. Ipse est enim
pax in terra hominibus bonae voluntatis, post bellum
in quo <hi>caro concupiscit adversus spiritum, et spiritus
adversus carnem; ut non quae vultis illa faciatis <note>(Galat. V,
17)</note>
          </hi>: quoniam <hi>ipse est pax nostra, qui fecit utraque
unum <note>(Ephes. II, 14)</note>
          </hi>. Persistat igitur bona voluntas
adversus concupiscentias malas, et persistens imploret
auxilium gratiae Dei, per Jesum Christum Dominum
nostrum. Repugnatur illi a lege membrorum
carnalium, et ecce jam etiam captivatur: imploret
auxilium, non fidat viribus suis; et saltem fessa, non
dedignetur esse confessa. Aderit enim qui dixit eis
quos jam videbat credentes in eum: <hi>Si permanseritis
in verbo meo, vere discipuli mei eritis; et cognoscetis
veritatem, et veritas liberabit vos <note>(Joan. VIII, 31 et 32)</note>
          </hi>.
Aderit et liberabit veritas de corpore mortis hujus.
Ideo quippe <hi>Veritas,</hi> cujus Natalitia celebramus, <hi>de
terra orta est <note>(Psal. LXXXIV, 12)</note>
          </hi>, ut sit pax in terra
hominibus bonae voluntatis. Nam quis idoneus est
velle et posse, nisi inspirando adjuvet ut possimus,
qui vocando praestitit ut velimus? Quia ubique misericordia
<pb n="1015"/>
ejus praevenit nos, ut vocaremur qui nolebamus,
et ut impetremus posse quod volumus. Dicamus
ergo ei: <hi>Juravi, et statui custodire judicia justitiae tuae.</hi> 
Statui quidem, et quia imperasti, promisi obedientiam:
sed quoniam <hi>video aliam legem in membris meis
repugnantem legi mentis meae, et captivum me ducentem
in lege peccati, quae est in membris meis; humiliatus
sum usquequaque, Domine, vivifica me secundum verbum
tuum.</hi> Ecce <hi>velle adjacet mihi:</hi> ergo <hi>voluntaria oris
mei approba, Domine <note>(Psal. CXVIII, 106-108)</note>
          </hi>; ut fiat
pax in terra hominibus bonae voluntatis. Dicamus
ista, et si qua alia suggerit pietas, sanctis instructa
lectionibus: ut nati ex Virgine Domini celebritatem
non inaniter frequentemus, inchoati bona voluntate,
perficiendi plenissima charitate; quae et diffunditur
in cordibus nostris, non per nos ipsos, sed per Spiritum
sanctum qui datus est nobis <note>(Rom. V, 5)</note>.
</p>
        </div3>
      </div1>

<div1>
        <head>SERMO CXCIV. In Natali Domini, XI.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Nativitas Christi duplex.
Dies nativitatis Christi et Joannis.</hi> Audite, filii lucis,
adoptati in regnum Dei; fratres charissimi, audite;
audite, et exsultate, justi, in Domino, ut vos rectos
possit decere laudatio <note>(Psal. XXXII, 1)</note>. Audite quod
nostis, recolite quod audistis, amate quod creditis,
praedicate quod amatis. Sicut anniversarium celebramus
hunc diem, sic huic diei debitum exspectate sermonem.
Natus est Christus, Deus de Patre, homo de
matre. De Patris immortalitate, de matris virginitate.
De Patre sine matre, de matre sine patre. De Patre
sine tempore, de matre sine semine. De Patre principium
vitae, de matre finis mortis. De Patre ordinans
omnem diem, de matre consecrans istum diem
.
</p>
          </div3>
        </div2>

<div2>
          <head>CAPUT II.</head>

<pb n="1016"/>
<p>Praemisit enim hominem Joannem,
qui tunc nasceretur, cum dies inciperent minui: et
natus est ipse, cum dies inciperent crescere, ut ex
hoc praefiguraretur quod ait idem Joannes, <hi>Illum
oportet crescere, me autem minui <note>(Joan. III, 30)</note>
            </hi>. Debet
enim vita humana in se deficere, in Christo proficere; <hi>ut qui vivunt, jam non sibi vivant, sed ei qui pro omnibus
mortuus est et resurrexit 
 <note>(II Cor. V, 15)</note>
            </hi>: et dicat
unusquisque nostrum quod dicit Apostolus, <hi>Vivo autem
jam non ego, vivit vero in me Christus <note>(Galat. II,
20)</note>
            </hi>. <hi>Illum</hi> enim <hi>oportet crescere, me autem minui.</hi> </p>
<div3>
            <head>2.</head>
            <p>
 <hi>Verbum Angelorum in coelis, et hominum in praesepio
cibus.</hi> Laudant eum condigne omnes Angeli ejus,
quorum cibus aeternus est, incorruptibili eos sagina
vivificans; quia Verbum Dei est, cujus vita vivunt,
cujus aeternitate semper vivunt, cujus bonitate semper
beate vivunt. Illi eum condigne laudant, Deum
apud Deum, et dant gloriam in excelsis Deo. <hi>Nos autem
plebs ejus et oves manuum ejus <note>(Psal. XCIV, 7)</note>
            </hi>, pro
modulo infirmitatis nostrae pacem per bonam voluntatem
reconciliati mereamur. Ipsorum enim Angelorum
vere hodierna vox est, quam nato nobis Salvatore
exsultando fuderunt: <hi>Gloria in excelsis Deo, et in
terra pax hominibus bonae voluntatis <note>(Luc. II, 14)</note>
            </hi>. Laudant
ergo illi competenter, laudemus et nos obedienter.
Sunt illi nuntii ejus, sumus et nos pecora ejus.
Implevit in coelo mensam ipsorum, implevit in terra
praesepe nostrum. Plenitudo enim mensae ipsorum
est, quia <hi>in principio erat Verbum, et Verbum erat apud
Deum, et Deus erat Verbum.</hi> Plenitudo praesepii nostri
est, quia <hi>Verbum caro factum est, et habitavit in
nobis <note>(Joan. I, 1, 14)</note>
            </hi>. Ut enim panem Angelorum
manducaret homo, creator Angelorum factus est homo.
Illi laudant vivendo, nos credendo: illi fruendo, nos
petendo: illi capiendo, nos quaerendo: illi intrando,
nos pulsando.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Verbi visione post hanc vitam satiabimur.</hi> 
Quis enim hominum omnes thesauros sapientiae
et scientiae noverit in Christo occultos, atque
in paupertate carnis ejus absconditos? Quia <hi>propter
nos pauper factus est, cum dives esset, ut illius paupertate
ditaremur <note>(II Cor. VIII, 9)</note>
            </hi>. Cum enim mortalitatem
assumeret, mortemque consumeret, in paupertate
se ostendit: sed divitias dilatas promisit, non
ablatas amisit. Quam multa multitudo dulcedinis
ejus, quam abscondit timentibus se, perficit autem sperantibus
in se <note>(Psal. XXX, 20)</note>! Ex parte enim scimus,
donec veniat quod perfectum est. Cui capiendo ut idonei
praestaremur, ille aequalis Patri in forma Dei, in
forma servi factus similis nobis, reformat nos ad similitudinem
Dei: et factus filius hominis unicus Filius Dei,
multos filios hominum facit filios Dei; et nutritos servos
per visibilem formam servi, perficit liberos ad videndam
formam Dei. <hi>Filii</hi> enim <hi>Dei sumus, et nondum apparuit
<pb n="1017"/>
quid erimus. Et scimus quoniam cum apparuerit,
similes ei erimus, quoniam videbimus eum sicuti est <note>(I Joan. III, 2)</note>
            </hi>.
Nam qui sunt illi sapientiae scientiaeque
thesauri, quae illae divitiae divinae, nisi quia sufficiunt
nobis? Et quae illa multitudo dulcedinis, nisi quia satiat
nos? <hi>Ostende</hi> ergo <hi>nobis Patrem, et sufficit nobis <note>(Joan. XIV, 8)</note>
            </hi>.
Et in quodam psalmo quidam ex nobis,
vel in nobis, vel pro nobis, ait illi: <hi>Satiabor, dum
manifestabitur gloria tua <note>(Psal. XVI, 15)</note>
            </hi>. Ipse autem
et Pater unum sunt <note>(Joan. X, 30)</note>: et qui ipsum videt,
videt et Patrem <note>(Id. XIV, 9)</note>. Ergo <hi>Dominus virtutum,
ipse est rex gloriae <note>(Psal. XXIII, 10)</note>
            </hi>. Convertens
nos, ostendet nobis faciem suam; et salvi erimus <note>(Psal. LXXIX, 4)</note>,
et satiabimur, et sufficiet
nobis.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Conclusio.</hi> Dicat itaque illi cor
nostrum: <hi>Quaesivi vultum tuum; vultum tuum, Domine,
requiram; ne avertas faciem tuam a me <note>(Psal. XXVI,
8, 9)</note>
            </hi>. Et respondeat ipse cordi nostro: <hi>Qui diligit
me, mandata mea custodit: et qui diligit me, diligetur a
Patre meo; et ego diligam eum, et ostendam me ipsum
illi <note>(Joan. XIV, 21)</note>
            </hi>. Videbant utique eum oculis illi
quibus hoc dicebat, et sonum vocis ejus auribus audiebant,
et humano corde hominem cogitabant: sed
quod oculus non vidit, nec auris audivit, nec in cor
hominis ascendit, eumdem ipsum se promittebat
ostendere diligentibus se <note>(I Cor. II, 9)</note>. Quod donec
fiat, donec ostendat nobis quod sufficiat nobis, donec
eum fontem vitae potemus et satiemur; interim dum
ambulantes per fidem peregrinamur ab eo, dum esurimus
et sitimus justitiam, et formae Dei pulchritudinem
ineffabili ardore desideramus, formae servi
Natalem devoto obsequio celebremus. Nondum contemplari
possumus quod genitus est ante luciferum
a Patre, frequentemus quod nocturnis horis est
natus ex virgine. Nondum capimus, quod ante solem
permanet nomen ejus <note>(Psal. LXXI, 17)</note>, agnoscamus
in sole positum tabernaculum ejus. Nondum contuemur
Unicum permanentem in Patre suo, recordemur
sponsum procedentem de thalamo suo <note>(Psal. XVIII,
6)</note>. Nondum idonei sumus convivio Patris nostri,
agnoscamus praesepe Domini nostri Jesu Christi.
</p>
          </div3>
        </div2>
      </div1>

<div1>
        <head>SERMO CXCV. In Natali Domini, XII.</head>
<div3>
          <head>1.</head>
          <p>
 <hi>Nativitas Christi duplex, utraque inenarrabilis.</hi> 
Filius Dei idemque filius hominis Dominus noster
Jesus Christus, sine matre de Patre natus, creavit
omnem diem; sine patre de matre natus, consecravit
hunc diem; divina nativitate invisibilis, humana visibilis,
utraque mirabilis. Proinde quod de illo propheta
praedixit, <hi>Generationem ejus quis enarrabit (Isai.
<pb n="1018"/>
LIII, 8)</hi>? de qua potius dictum sit, judicare difficile
est; utrum de illa ubi nunquam non natus coaeternum
habet Patrem, an de ista ubi aliquando natus, in qua
fieret, jam fecerat matrem: utrum de illa ubi semper
natus est, qui semper erat; quis enim enarrabit quomodo
natum sit lumen de lumine, et unum lumen
utrumque sit? quomodo natus sit Deus de Deo, nec
deorum numerus creverit? quomodo velut de re
transacta dicatur quod natus est, cum tempus in illa
nativitate nec transierit, quo praeterita esset; nec
praecesserit, quo futura esset; nec praesens fuerit,
quasi adhuc fieret, et perfecta non esset? Hanc ergo
generationem quis enarrabit; cum id quod enarrandum
est supra tempora maneat, sermo autem enarrantis
in tempore transeat? Istam quoque ex virgine
generationem quis enarrabit, cujus conceptus in carne
non carnaliter factus, cujus ortus ex carne ubertatem
nutrienti attulit, integritatem parienti non abstulit?
Quamlibet itaque earum, sive utramque <hi>generationem
ejus quis enarrabit?</hi> </p>
        </div3>
<div3>
          <head>2.</head>
          <p>
 <hi>Christus virginis filius, virginis sponsus.</hi> Hic est Dominus
Deus noster, hic est mediator Dei et hominum
homo Salvator noster, qui natus de Patre creavit et matrem;
creatus de matre glorificavit et Patrem: sine
femineo partu unicus Patri, sine virili complexu unicus
matri. Hic est speciosus forma prae filiis hominum <note>(Psal.
XLIV, 3)</note>, sanctae filius Mariae, sanctae sponsus Ecclesiae,
quam suae genitrici similem reddidit: nam et
nobis eam matrem fecit, et virginem sibi custodit.
Ad hanc quippe dicit Apostolus: <hi>Aptavi vos uni viro,
virginem castam exhibere Christo <note>(II Cor. XI, 2)</note>
          </hi>. De
qua rursus dicit, matrem nostram non ancillam, sed
liberam, cujus multi filii desertae magis quam ejus
quae habet virum <note>(Galat. IV, 26 et 27)</note>. Est ergo et
Ecclesiae, sicut Mariae, perpetua integritas, et incorrupta
fecunditas. Quod enim illa meruit in carne,
haec servavit in mente: nisi quod illa peperit unum,
haec parit multos, in unum congregandos per unum.</p>
        </div3>
<div3>
          <head>3.</head>
          <p>
 <hi>Cur Christus in carne venit.</hi> Hic est ergo dies quo
venit in mundum, per quem factus est mundus; quo
carne factus est praesens, virtute nunquam absens:
quia in hoc mundo erat, et in sua venit. In mundo
erat, sed mundum latebat: quia lux lucebat in tenebris,
et eam tenebrae non comprehendebant <note>(Joan. I,
10, 11, 5)</note>. Venit ergo in carne, carnis vitia mundaturus.
Venit in medicinali terra, unde curaret interiores
oculos nostros, quos exterior nostra excaecaverat
terra: ut eis sanatis, qui fuimus antea tenebrae,
lux efficiamur in Domino <note>(Ephes. V, 8)</note>; et non jam
lux in tenebris luceat praesens absentibus, sed appareat
certa cernentibus. Ad hoc processit sponsus de
thalamo suo, et exsultavit ut gigas ad currendam
viam <note>(Psal. XVIII, 6)</note>. Speciosus ut sponsus, fortis ut
gigas, amabilis et terribilis, severus et serenus, pulcher
bonis, asper malis, manens in sinu Patris, implevit
<pb n="1019"/>
uterum matris. In quo thalamo, id est, Virginis
utero, natura divina sibi copulavit humanam: ubi
Verbum caro factum est pro nobis, ut a matre procedens,
habitaret in nobis <note>(Joan. I, 14)</note>; ut ad Patrem
praecedens, ubi habitemus praeparet nobis. Hunc ergo
diem laeti solemniter celebremus; et aeternum diem,
per eum qui nobis aeternus in tempore natus est,
fideliter exoptemus.
</p>
        </div3>
      </div1>

<div1>
        <head>SERMO CXCVI. In Natali Domini, XIII.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christi nativitates duae sunt.
Filius sine initio semper genitus a Patre.</hi> Hodiernus
dies Natalis Domini nostri Jesu Christi nobis festus
illuxit. Natalis dies, quo natus est dies. Et ideo hodie,
quia ex hodierno crescit dies. Nativitates Domini
nostri Jesu Christi, duae sunt; una divina, altera humana:
ambae mirabiles; illa sine femina matre, ista
sine viro patre. Quod ait sanctus Isaias propheta, <hi>Generationem
ejus quis enarrabit <note>(Isai. LIII, 8)</note>
            </hi>? ad ambas
generationes referri potest. Quis digne enarret generantem
Deum? Quis digne enarret virginis partum?
Illud sine die, hoc certo die: utrumque sine humana
aestimatione, et cum magna admiratione. Illam primam
attendite generationem: <hi>In principio erat Verbum,
et Verbum erat apud Deum, et Deus erat Verbum <note>(Joan. I, 1)</note>
            </hi>.
Cujus Verbum! Ipsius Patris. Quod
Verbum? Ipse Filius. Nunquam Pater sine Filio. Et
tamen qui nunquam sine Filio, genuit Filium. Et genuit,
et non coepit. Sine initio generato nullum est
initium. Et tamen Filius, et tamen genitus. Dicturus
est homo: Quomodo genitus, et non habet initium?
Si genitus, habet initium: si non habet initium, quomodo
genitus? Quomodo, nescio. Quaeris ab homine
quomodo sit genitus Deus? Interrogatione tua laboro;
sed Prophetam appello: <hi>Generationem ejus quis enarrabit?</hi> 
Veni mecum ad istam generationem humanam, veni
mecum ad istam, in qua se ipsum exinanivit formam
servi accipiens: si forte vel ipsam capere possimus,
si forte vel de ipsa aliquid loqui valeamus. Etenim
quis capiat, <hi>Qui cum in forma Dei esset, non rapinam
arbitratus est esse aequalis Deo?</hi> Quis hoc capiat?
quis hoc digne cogitet? Cujus mens hoc audeat perscrutari?
Cujus lingua audeat pronuntiare? Cujus valeat
cogitatio capere? Interim hoc omittamus: multum
est ad nos. Ut autem non multum esset ad nos, <hi>semetipsum exinanivit, formam servi accipiens, in similitudinem
hominum factus 
 <note>(Philipp. II, 6, 7)</note>
            </hi>. Ubi? In
virgine Maria. Inde ergo aliquid loquamur, si forte
possumus. Angelus nuntiat, virgo audit, credit, et
concipit. Fides in mente, Christus in ventre. Virgo
concepit, miramini: virgo peperit, plus miramini:
post partum, virgo permansit. Generationem ergo
istam quis enarrabit?
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Tres vitae, conjugalis, vidualis, et
virginalis, Christo attestantur.</hi> Dico quod vos delectet,
<pb n="1020"/>
charissimi. Tres vitae sunt in Ecclesia membrorum
Christi: conjugalis, vidualis, virginalis. Quia ipsae
vitae, ipsae pudicitiae futurae erant in sanctis membris
Christi; omnes istae vitae tres attestatae sunt Christum.
Prima, conjugalis: quando Maria virgo concepit,
Elisabeth uxor Zachariae et ipsa conceperat;
hujus Judicis praeconem ferebat in utero. Venit ad
eam sancta Maria, tanquam ad cognatam suam salutandam.
Exsultavit infans in utero Elisabeth. Ille
exsultavit, illa prophetavit. Habes attestantem pudicitiam
conjugalem. Ubi vidualis? In Anna. Audistis
modo cum Evangelium legeretur, quod esset sancta
prophetissa vidua octoginta et quatuor annorum, quae
septem annis vixerat cum viro suo; frequentans templum
Domini, serviens in orationibus nocte et die. Et
ipsa vidua agnovit Christum. Vidit parvum, agnovit
magnum. Et ipsa attestata est. Habes et in ista vitam
vidualem. In Maria, virginalem <note>(Luc. I et II)</note>. Eligat
sibi quisque de istis tribus quam voluerit. Qui praeter
istas esse voluerit, in membris Christi esse non disponit.
Non dicant conjugatae: Nos ad Christum non
pertinemus. Habuerunt maritos sanctae feminae. Non
se extollant virgines. Quanto magnae sunt, humilient
se in omnibus <note>(Eccli. III, 20)</note>. Omnia exempla salutis
proposita sunt ante oculos nostros. Nemo exorbitet.
Nemo praeter uxorem: melius sine uxore. Si pudicitiam
conjugalem quaeris; habes Susannam: si vidualem;
habes Annam: si virginalem; habes Mariam.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Deus nostri causa infans.</hi> Dominus
Jesus homo esse voluit propter nos. Non vilescat misericordia:
jacet in terra Sapientia. <hi>In principio erat
Verbum, et Verbum erat apud Deum, et Deus erat Verbum.</hi> 
O cibus et panis Angelorum: de te implentur
Angeli, de te satiantur, et non fastidiunt; de te vivunt,
de te sapiunt, de te beati sunt. Ubi es propter
me? In diversorio angusto, in pannis, in praesepio.
Propter quem? Qui regit sidera, sugit ubera: implet
Angelos, fatur in sinu Patris, tacet in sinu matris.
Sed locuturus est competente aetate, impleturus Evangelium
nobis. Propter nos passurus, propter nos moriturus,
ad exemplum praemii nostri resurrecturus,
ante oculos discipulorum in coelum ascensurus, ad
judicium de coelo venturus. Ecce qui in praesepi jacebat,
diminutus est, sed non perdidit se: accepit quod
non erat, sed mansit quod erat. Ecce habemus infantem
Christum, crescamus cum illo.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Calendarum Januariarum solemnitas
superstitiosa.</hi> Satis haec sint Charitati vestrae.
Quia multos hic video propter solemnitatem, oportet
ut dicam. Calendae Januariae venturae sunt. Christiani
estis omnes; Deo propitio, christiana est civitas.
<pb n="1021"/>
Duo genera hominum hic sunt, Christiani et Judaei.
Non fiant illa quae odit Deus: per lusum iniquitas,
per jocum improbitas. Non sibi faciant homines
judices, ne veniant in manus veri Judicis. Audite,
Christiani estis, membra Christi estis. Cogitate
quid estis, cogitate quanti empti estis. Postremo si
vultis scire quid facitis: ego eis dico, qui faciunt.
Nolite ad injuriam vestram referre, quibus ista displicent:
eis dico qui faciunt, et quibus placent. Vultis
nosse quid facitis, et qualem tristitiam nobis ingeritis?
Faciunt illud Judaei? Vel sic erubescite, ne fiat.
Natali Joannis, id est ante sex menses (tot enim menses
inter se habent praeco et Judex), de solemnitate
superstitiosa pagana, Christiani ad mare veniebant et
ibi se baptizabant. Absens eram: sed, sicut comperi,
per disciplinam Christianorum presbyteri permoti,
quibusdam dignam et ecclesiasticam disciplinam dederunt.
Murmuraverunt inde homines, et dixerunt
quidam: Quantum erat ut indicaretur nobis? Si ante
praemoneremur, non faceremus. Ipsi praemonuissent
presbyteri, non fecissemus. Ecce episcopus praemonet;
moneo, praedico, denuntio. Audiatur episcopus
jubens, audiatur episcopus monens, audiatur episcopus
rogans, audiatur episcopus adjurans. Adjuro per
ipsum qui hodie natus est: adjuro, obstringo, nemo
faciat. Ego me absolvo. Melius est ut monens audiar,
quam tristis sentiar.
</p>
          </div3>
        </div2>
      </div1>



<div1>
        <head>SERMO CXCVII. De Calendis Januariis, contra Paganos</head>
        <head>FRAGMENTA.</head>
<div3>
          <head>1.</head>
          <p>
 <hi>Revelatur enim ira Dei de coelo super omnem impietatem.</hi> 
Quorum, nisi et Judaeorum et Gentium? Sed
ne diceretur, Quare super impietatem Gentium? Nunquam
enim Gentes Legem acceperunt et praevaricatores
facti sunt? Recte revelatur ira Dei super Judaeos,
quibus data est Lex, et eam observare noluerunt:
Gentibus autem non est data. Intuemini, fratres, et
intelligite quomodo omnes reos ostendit, et omnes
salutis indigere ac misericordiae Dei. <hi>Revelatur enim
ira Dei de coelo super omnem impietatem et injustitiam
hominum eorum qui veritatem in iniquitate detinent.</hi> Videte
quemadmodum non dixerit, Non habent veritatem:
sed, <hi>Veritatem,</hi> inquit, <hi>in iniquitate detinent.</hi> Et
quasi quaereres dicens, Quomodo possunt habere veritatem,
qui Legem non acceperunt? sequitur, <hi>Quia
quod notum est,</hi> inquit, <hi>Dei, manifestum est in illis.</hi> Et
quomodo potuit manifestum esse in illis quod notum
est Dei, qui Legem non acceperunt? Sequitur, et dicit: <hi>Invisibilia enim ejus, a creatura mundi, per ea quae
facta sunt, intellecta conspiciuntur; sempiterna quoque
<pb n="1022"/>
ejus virtus et divinitas.</hi> 
 Utique subaudimus, intellecta
conspicitur. Cur enim attendat opera, et non quaerat
artificem? Attendis terram fructificantem, attendis
mare plenum animalibus suis, attendis aerem plenum
volatilibus, attendis coelum fulgere stellis, et caetera,
et non quaeris tanti operis artificem? Sed dicis mihi:
Ista video, illum non video. Ad ista videnda corporis
oculos dedit, ad se videndum mentem dedit. Neque
enim et animam hominis vides. Sicut ergo ex motibus
et administratione corporis animam, quam non
vides, intelligis: sic ex administratione totius mundi,
et ex regimine ipsarum animarum intellige Creatorem.
Sed parum est intelligere. Nam illi intellexerunt;
et vide quid ait Apostolus: <hi>Quia cognoscentes
Deum, non sicut Deum magnificaverunt, aut gratias
egerunt; sed evanuerunt in cogitationibus suis, et obscuratum
est insipiens cor eorum.</hi> Quo merito, nisi superbiae?
Nam vide sequentia: <hi>Dicentes se esse sapientes,
stulti facti sunt.</hi> Non enim debebant sibi arrogare
quod ille donaverat, nec se jactare ex eo quod non
a se ipsis, sed ab illo habebant. Quod illi utique reddendum
fuit, ut ad hoc tenendum quod videre poterant,
ab illo sanarentur qui dederat ut viderent. Si
enim hoc facerent, humilitatem servarent, et possent
purgari, atque illi beatissimae contemplationi cohaererent.
Quia vero superbia erat in eis, interposuit se
falsus et fallax et superbus, qui eis promitteret quod
per partes nescio quas superbiae purgarentur animae
illorum, et fecit cultores daemoniorum. Inde sacra
omnia quae celebrantur a Paganis, quae valere dicunt
ad purgationem animarum suarum. Et audi Apostolum
consequenter haec dicentem, quia pro mercede
superbiae ista receperunt; quia non sic honorificaverunt
Deum, ut honorificandus est Deus. <hi>Et mutaverunt
gloriam incorruptibilis Dei in similitudinem imaginis
corruptibilis hominis.</hi> Jam simulacra sunt. Et ista
quidem omnium Graecorum aliarumque gentium, quae
similitudinem hominum habent. Quia vero non est
major et superstitiosior idololatria quam Aegyptiorum:
nam Aegyptus perfudit mundum figmentis talibus,
qualia deinceps dicit Apostolus: cum dixisset, <hi>In
similitudinem imaginis corruptibilis hominis;</hi> addidit, <hi>et volucrum, et quadrupedum, et serpentium.</hi> 
 Numquid
enim, fratres, in aliis templis vidistis simulacrum
capite canino vel taurino, caeterorumque animalium
irrationabilium figmenta? Haec enim idola Aegyptiorum
sunt. Utrumque enim genus complexus, ait Apostolus:
  In similitudinem imaginis corruptibilis hominis,
et volucrum, et quadrupedum, et serpentium.
Propterea tradidit illos Deus in desideria cordis eorum,
in immunditiam; ut contumeliis afficiant corpora sua
in semetipsis.   Haec mala eorum, ex impietate superbiae
sunt. Ista vero peccata quia de superbia, non
solum peccata, sed etiam supplicia sunt. Cum enim
dicit, <hi>Tradidit illos Deus,</hi> jam de vindicta est cujusdam
peccati, ut haec faciant.  Qui commutaverunt
veritatem Dei in mendacium.   Quid est,   commutaverunt
veritatem Dei in mendacium? In similitudinem  
scilicet   imaginis corruptibilis hominis, et volucrum,
<pb n="1023"/>
et quadrupedum, et serpentium.   Et ne
quisquam eorum diceret, Non simulacrum colo, sed
quod significant simulacra; subjecit statim, <hi>Et coluerunt,
et servierunt creaturae potius quam Creatori <note>(Rom.
I, 18-25)</note>
          </hi>. Intelligite prudenter. Aut simulacrum enim
colunt, aut creaturam. Qui simulacrum colit, convertit
veritatem Dei in mendacium. Nam mare veritas
est; Neptunus autem, mendacium factum ab homine,
conversa veritate Dei in mendacium: quia Deus fecit
mare; homo autem, simulacrum Neptuni. Sic, Deus
fecit solem: homo autem simulacrum solis faciendo,
convertit veritatem Dei in mendacium. Sed ne dicant,
Non colo simulacrum, sed solem colo, ideo dixit, <hi>Coluerunt creaturam potius quam Creatorem</hi>.</p>
        </div3>
<div3>
          <head>2.</head>
          <p>
Sed forsitan dicet aliquis: Etsi ipse humiliter
natus est, in discipulorum nobilitate jactare se voluit.
Non elegit reges, aut senatores, aut philosophos, aut
oratores: imo vero elegit plebeios, pauperes, indoctos,
piscatores. Petrus piscator, Cyprianus orator.
Nisi fideliter praecederet piscator, non humiliter sequeretur
orator. Non de se quisquam desperet abjectus:
teneat Christum, et spes ejus falsa non erit,
etc..</p>
        </div3>
<div3>
          <head>3.</head>
          <p>
Quid volebat Simon, nisi laudari in miraculis,
extolli superbia? Ipsa enim eum compulit, ut pecunia
emendum putaret donum Spiritus sancti <note>(Act. VIII, 18,
19)</note>. Cui superbiae contrarius Apostolus, in humilitate
manendo, in meridie fervens spiritu, fulgens prudentia,
dicit: <hi>Neque qui plantat est aliquid, neque qui rigat;
sed qui incrementum dat Deus.</hi> Quia dixerat: <hi>Ego
plantavi, Apollo rigavit; sed Deus incrementum dedit <note>(I Cor. III, 7, 6)</note>
          </hi>.
Et iterum: <hi>Numquid Paulus pro vobis
crucifixus est? aut in nomine Pauli baptizati estis <note>(Id.
I, 13)</note>
          </hi>? Vide quomodo se coli respuit pro Christo, et
non vult se fornicanti animae ostentare pro sponso.
Nonne magnum videtur plantare et rigare? Sed <hi>neque
qui plantat est aliquid, neque qui rigat.</hi> Quomodo timuit?
Non se dicit aliquid ad salutem eorum quos in
Christo aedificare cupiebat.</p>
        </div3>
<div3>
          <head>4.</head>
          <p>
Nec ipse Apostolus voluit in se poni spem, sed
in veritate quam annuntiabat. Quod per ipsum dicebatur
melius erat, quam ipse per quem annuntiabatur. <hi>Licet si nos,</hi> 
 inquit. Parum est, audi sequentia: <hi>aut
angelus,</hi> inquit, <hi>de coelo annuntiaverit vobis aliquid praeterquam
quod accepistis, anathema sit <note>(Galat. I, 8)</note>
          </hi>. Videbat
posse falsum mediatorem transfigurare se in
angelum lucis, et aliquid falsum annuntiare. Sicut
ergo superbi homines volunt se adorari pro Deo, sibi
arrogare quidquid possunt, se nominari, et si fieri
potest, Christum ipsum gloria transire: ita diabolus et
angeli ejus. Donatum Donatistae pro Christo habent.
Si audiant aliquem paganum detrahentem Christo,
forsitan patienter ferant, quam si audiant detrahentem
Donato.</p>
        </div3>
<div3>
          <head>5.</head>
          <p>
Quia ipse Christus loquitur in sanctis suis, dicente
<pb n="1024"/>
Apostolo, <hi>An experimentum quaeritis ejus qui in
me loquitur Christus <note>(II Cor. XIII, 3)</note>
          </hi>? Et licet dicat, <hi>Neque qui plantat est aliquid, neque qui rigat; sed qui
incrementum dat Deus;</hi> 
 non quia se ipsum, sed quia
illum in se diligi volebat: perhibet tamen testimonium
quibusdam, dicens, <hi>Quia sicut angelum Dei excepistis
me, sicut Christum Jesum <note>(Galat. IV, 14)</note>
          </hi>. In
omnibus ergo sanctis suis ipse est amandus, qui ait: <hi>Esurivi, et dedistis mihi manducare 
 <note>(Matth. XXV, 35)</note>
          </hi>.
Non enim ait, Dedistis illis: sed, <hi>Dedistis mihi.</hi> 
Tanta est charitas capitis erga corpus suum!</p>
        </div3>
<div3>
          <head>6.</head>
          <p>
Quid est Juno? Juno, inquiunt, est aer. Jam
dudum invitabat ut mare coleremus in simulacro telluris:
nunc invitat ut aerem colamus. Elementa sunt
ista, quibus mundus iste consistit. Hoc ergo apostolus
Paulus in Epistola sua proponens: <hi>Cavete,</hi> inquit, <hi>ne quis vos decipiat per philosophiam et inanem fallaciam,
secundum elementa mundi hujus 
 <note>(Coloss. II, 8)</note>
          </hi>.
Ipsos enim tangebat, qui quasi prudentibus idola exponunt.
Ideo cum diceret <hi>philosophiam;</hi> in eodem
loco ait, <hi>secundum elementa hujus mundi:</hi> non quasi
qualescumque adoratores simulacrorum, sed quasi
doctiores interpretatores signorum cavendos esse
admonens.
</p>
        </div3>
      </div1>

<div1>
        <head>SERMO CXCVIII. De Calendis Januariis, II.</head>
<div3>
          <head>1.</head>
          <p>
 <hi>Solemnitas Calendarum Januariarum.</hi> Admonemus
Charitatem vestram, fratres, quoniam vos quasi
solemniter hodie convenisse conspicimus, et ad hunc
diem solito frequentius congregatos; ut memineritis
quod modo cantastis, ne sit lingua perstrepens corde
muto; sed quod sonuistis voce ad aures invicem vestras,
clametis affectu ad aures Dei. Hoc enim cantabatis: <hi>Salva nos, Domine Deus noster, congrega nos de
Gentibus, ut confiteamur nomini sancto tuo 
 <note>(Psal. CV,
47)</note>
          </hi>. Et modo si solemnitas Gentium, quae fit hodierno
die in laetitia saeculi atque carnali, in strepitu vanissimarum
et turpissimarum cantionum, in conviviis
et saltationibus turpibus, in celebratione ipsius falsae
festivitatis, si ea quae agunt Gentes non vos delectent,
congregabimini ex Gentibus.</p>
        </div3>
<div3>
          <head>2.</head>
          <p>
 <hi>Separatio nostra a Gentibus Christiana fide, spe,
et charitate.</hi> Vos certe cantavistis, et adhuc divini
cantici sonus recens est in auribus vestris, <hi>Salva nos,
Domine Deus noster, et congrega nos de Gentibus.</hi> Quis
potest congregari de Gentibus, nisi cum fit salvus?
Qui ergo miscentur Gentibus, salvi non sunt; salvantur
autem qui congregantur de Gentibus, salute fidei,
salute spei, salute sincerissimae charitatis, salute
spirituali, salute promissorum Dei. Qui ergo credit,
sperat, et amat, non continuo salvus dicendus est.
Interest enim quid credat, quid speret, et quid amet.
Nemo quippe vivit in quacumque vita, sine tribus istis
animae affectionibus, credendi, sperandi, amandi. Si
non credis quod credunt Gentes, non speras quod
<pb n="1025"/>
sperant Gentes, non amas quod amant Gentes; congregaris
de Gentibus, segregaris, hoc est separaris de
Gentibus. Nec te terreat commixtio corporalis in tanta
separatione mentis. Quid enim tam separatum, quam
ut credant illi daemones deos, credas tu qui unus et
verus est Deus? sperent illi inania saeculi, speres tu
aeternam vitam cum Christo? ament illi mundum,
ames tu artificem mundi? Qui ergo aliud credit, aliud
sperat, aliud amat, vita probet, factis ostendat. Acturus
es celebrationem strenarum, sicut paganus, lusurus
alea, et inebriaturus te: quomodo aliud credis,
aliud speras, aliud amas? Quomodo libera fronte cantas, <hi>Salva nos, Domine Deus noster, et congrega nos
de Gentibus?</hi> 
 Segregaris enim de Gentibus, mixtus
corpore Gentibus, dissimili vita. Et quanta sit ista segregatio,
videte, si modo facitis, si modo probatis.
Jam enim Dominus noster Jesus Christus Dei Filius,
qui propter nos homo factus est, dedit pro nobis pretium.
Itaque suum dedit ille pretium: ad hoc dedit, ut
redimat, ut congreget de Gentibus. Si autem misceris
Gentibus, non vis sequi eum qui te redemit: misceris
autem Gentibus vita, factis, corde, talia credendo,
talia sperando, talia diligendo: ingratus es Redemptori
tuo, nec agnoscis pretium tuum, sanguinem
Agni immaculati. Ut ergo sequaris Redemptorem
tuum, qui te redemit sanguine suo, noli te miscere
Gentibus similitudine morum atque factorum. Dant
illi strenas, date vos eleemosynas. Avocantur illi cantionibus
luxuriarum, avocate vos sermonibus Scripturarum:
currunt illi ad theatrum, vos ad ecclesiam:
inebriantur illi, vos jejunate. Si hodie non potestis
jejunare, saltem cum sobrietate prandete. Hoc
si feceritis, bene cantastis, <hi>Salva nos, Domine Deus
noster, et congrega nos de Gentibus.</hi> </p>
        </div3>
<div3>
          <head>3.</head>
          <p>
 <hi>Piis operibus secernuntur Christiani a Paganis.
Dii falsi malis moribus cultorum suorum delectantur.</hi> 
Itaque multi luctabuntur hodie in corde suo cum
verbo quod audierunt. Diximus enim, Nolite strenas
lare, date pauperibus. Parum est ut tantum detis,
amplius etiam date. Non vultis amplius? vel tantum
date. Sed dicis mihi: Quando strenas do, mihi accipio
et ego. Quid ergo, quando das pauperi, nihil accipis?
Certe non hoc credas, quod Gentes credunt;
certe non hoc speres, quod Gentes sperant. Ecce si
dicis te nihil recipere cum pauperi dederis, factus es
pars Gentilium: sine causa cantasti, <hi>Salva nos, Domine
Deus noster, et congrega nos de Gentibus,</hi> Noli
oblivisci illius praescriptionis, ubi dicitur: <hi>Qui dat
pauperibus, nunquam egebit <note>(Prov. XXVIII, 26)</note>
          </hi>. Oblitus
es jam quid dicturus Dominus eis, qui pauperibus dederunt, <hi>Venite, benedicti Patris mei, percipite regnum?</hi> 
et quid dicetur eis qui non dederint, <hi>Mittite eos in
ignem aeternum <note>(Matth. XXV, 34, 41)</note>
          </hi>? Modo qui libenter
audierunt quid dixit, cum his certe stant qui non
libenter audierunt. Ego nunc Christianis veris loquor.
Si aliud creditis, aliud speratis, aliud amatis; aliter
vivite, et distantem fidem, spem, et charitatem vestram
distantibus moribus approbate. Audite Apostolum
commonentem:   Nolite,   inquit,   jugum ducere
<pb n="1026"/>
cum infidelibus. Quae enim participatio justitiae
cum iniquitate? aut quae societas luminis ad tenebras?
Quae pars fideli cum infideli? qui autem consensus
templi Domini cum idolis   <note>(II Cor. VI, 14-16)</note>? Et
alibi dicit:   Quae enim immolant Gentes, daemoniis
immolant, et non Deo. Nolo vos,   inquit,   socios
fieri daemoniorum   <note>(I Cor. X, 20)</note>. Ergo Deos ipsorum
delectant mores eorum. Ille autem qui dixit, <hi>Nolo vos
fieri socios daemoniorum,</hi> voluit ut ab illis qui daemonibus
servirent, vita et moribus separarentur. Etenim
illa daemonia delectantur canticis vanitatis, delectantur
nugatorio spectaculo, et turpitudinibus variis
theatrorum, insania circi, crudelitate amphitheatri,
certaminibus animosis eorum qui pro pestilentibus
hominibus lites et contentiones usque ad inimicitias
suscipiunt, pro mimo, pro histrione pro pantomimo,
pro auriga, pro venatore. Ista facientes, quasi thura
ponunt daemoniis de cordibus suis. Spiritus enim seductores
gaudent seductis; et eorum quos seduxerint
atque deceperint, malis moribus et vita turpi infamique
pascuntur.  Vos autem,   sicut dicit Apostolus,
  non ita didicistis Christum: si tamen eum
audistis, et in ipso edocti estis <note>(Ephes. IV, 20, 21)</note>.
Nolite ergo effici participes eorum. Eratis enim aliquando
tenebrae, nunc autem lux in Domino; sicut
filii lucis ambulate   <note>(Id. V, 7, 8)</note>: ut et nos, qui vobis
verbum Domini praedicamus, possimus vobiscum et
de vobis in illa perpetua luce gaudere.
</p>
        </div3>
      </div1>

<div1>
        <head>SERMO CXCIX. In Epiphania Domini, I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christus Judaeos et Gentes
in se mox copulat.</hi> Nuper celebravimus diem quo
ex Judaeis Dominus natus est: hodie celebramus,
quo a Gentibus adoratus est. <hi>Quoniam salus ex Judaeis <note>(Joan. IV, 22)</note>
            </hi>:
sed haec <hi>salus usque ad fines terrae <note>(Isai. XLIX, 6)</note>
            </hi>.
Nam et illo die pastores adoraverunt,
hodie Magi. Illis Angeli, istis autem stella nuntiavit.
Utrique de coelo didicerunt, cum regem coeli in terra
viderunt, ut esset <hi>gloria in excelsis Deo, et in terra pax
hominibus bonae voluntatis <note>(Luc. II, 14)</note>
            </hi>. <hi>Ipse est enim
pax nostra, qui fecit utraque unum.</hi> Jam hinc infans
natus atque annuntiatus ostenditur lapis ille angularis,
jam in ipso primordio nativitatis apparuit. Duos ex
diverso parietes in se copulare jam coepit, pastores a
Judaea, Magos ab Oriente perducens: <hi>ut duos conderet
in se in unum novum hominem, faciens pacem; pacem
his qui longe, et pacem his qui prope <note>(Ephes. II, 14-20)</note>
            </hi>.
Ideoque illi ipso die de proximo accedentes, de longinquo
isti hodie venientes, duos dies celebrandos
posteris signaverunt, unam tamen lucem mundi
utrique viderunt.
<pb n="1027"/>
</p>
          </div3>
<div3>
            <head>2. </head>
            <p>
<hi>Magorum fides et contra infidelitas Judaeorum.</hi> Sed
hodie de istis loquendum est, quos de remotis terris
fides duxit ad Christum. Venerunt enim, et quaesierunt
eum, dicentes: <hi>Ubi est qui natus est rex Judaeorum?
Vidimus enim stellam ejus in Oriente, et venimus
adorare eum <note>(Matth. II, 2)</note>
            </hi>. Nuntiant et interrogant,
credunt et quaerunt; tanquam significantes eos qui
ambulant per fidem, et desiderant speciem. Nonne
alii reges Judaeorum jam toties in Judaea nati erant?
Quid est, quod iste ab alienigenis in coelo agnoscitur,
in terra quaeritur; in alto fulget, in humili latet? In
Oriente Magi vident stellam, et in Judaea natum intelligunt
regem. Quis est iste rex tam parvus, tam
magnus; nondum in terris loquens, jam in coelis
edicta proponens? Verumtamen propter nos, quibus
de Scripturis suis sanctis innotescere voluit, ipsos
etiam Magos quibus tam clarum signum in coelo dederat,
et quorum cordibus se in Judaea natum esse
revelaverat, Prophetis tamen suis de se credere voluit.
Quaerendo enim civitatem in qua natus erat,
quem videre et adorare cupiebant, necesse habuerunt
percontari principes Judaeorum; ut illi de sancta
Scriptura, quam in ore, non in corde gestabant, infideles
fidelibus de gratia fidei responderent, mendaces
a se, veraces contra se. Quantum enim erat,
ut illis quaerentibus Christum comites fierent, cum ab
eis audissent quod visa stella ejus venirent eum adorare
cupientes; ipsi eos ad Bethlehem Judae, quam
de Libris divinis indicaverant, ducerent, pariter viderent,
pariter intelligerent, pariter adorarent? Nunc
vero aliis demonstrato vitae fonte, ipsi sunt mortui
siccitate. Facti sunt eis tanquam lapides ad milliaria:
viatoribus ambulantibus aliquid ostenderunt,
sed ipsi stolidi atque immobiles remanserunt. Magi
quaerebant, ut invenirent: Herodes quaerebat, ut perderet:
Judaei civitatem nascentis legebant, tempus
venientis non intelligebant. Inter Magorum pium
amorem, et Herodis crudelem timorem, illi evanuerunt
Bethlehem demonstrantes: Christum autem qui
ibi natus est, non tunc quaesitum, sed visum postea
negaturi, nec tunc infantem, sed loquentem postea
necaturi. Felix potius infantum ignorantia, quos Herodes
persecutus est territus, quam istorum scientia
quos consuluit perturbatus. Illi pro Christo potuerunt
pati, quem nondum poterant confiteri: isti docentis
non secuti sunt veritatem, cujus nascentis potuerunt
nosse civitatem.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Error de sidereis fatis.</hi> Magos
sane ad ipsum proprie locum, ubi Deus Verbum
infans erat, illa stella perduxit. Hic jam erubescat
stultitia sacrilega, et quaedam, ut sic dicam, indocta
doctrina, quae ideo putat Christum sub stellarum decreto
esse natum, quia scriptum est in Evangelio,
quando natus est, stellam ejus Magos in Oriente vidisse.
<pb n="1028"/>
Quod verum non esset, nec si homines sub decreto
ejusmodi nascerentur: quia non sicut Dei Filius
propria voluntate, sed naturae mortalis conditione
nascuntur. Nunc autem tantum abhorret a vero, sub
stellato fato natum esse Christum, ut nullum hominum
ita nasci credat quisquis recte credit in Christum.
Sed de genituris hominum vani homines loquantur
quod insipienter opinantur, negent voluntatem
qua peccant, confingant necessitatem qua peccata
defendant; perditos mores, per quos in terra ab hominibus
detestantur, in coelo etiam figere conentur,
et a sideribus manare mentiantur: videat tamen
unusquisque eorum quemadmodum non vitam, sed
familiam suam qualicumque potestate regendam putet;
quandoquidem ista sentiendo servos suos in domo
peccantes verberare non sinitur, nisi prius deos
suos in coelo radiantes blasphemare cogatur. Christum
tamen isti nec secundum suas vanissimas conjecturas,
et non sane fatidicos, sed plane falsidicos
libros, possunt ideo putare sub stellarum decreto
esse natum, quia eo nato stellam Magi in Oriente viderunt.
Hinc enim potius Christus non sub dominatu
ejus, sed Dominus ejus apparuit: quia illa non in
coelo sidereas vias tenuit, sed hominibus quaerentibus
Christum viam usque ad locum, in quo natus fuerat,
demonstravit. Unde non ipsa Christum fecit mirabiliter
vivere, sed ipsam fecit Christus mirabiliter apparere:
nec ipsa Christi mirabilia decrevit, sed ipsam
Christus inter sua mirabilia demonstravit. Ipse enim
natus ex matre, de coelo terrae novum sidus ostendit,
qui natus ex Patre coelum terramque formavit. Eo
nascente lux nova est in stella revelata, quo moriente
lux antiqua est in sole velata. Eo nascente superi
novo honore claruerunt, quo moriente inferi
novo timore tremuerunt, quo resurgente discipuli
novo amore exarserunt, quo ascendente coeli novo
obsequio patuerunt. Celebremus ergo devota solemnitate
et hunc diem, quo cognitum Christum Magi ex
Gentibus adoraverunt <note>(Matth. II, 1-11)</note>; sicut celebravimus
illum diem, quo natum Christum pastores ex
Judaea viderunt <note>(Luc. II, 8-20)</note>. Ipse enim Dominus
Deus noster elegit Apostolos ex Judaea pastores, per
quos congregaret salvandos etiam ex Gentibus peccatores.
</p>
          </div3>
        </div2>
      </div1>

<div1>
        <head>SERMO CC. In Epiphania Domini, II.</head>



<div2>
          <head>CAP. PRIMUM.</head>
<div3>
            <head>1.</head>
            <p>
 <hi>Manifestationis Christi solemnitas.</hi> 
Ad partum Virginis adorandum Magi ab Oriente
venerunt. Hunc diem hodie celebramus, huic debitam
solemnitatem sermonemque persolvimus. Illis dies
iste primus illuxit, anniversaria nobis festivitate rediit.
Illi erant primitiae Gentium, nos populus Gentium.
Nobis hoc lingua nuntiavit Apostolorum, stella
illis tanquam lingua coelorum: et nobis iidem Apostoli,
tanquam coeli, enarraverunt gloriam Dei
<pb n="1029"/> <note>(Psal. XVIII, 1)</note>.
Cur enim non agnoscamus eos coelos,
qui facti sunt sedes Dei? sicut scriptum est, <hi>Anima justi, sedes est sapientiae 
 <note>(Sap. VII)</note>
            </hi>. Per
hos enim coelos ille coelorum fabricator et habitator
intonuit, quo tonitru mundus contremuit, et ecce jam
credit. Magnum sacramentum. In praesepi tunc jacebat,
et Magos ab Oriente ducebat. Abscondebatur in
stabulo, et agnoscebatur in coelo; ut agnitus in coelo
manifestaretur in stabulo, et appellaretur Epiphania
dies iste, quod latine manifestatio dici potest: simul
ejus celsitudinem humilitatemque commendans, ut
qui in aperto coelo signis sidereis monstrabatur, in
angusto diversorio quaesitus inveniretur; invalidus infantilibus
membris, involutus infantilibus pannis,
adoraretur a Magis, timeretur a malis.</p>
          </div3>
<div3>
            <head>2.</head>
            <p>
 <hi>Herodis terror.</hi> Timuit enim eum rex Herodes,
eisdem sibi Magis nuntiantibus, cum adhuc quaererent
parvulum, quem cognoverant coelo teste jam
natum. Quid erit tribunal judicantis, quando superbos
reges cunae terrebant infantis? Quando consultius
nunc reges, non sicut Herodes, interficere quaerunt;
sed sicut Magi potius, adorare delectantur, jam praesertim
eum qui et ipsam mortem quam cupiebat inimicus
inferre, etiam pro ipsis inimicis ab inimicis sustinuit,
eamque in suo corpore occisus occidit. Pie timeant
nunc reges ad Patris dexteram jam sedentem,
quem rex ille impius timuit adhuc matris ubera lambentem.
Audiant quod scriptum est: <hi>Et nunc, reges,
intelligite; erudimini, qui judicatis terram: servite Domino
in timore, et exsultate ei cum tremore <note>(Psal. II,
10 et 11)</note>
            </hi>. Ille enim rex, ultor impiorum regum, et rector
piorum, non ita natus est, ut reges nascuntur in
saeculo; quia et ille natus est, cujus regnum non est
de hoc saeculo. Nobilitas fuit nascentis, in virginitate
parientis; et nobilitas parientis, in divinitate nascentis.
Denique cum tam multi jam nati atque defuncti
essent reges Judaeorum, nunquam quemquam eorum
adorandum Magi quaesierunt: quia nec quemquam
eorum coelo loquente didicerunt.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Judaeorum caecitas in ipsa illuminatione
Magorum. Scripturae apud Judaeos propter Gentium
fidem relictae.</hi> Verumtamen, quod praetereundum
non est, haec Magorum illuminatio magnum testimonium
caecitatis exstitit Judaeorum. In terra eorum isti
requirebant, quem illi in sua non agnoscebant. Apud
eos isti infantem in venerunt, quem illi apud se docentem
negaverunt. In his terris de longinquo isti peregrini
puerum Christum nondum verba promentem
adoraverunt, ubi cives illi juvenem miracula facientem
crucifixerunt. Isti in membris parvis Deum agnoverunt;
illi in factis magnis nec tanquam homini pepercerunt:
quasi plus fuerit videre novam stellam in
<pb n="1030"/>
ejus nativitate fulgentem, quam solem ejus in morte
lugentem. Jam vero quod eadem stella, quae Magos
perduxit ad locum ubi erat cum matre virgine Deus
infans, quae utique poterat eos et ad ipsam perducere
civitatem, se tamen subtraxit, nec eis prorsus apparuit,
donec de civitate, in qua Christus nasceretur,
iidem ipsi interrogarentur Judaei, ut ipsi eam secundum
divinae Scripturae testimonium nominarent, ipsi
dicerent, <hi>In Bethlehem Judae. Sic enim scriptum est:
Et tu Bethlehem, terra Juda, non es minima in principibus
Juda: ex te enim exiet dux qui reget populum
meum Israel <note>(Matth. II, 1-6)</note>
            </hi>: quid aliud hic significavit
divina providentia, nisi apud Judaeos solas divinas
Litteras remansuras, quibus Gentes instruerentur,
illi excaecarentur; quas portarent non ad adjutorium
salutis suae, sed ad testimonium salutis nostrae?
Nam hodie cum praemissas prophetias de Christo proferimus,
jam rerum completarum luce declaratas, si
forte Pagani, quos lucrari volumus, dixerint non eas
tanto ante praedictas, sed post rerum eventum, ut haec
quae facta sunt prophetata putarentur, a nobis esse
confictas; Judaeorum codices recitamus, ut tollatur
dubitatio Paganorum: qui jam in Magis illis figurabantur,
quos Judaei de civitate in qua natus est Christus,
divinis eloquiis instruebant, et eum ipsi nec requirebant,
nec agnoscebant.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Christo charitate cum Judaeis
Gentes cohaerent.</hi> Nunc ergo, charissimi, gratiae filii et
haeredes, videte vocationem vestram, et manifestato
Judaeis et Gentibus Christo tanquam angulari lapidi
perseverantissima dilectione cohaerete. Manifestatus
enim est in ipsis cunabulis infantiae suae his qui
prope, et his qui longe erant; Judaeis in pastorum
propinquitate, Gentibus in Magorum longinquitate.
Illi ipso die quo natus est, isti ad eum hodie advenisse
creduntur. Manifestatus ergo est, nec illis doctis,
nec istis justis. Praevalet namque imperitia in
rusticitate pastorum, et impietas in sacrilegiis Magorum.
Utrosque sibi lapis ille angularis applicuit:
quippe qui venit stulta mundi eligere, ut confunderet
sapientes <note>(I Cor. I, 27)</note>; et non vocare justos, sed
peccatores <note>(Matth. IX, 13)</note>; ut nullus magnus superbiret,
nullus infimus desperaret. Unde Scribae et
Pharisaei dum nimis docti et nimis justi sibi videntur,
cujus nascentis civitatem ostenderunt prophetica eloquia
recitantes, hunc reprobaverunt aedificantes. Sed
quia factus est in caput anguli <note>(Psal. CXVII, 22)</note>, et
quod natus ostendit, passus implevit; huic nos inhaereamus
cum alio pariete habente reliquias Israel,
quae per electionem gratiae salvae factae sunt <note>(Rom. XI,
5)</note>. Eos enim pastores illi praefigurabant de proximo
conjungendos, ut et nos, quorum ex longinquo vocationem
Magorum significabat adventus, jam non peregrini
et inquilini, sed cives sanctorum et domestici
Dei maneamus, coaedificati super fundamentum Apostolorum
et Prophetarum, ipso summo angulari lapide
existente Christo Jesu: qui fecit utraque unum
<pb n="1031"/> <note>(Ephes. II, 11-22)</note>,
ut in uno amemus unitatem, et ad
colligendos ramos qui etiam de oleastro inserti, per
superbiam fracti haeretici sunt facti, quoniam
potensest Deus iterum inserere illos <note>(Rom. XI, 17-24)</note>,
habeamus infatigabilem charitatem.
</p>
          </div3>
        </div2>
      </div1>

<div1>
        <head>SERMO CCI. In Epiphania Domini, III.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Manifestatio Christi facta
Gentibus. Stella lingua coeli.</hi> Ante paucissimos dies
Natalem Domini celebravimus: hodierno autem die
manifestationem, qua manifestari Gentibus coepit,
solemnitate non minus debita celebramus. Illo die
natum pastores Judaei viderunt: hodie Magi ab
Oriente venientes adoraverunt. Natus quippe fuerat
lapis ille angularis, pax duorum parietum ex circumcisione
et praeputio, non ex parva diversitate venientium;
ut in illo copularentnr, qui factus est pax nostra,
et fecit utraque unum <note>(Ephes. II, 11-22)</note>. Hoc
in pastoribus Judaeorum, et Magis Gentium praesignatum
est. Inde coepit, quod in universo mundo
fructificaret et cresceret. Nos itaque duos dies, Nativitatis
et Manifestationis Domini nostri, spirituali laetitia
gratissimos habeamus. Judaei pastores ad eum
angelo nuntiante, gentiles Magi stella demonstrante
perducti sunt. Haec stella vanas computationes astrologorum
divinationesque confudit, cum stellarum
adoratoribus Creatorem coeli et terrae adorandum
potius demonstravit. Nam ipse novam stellam declaravit
natus, qui antiquum solem obscuravit occisus.
Illa luce inchoata est fides Gentium; illis tenebris accusata
est perfidia Judaeorum. Quid erat illa stella, quae nec
unquam antea inter sidera apparuit, nec postea demonstranda
permansit? Quid erat, nisi magnifica lingua
coeli, quae narraret gloriam Dei, quae inusitatum virginis
partum inusitato fulgore clamaret, cui postea non
apparenti Evangelium toto orbe succederet? Quid denique
Magi venientes dixerunt? <hi>Ubi est qui natus est
rex Judaeorum?</hi> Quid est hoc? Nonne tam multi antea
reges erant nati Judaeorum? Quid tantopere alienae
gentis regem nosse et adorare cupierunt? <hi>Vidimus
enim,</hi> inquiunt, <hi>stellam ejus in Oriente, et venimus
adorare eum <note>(Matth. II, 2)</note>
            </hi>. Numquid hoc tanta devotione
requirerent, tanto pietatis affectu desiderarent,
nisi eum agnoscerent regem Judaeorum, qui rex est
etiam saeculorum?
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>In Pilato et Magis significatae Gentes
ab Oriente et Occidente congregandae.</hi> Hinc et Pilatus
nonnulla utique aura veritatis afflatus est, quando
in ejus passione titulum scripsit, <hi>Rex Judaeorum:</hi> 
quem Judaei conati sunt mendosi emendare. Quibus
ille respondit, <hi>Quod scripsi, scripsi <note>(Joan. XIX, 19
22)</note>
            </hi>: quia praedictum erat in Psalmo, <hi>Tituli inscriptionem
ne corrumpas <note>(Psal. LVI, 1)</note>
            </hi>. Advertamus itaque
magnum hoc et mirabile sacramentum. Magi ex
<pb n="1032"/>
Gentibus erant, ipse etiam Pilatus ex Gentibus: illi
stellam viderunt in coelo, ille titulum scripsit in ligno:
utrique tamen non regem Gentium, sed Judaeorum
vel quaerebant, vel agnoscebant. Judaei vero ipsi nec
stellam secuti sunt, nec titulo consenserunt. Jam igitur
praesignabatur quod postea ipse Dominus dixit: <hi>Multi ab Oriente et Occidente venient, et recumbent cum
Abraham et Isaac et Jacob in regno coelorum: filii autem
regni ibunt in tenebras exteriores 
 <note>(Matth. VIII, 11 et
12)</note>
            </hi>. Nam Magi ab Oriente, Pilatus ab Occidente venerat.
Unde illi orienti, hoc est nascenti; ille autem
occidenti, hoc est morienti, attestabantur regi Judaeorum:
ut cum Abraham et Isaac et Jacob, ex quibus
Judaei ducebant originem, recumberent in regno
coelorum; non ex eis propagati per carnem, sed eis
inserti per fidem: ut ille de quo Apostolus loquitur,
olivae inserendus jam praemonstraretur oleaster <note>(Rom.
XI, 24)</note>. Propterea quippe non rex Gentium, sed Judaeorum
ab eisdem Gentibus, vel quaerebatur, vel
agnoscebatur; quia oleaster ad olivam, non ad oleastrum
oliva veniebat. Rami tamen frangendi, hoc est,
infideles Judaei, et Magis inquirentibus ubi Christus
nasceretur, <hi>In Bethlehem Judae,</hi> respondebant <note>(Matth.
II, 5)</note>; et Pilato exprobrante quod regem suum crucifigi
vellent, pertinacissime saeviebant. Itaque Magi
adoraverunt, Judaeis ostendentibus locum Christi nascentis;
quia in Scriptura, quam Judaei acceperunt,
Christum cognoscimus. Pilatus ex Gentibus manus lavit,
Judaeis mortem Christi petentibus <note>(Id. XXVII, 24)</note>;
quia sanguine quem Judaei fuderunt, nostra peccata diluimus.
Sed de testimonio Pilati per titulum, in quo scripsit
regem Judaeorum esse Christum, alius est disserendi
locus: quo passionis est tempus.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Judaei ad Gentium salutem Scripturarum
custodes.</hi> Nunc vero quod attinet ad manifestationem
nati Christi, de cujus manifestationis die,
quae graeco vocabulo Epiphania nominatur, qua manifestari
coepit Gentibus cum eum Magi adoraverunt,
quae restant pauca dicamus. Nam etiam atque etiam
considerare delectat, quemadmodum Magis quaerentibus
ubi Christus nasceretur, Judaei responderunt: <hi>In Bethlehem Judae;</hi> 
 nec tamen ad eum venerunt ipsi,
sed eis abscedentibus, Magos ad eum locum in quo
infans erat, eadem stella perduxit; ut ostenderetur
quod et civitatem poterat demonstrare, sed ad hoc se
aliquantum subtraxerat, ut Judaei possent interrogari.
Ad hoc sunt autem interrogati Judaei, ut demonstraretur
eos non ad suam, sed ad Gentium salutem et
agnitionem testimonia divina portare. Propter hoc
enim illa gens regno suo pulsa est et dispersa per terras,
ut ejus fidei cujus inimici sunt, ubique testes
fieri cogerentur. Perdito quippe templo, sacrificio,
sacerdotio, ipsoque regno, in paucis veteribus sacramentis
nomen genusque custodiunt; ne permixti
gentibus sine discretione dispereant, et testimonium
veritatis amittant: velut Cain accipiente signum, ut
eum nullus occidat, qui fratrem justum invidus et superbus
occidit <note>(Gen. IV, 1-15)</note>. Hoc nimirum etiam in
quinquagesimo octavo psalmo non incongruenter intelligi
<pb n="1033"/>
potest, ubi Christus ex persona sui corporis loquitur
et dicit: <hi>Deus meus demonstravit mihi in inimicis
meis, ne occideris eos, ne quando obliviscantur legis
tuae <note>(Psal. LVIII, 12)</note>
            </hi>. In eis quippe inimicis fidei Christianae
demonstratur Gentibus quomodo prophetatus
est Christus: ne forte, cum vidissent tanta manifestatione
impleri prophetias, putarent easdem Scripturas
a Christianis esse confictas, cum de Christo praedicta
recitarentur, quae completa cernuntur. Proferuntur
ergo codices a Judaeis, atque ita Deus demonstrat
nobis in inimicis nostris; quos ideo non occidit,
hoc est, de terris non penitus perdidit, ne obliviscerentur
legis ipsius: quam propterea legendo, et quaedam
ejus quamvis carnaliter observando, meminerunt,
ut sibi sumant judicium, nobis praebeant testimonium.
</p>
          </div3>
        </div2>
      </div1>

<div1>
        <head>SERMO CCII. In Epiphania Domini, IV.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Epiphania, manifestatio
Christi.</hi> Hodierni diei per universum mundum
nota solemnitas quid nobis afferat festivitatis, quidve
anniversaria repetitione commemoret, anniversario
quoque sermone tempus admonet ut loquamur. Epiphania
quippe graece, latine manifestatio dici potest.
Hoc enim die Magi Dominum adorasse perhibentur;
stella scilicet apparente commoniti, et praecedente
perducti. Eo quippe die quo natus est, illi stellam in
Oriente viderunt; et quem natum indicaverit, agnoverunt.
Ex illo igitur die ad hunc diem occurrerunt,
Herodem regem nuntio terruerunt, Judaeis ex prophetica
Scriptura respondentibus, Bethlehem civitatem,
ubi Dominus natus fuerat, invenerunt. Ad ipsum
deinde Dominum stella eadem ducente venerunt,
demonstratum adoraverunt; aurum, thus, et myrrham
obtulerunt; alio itinere redierunt <note>(Matth. II, 1-12)</note>.
Manifestatus est quidem et die ipso nativitatis suae
Dominus pastoribus ab angelo admonitis; quo etiam
die per stellam et illis est longe in Oriente nuntiatus:
sed isto die ab eis est adoratus. Suscepit ergo devotissime
istum diem celebrandum universa Ecclesia Gentium:
quia et illi Magi quid jam fuerunt, nisi primitiae
Gentium? Israelitae pastores, Magi gentiles: illi
prope, isti longe: utrique tamen ad angularem lapidem
concurrerunt.  Veniens quippe, sicut Apostolus
dicit, evangelizavit pacem nobis qui eramus longe,
et pacem his qui prope. Ipse est enim pax nostra, qui
fecit utraque unum, et duos condidit in se, in unum
novum hominem, faciens pacem, et commutavit utrosque
in uno corpore Deo, interficiens inimicitias in semetipso  <note>(Ephes. II, 11-22)</note>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Primitiae Gentium in Magis delibatae.</hi> 
Merito istum diem nunquam nobiscum haeretici Donatistae
celebrare voluerunt: quia nec unitatem amant,
nec Orientali Ecclesiae, ubi apparuit illa stella, communicant.
Nos autem manifestationem Domini et Salvatoris
nostri Jesu Christi, qua primitias Gentium delibavit,
<pb n="1034"/>
in unitate Gentium celebremus. Tunc enim
puer, priusquam sciret vocare patrem aut matrem,
sicut de illo fuerat prophetatum, accepit virtutem Damasci,
et spolia Samariae <note>(Isai. VIII, 4)</note>: id est, antequam
per humanam carnem humana verba proferret,
accepit virtutem Damasci, illud scilicet unde Damascus
praesumebat. In divitiis quippe civitas illa secundum
saeculum florens aliquando praesumpserat. In
divitiis autem principatus auro defertur, quod Christo
Magi suppliciter obtulerunt. Spolia vero Samariae iidem
ipsi erant, qui eam incolebant. Samaria namque pro
idololatria posita est. Illic enim populus Israel aversus
a Domino, ad idola colenda conversus est. Debellaturus
scilicet Christus gladio spirituali per universum
orbem regnum diaboli, haec prima puer spolia
idololatriae dominationi detraxit, ut ad se adorandum
Magos conversos a peste illius superstitionis averteret,
et in hac terra nondum loquens per linguam,
loqueretur de coelo per stellam; ut et quis esset, et
quo, et propter quos venisset, non voce carnis, sed
virtute Verbi, quod caro factum est, demonstraret.
Hoc enim Verbum, quod in principio erat Deus apud
Deum, jam etiam caro factum, ut habitaret in nobis,
et ad nos venerat, et apud Patrem manebat; sursum
Angelos non deserens, et deorsum ad se homines per
Angelos colligens; et coelestibus habitatoribus secundum
Verbum incommutabili veritate fulgebat, et propter
angustum diversorium in praesepi jacebat. Ab ipso
in coelo demonstrabatur stella, et ipsum adorandum
demonstrabat in terra. Et tamen infans tam potens,
tam magnus, parvulus propter inimicitias Herodis in
Aegyptum portantibus parentibus fugit: ita nondum
sermone, sed factis jam suis membris loquens, et tacitus
dicens, <hi>Si vos persecuti fuerint in una civitate, fugite
in aliam <note>(Matth. X, 23)</note>
            </hi>. Mortalem quippe carnem,
in qua nos praefiguraret, gerebat, in qua erat etiam
pro nobis opportuno tempore moriturus. Unde a Magis
illis non solum aurum honorandus, et thus adorandus,
verum etiam myrrham sepeliendus acceperat. Quales
etiam fuissent pro ejus nomine morituri, quam innocentes,
quam humiles, ostendit in parvulis, quos Herodes
occidit. Nam ex quibus tota Lex pendet et Prophetae,
etiam illum numerum praeceptorum <note>(Matth. XXII,
37-40)</note> significavit bimatus illorum.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Judaei Christum suis ritibus et
Scripturis ostendunt.</hi> Jam vero quem non facit intentum,
quid sibi velit quod Magorum inquisitioni, ubi
Christus nasceretur, Judaei de Scriptura responderunt,
et ipsi cum eis non adoraverunt? Nonne hoc
videmus etiam nunc, quando ex ipsis sacramentis,
quibus eorum duritia subditur, nihil aliud quam
Christus, in quem nolunt credere, ostenditur? Nonne
et quando occidunt ovem et Pascha manducant <note>(Exod.
XII, 9)</note>, gentibus Christum demonstrant, quem cum
eis ipsi non adorant? Nam illud quale est, quod saepe de
testimoniis propheticis, quibus Christus praenuntiatus
est, quibusque hominibus dubitantibus, ne forte a Christianis
illa conscripta sint, non adhuc futura, sed facta,
ad Judaeorum codices provocamus, ut animos dubitantium
<pb n="1035"/>
confirmemus? Nonne etiam tunc Judaei Christum
ostendunt Gentibus, quem nolunt adorare cum
Gentibus?</p>
          </div3>
<div3>
            <head>4.</head>
            <p>
 <hi>Pristina vita post poenitentiam non repetenda.</hi> 
Nos ergo, charissimi, quorum erant illi Magi primitiae,
nos haereditas Christi usque ad terminos terrae,
propter quos caecitas ex parte in Israel facta est, ut
plenitudo Gentium intraret <note>(Rom. XI, 25)</note>, cognito
Domino et Salvatore nostro Jesu Christo, qui propter
nos consolandos tunc jacuit in angusto diversorio,
nunc propter sublimandos sedet in coelo; sic eum
annuntiemus in hac terra, in hac regione carnis nostrae,
ut non qua venimus redeamus, nec prioris nostrae
conversationis vestigia repetamus. Hoc est enim
quod et illi Magi non qua venerant redierunt. Via
mutata, vita mutata est. Et nobis coeli enarraverunt
gloriam Dei <note>(Psal. XVIII, 2)</note>; et nos ad Christum adorandum
fulgens ex Evangelio veritas, tanquam de
coelo stella, perduxit; et nos prophetiam in gente Judaica
celebratam, tanquam indicium Judaeorum non
nobiscum pergentium, fideli aure percepimus; et nos
regem et sacerdotem et pro nobis mortuum Christum
agnoscentes atque laudantes, tanquam in auro et
thure et myrrha honoravimus: superest ut eum evangelizantes
novam viam carpamus, non qua venimus
redeamus.
</p>
          </div3>
        </div2>
      </div1>

<div1>
        <head>SERMO CCIII. In Epiphania Domini, V.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Epiphaniae festivitas merito
instituta.</hi> Epiphania graecae linguae vocabulo, latine
manifestatio dici potest. Hodierno igitur die manifestatus
Redemptor omnium gentium, fecit solemnitatem
omnibus gentibus. Cujus itaque nativitatem
ante dies paucissimos celebravimus, ejusdem manifestationem
hodie celebramus. Dominus ergo noster
Jesus Christus ante dies tredecim natus, a Magis
hodie traditur adoratus. Quia factum est, Evangelii
loquitur veritas: quo die autem factum sit, ubique
clamat tam praeclarae istius solemnitatis auctoritas.
Justum enim visum est, quod et vere justum est, ut
quoniam illi Magi primi ex Gentibus Christum Dominum
cognoverunt, et nondum ejus sermone commoti,
stellam sibi apparentem et pro infante Verbo visibiliter
loquentem, velut linguam coeli, secuti sunt <note>(Matth.
II, 1-12)</note>, ut diem salutis primitiarum suarum Gentes
gratanter agnoscerent, et eum Domino Christo cum
gratiarum actione solemni obsequio dedicarent. Primitiae
quippe Judaeorum ad fidem revelationemque
Christi in illis pastoribus exstiterunt, qui ipso die
quo natus est, eum de proximo veniendo viderunt.
Illis Angeli, istis stella nuntiavit. Illis dictum est, <hi>Gloria in excelsis Deo 
 <note>(Luc. II, 14)</note>
            </hi>: in istis impletum
est, <hi>Coeli enarrant gloriam Dei <note>(Psal. XVIII, 2)</note>
            </hi>. Utrique
sane tanquam initia duorum parietum de diverso
venientium, circumcisionis et praeputii, ad angularem
<pb n="1036"/>
lapidem cucurrerunt: ut esset pax eorum, faciens
utraque unum <note>(Ephes. II, 11-22)</note>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>In Judaeis gratia prior, in gentibus
humilitas amplior.</hi> Verumtamen illi Deum, ex eo
quod Christum viderant, laudaverunt; isti autem visum
Christum etiam adoraverunt. In illis gratia prior,
in istis humilitas amplior. Fortasse ergo illi pastores
minus rei, de salute alacrius exsultabant: isti autem
Magi multis onerati peccatis, submissius indulgentiam
requirebant. Haec est illa humilitas, quam plus
in eis qui ex Gentibus erant, quam in Judaeis, divina
Scriptura commendat. Ex Gentibus enim erat ille
Centurio, qui cum Dominum in toto pectore suscepisset,
se tamen dixit indignum ut in domum ejus intraret,
nec ab eo aegrum suum voluit videri, sed salvum
juberi <note>(Matth. VIII, 5-10)</note>. Sic interius praesentem
corde retinebat, cujus a suo tecto praesentiam honorifice
revocabat. Denique Dominus, <hi>Non inveni,</hi> inquit, <hi>tantam fidem in Israel.</hi> 
 Illa etiam Chananaea ex
Gentibus erat, quae cum se a Domino audisset canem,
et cui panis filiorum mitteretur indignam, micas tanquam
canis exegit: et ideo non esse meruit, quia id
quod fuerat non negavit. Nam et ipsa audivit a Domino, <hi>O mulier, magna est fides tua 
 <note>(Id. XV, 21-28)</note>
            </hi>.
Humilitas in ea fecerat fidem magnam; quia se ipsam
fecerat parvam.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Gentium omnium salus figurata.</hi> 
Veniunt ergo pastores de proximo videre, et Magi
de longinquo veniunt adorare. Haec est humilitas qua
inseri meruit oleaster in olivam, et olivam dare contra
naturam <note>(Rom. XI, 17)</note>; quia naturam meruit
mutare per gratiam. Nam cum hoc oleastro totus silvesceret
et amaresceret mundus, per insertionis gratiam
pinguefactus enituit. Veniunt enim ab extremo
terrae, secundum Jeremiam, dicentes: <hi>Vere mendacia
coluerunt patres nostri <note>(Jerem. XVI, 19)</note>
            </hi>. Et veniunt,
non ab una orbis parte, sed sicut Evangelium secundum
Lucam loquitur, <hi>ab Oriente, et Occidente, ab
Aquilone et Meridie,</hi> qui recumbant cum Abraham et
Isaac et Jacob in regno coelorum <note>(Luc. XIII, 29)</note>. Sic
totus orbis ex partibus quatuor Trinitatis gratia vocatur
in fidem. Secundum quem numerum, cum quatuor
ter ducuntur, duodenarius numerus apostolicus consecratus
est; tanquam universi orbis salutem ex quatuor
mundi partibus, in Trinitatis gratiam praefigurans.
Hunc enim numerum etiam discus ille significavit,
qui demonstratus est Petro plenus omnibus
animalibus <note>(Act. X, 11)</note>, tanquam omnibus gentibus.
Nam et ipse quatuor lineis suspensus e coelo ter submissus
assumptus est; ut quaterni duodecim facerent.
Ideo fortasse post Natalem Domini duodecim diebus
additis, Magi primitiae Gentium ad Christum videndum
adorandumque venerunt, et non solum accipere
propriam, sed omnium quoque gentium salutem significare
meruerunt. Celebremus ergo devotissime
etiam istum diem; et Dominum Jesum, quem primitiae
illae nostrae adoraverunt jacentem in diversorio,
nos habitantem adoremus in coelo. Hoc quippe in eo
illi venerati sunt futurum, quod nos veneramur impletum.
<pb n="1037"/>
Adoraverunt primitiae Gentium inhiantem
uberibus matris: adorant gentes sedentem ad dexteram
Dei Patris.
</p>
          </div3>
        </div2>
      </div1>

<div1>
        <head>SERMO CCIV. In Epiphania Domini, VI.</head>
<div3>
          <head>1.</head>
          <p>
 <hi>Epiphania, Christi manifestatio.</hi> Ante paucos dies
Natalem Domini celebravimus: Epiphaniam hodie
celebramus; quo graeco vocabulo significatur manifestatio,
et refertur ad illud quod ait Apostolus, <hi>Sine
dubio magnum est pietatis sacramentum, quod manifestatum
est in carne <note>(I Tim. III, 16)</note>
          </hi>. Ambo itaque dies
ad manifestationem pertinent Christi. In illo quippe
natus est homo ex homine matre, qui sine initio
Deus erat apud Patrem. Sed carni est manifestatus in
carne; quia caro eum videre non poterat, sicut erat
in spiritu. Et illo quidem die, qui Natalis ipsius nuncupatur,
viderunt eum pastores Judaeorum: hodierno
autem die qui Epiphania proprie, hoc est manifestatio
dicitur, adoraverunt eum Magi Gentium. Illis eum
Angeli, istis vero stella nuntiavit. Coelos Angeli habitant,
et sidera exornant: utrisque ergo coeli enarraverunt
gloriam Dei <note>(Psal. XVIII, 2)</note>.</p>
        </div3>
<div3>
          <head>2.</head>
          <p>
 <hi>Christus Judaeis et Gentibus adunandis angularis
lapis.</hi> Utrisque enim natus est lapis angularis; <hi>ut,</hi> 
quemadmodum dicit Apostolus, <hi>duos conderet in se, in
unum novum hominem, faciens pacem, et commutaret
utrosque in uno corpore Deo per crucem.</hi> Quid enim est
angulus, nisi conjunctio duorum parietum, qui ex diverso
veniunt, et illic quodam modo osculum pacis
inveniunt? Inimica quippe inter se fuerunt circumcisio
et praeputium, hoc est Judaei et Gentes, propter
duo inter se diversa atque contraria, inde veri unius
Dei cultum, hinc multorum atque falsorum. Cum
itaque illi essent prope, isti autem longe, utrosque
adduxit ad se, qui   commutavit utrosque in uno corpore
Deo,   sicut Idem apostolus consequenter adjungit,
  per crucem interficiens inimicitias in semetipso.
Et   veniens evangelizavit pacem vobis, <hi>inquit,</hi> 
qui eratis longe, et pacem iis qui prope; quia per
ipsum habemus accessum ambo in uno spiritu ad
Patrem   <note>(Ephes. II, 11-22)</note>. Videte si non et duos
parietes ex inimicitiarum diversitate venientes, et angularem
lapidem demonstravit Dominum Jesum,
ad quem de diverso utrique accesserunt, in quo
utrique concordaverunt, hoc est, et qui ex Judaeis
in eum, et qui ex Gentibus crediderunt; tanquam
diceretur eis: Et vos de propinquo, et vos de
longinquo,   accedite ad eum, et illuminamini, et
vultus vestri non erubescent   <note>(Psal. XXXIII, 6)</note>.
Scriptum est enim:   Ecce pono in Sion lapidem
angularem, electum, pretiosum; et qui crediderit in
eum, non confundetur   <note>(I Petr. II, 6)</note>. Qui audierunt
et obedierunt, hinc atque inde utrique venerunt,
pacem tenuerunt, inimicitias finierunt: utrorumque
primitiae pastores et Magi fuerunt. In eis coepit bos
agnoscere possessorem suum, et asinus praesepe Domini
<pb n="1038"/>
sui <note>(Isai. I, 3)</note>. Ex Judaeis animal cornutum,
ubi Christo crucis cornua parabantur. Ex Gentibus
animal auritum, unde, praedictum erat: <hi>Populus quem
non cognovi, servivit mihi, in auditu auris obaudivit
mihi <note>(Psal. XVII, 45)</note>
          </hi>. Ipse namque possessor bovis et
dominus asini in praesepi jacebat, et ambobus alimentum
commune praebebat. Quia ergo pax venerat
eis qui erant longe, et pax eis qui erant prope; pastores
Israelitae tanquam prope inventi, eo die quo
natus est Christus, ad eum venerunt, viderunt et exsultaverunt:
Magi autem gentiles, tanquam longe
inventi, tot diebus interpositis ab illo quo natus est,
hodie pervenerunt, invenerunt, adoraverunt. Oportebat
itaque nos, hoc est, Ecclesiam quae congregatur
ex Gentibus, hujus diei celebrationem, quo est Christus
primitiis Gentium manifestatus, illius diei celebrationi,
quo est Christus ex Judaeis natus, adjungere,
et tanti sacramenti memoriam geminata solemnitate
servare.</p>
        </div3>
<div3>
          <head>3.</head>
          <p>
 <hi>Ex Judaeis alii reprobati, alii electi. Jacob et benedictus
et claudus.</hi> Quando duo parietes isti cogitantur,
unus ex Judaeis, alius ex Gentibus, angulari
lapidi cohaerendo, servantes unitatem spiritus in
vinculo pacis <note>(Ephes. IV, 3)</note>; non offendat animum
reproborum multitudo Judaeorum, in quibus fuerunt
aedificantes, id est, volentes esse Legis doctores:
sed quales dicit Apostolus, <hi>Non intelligentes neque
quae loquuntur, neque de quibus affirmant <note>(I Tim. 1, 7)</note>
          </hi>.
Per hanc enim mentis caecitatem, lapidem reprobaverunt,
qui factus est in caput anguli <note>(Psal. CXVII, 22)</note>.
Sed non fieret in caput anguli, nisi duobus populis
de diverso venientibus praeberet pacificam, gratia
copulante, juncturam. Non ergo cogitentur in Israelitico
pariete persecutores et interfectores Christi,
quasi legem aedificantes et fidem destruentes, angularem
lapidem reprobantes et ruinam civitati miserae
fabricantes. Nec ista ibi cogitetur numerositas Judaeorum
dispersa per terras, ad divinarum, quas nescientes
ubique portant, testimonium Litterarum. In
his enim claudicat Jacob, cui tacta et arefacta femoris
latitudo <note>(Gen. XXXII, 25)</note>, qua significaretur a
semitis suis claudicans generis multitudo. Sed in pariete
sancto, qui ex eis ad pacem lapidis angularis
accessit, illi cogitentur in quibus benedictus est Jacob.
Idem quippe et benedictus et claudus: benedictus
in sanctificatis, claudus in reprobatis. Illi in
isto pariete cogitentur, quorum abundantia praecedebat
et sequebatur asellum Salvatoris, clamans: <hi>Benedictus qui venit in nomine Domini 
 <note>(Matth. XXI, 9)</note>
          </hi>.
Illi cogitentur qui discipuli inde electi, et apostoli
facti sunt. Cogitetur Stephanus in graeca lingua coronae
nomine appellatus, et prior post resurrectionem
Domini martyrio coronatus. Cogitentur etiam ex ipsis
persecutoribus tot millia credentium, quando venit
Spiritus sanctus. Cogitentur Ecclesiae, de quibus
Apostolus dicit: <hi>Eram autem ignotus facie Ecclesiis
Judaeae, quae erant in Christo: tantum autem audientes
erant quia qui aliquando nos persequebatur, nunc evangelizat
fidem quam aliquando vastabat; et in me magnificabant
<pb n="1039"/>
Deum <note>(Galat. 1, 22-24)</note>
          </hi>. Isto modo Israeliticus
paries cogitetur, et parieti ex Gentibus venienti,
qui nunc est conspicuus, adjungatur: atque ita lapis
angularis prius in praesepio positus, usque ad coeli
culmen erectus, non frustra praedictus Christus Dominus
invenitur.
</p>
        </div3>
      </div1>

<div1>
        <head>SERMO CCV. In Quadragesima, I.</head>
<div3>
          <head>1.</head>
          <p>
 <hi>Quadragesimae tempore crux castigandi corporis
assumenda. Christianus perpetuo debet pendere in
cruce. Crux totius vitae nostrae.</hi> Observationem Quadragesimae,
solemni reditu praesentatam, hodierno
die ingredimur: quo vobis solemniter etiam exhortatio
nostra debetur; ut Dei sermo per nostrum officium
ministratus, jejunaturos corpore, pascat in
corde; ac sic interior homo cibo suo refectus, exterioris
castigationem possit agere, et robustius sustinere.
Congruit enim nostrae devotioni, ut qui Domini
crucifixi passionem jam propinquantem celebraturi
sumus, reprimendarum carnalium voluptatum crucem
nobis ipsi etiam faciamus, sicut dicit Apostolus: <hi>Qui autem Jesu Christi sunt, carnem suam crucifixerunt
cum passionibus et concupiscentiis 
 <note>(Galat. V, 24)</note>
          </hi>. In
hac quidem cruce, per totam istam vitam, quae in
mediis tentationibus ducitur, perpetuo debet pendere
christianus. Non enim est in hac vita tempus evellendi
clavos, de quibus in Psalmo dicitur: <hi>Confige
clavis a timore tuo carnes meas <note>(Psal. CXVIII, 120)</note>
          </hi>.
Carnes, sunt carnales concupiscentiae; clavi, sunt
praecepta justitiae: his illas timor Domini configit,
qui nos illi acceptabilem hostiam crucifigit. Unde
item dicit Apostolus: <hi>Obsecro itaque vos, fratres, per
miserationem Dei, ut exhibeatis corpora vestra hostiam
vivam, sanctam, Deo placentem <note>(Rom. XII, 1)</note>
          </hi>. Crux
ergo ista, in qua Dei servus non solum non confunditur,
sed etiam gloriatur dicens, <hi>Mihi autem absit
gloriari, nisi in cruce Domini nostri Jesu Christi, per
quem mihi mundus crucifixus est, et ego mundo <note>(Galat.
VI, 14)</note>
          </hi>: crux, inquam, ista non quadraginta
dierum est, sed totius hujus vitae, quae mystico numero
quadraginta istorum significatur dierum; sive
quod homo ducturus hanc vitam, sicut nonnulli asserunt,
diebus quadraginta formatur in utero; sive
quod Evangelia quatuor cum denaria Lege concordant,
et quater deni istum numerum signant, nobisque
in hac vita Scripturas utrasque necessarias esse
demonstrant; sive alia qualibet probabiliore causa,
quam potest intellectus melior et luculentior invenire.
Unde et Moyses et Elias et ipse Dominus quadraginta
diebus jejunaverunt: ut insinuaretur nobis et in
Moyse et in Elia et in ipso Christo, hoc est, in Lege
et Prophetis et in ipso Evangelio, id nobiscum agi,
ne conformemur et haereamus huic saeculo, sed crucifigamus
<pb n="1040"/>
hominem veterem, non in comessationibus
et ebrietatibus, non in cubilibus et impudicitiis, non
in contentione et aemulatione agentes; sed induamus
Dominum Jesum; et carnis curam ne fecerimus in
concupiscentiis <note>(Rom. XIII, 13 et 14)</note>. Sic semper hic
vive, Christiane: si terreno limo gressus non vis
immergere, noli de ista cruce descendere. Si autem
hoc faciendum est per hanc totam vitam, quanto
magis per istos Quadragesimae dies, quibus non solum
agitur, verum etiam significatur haec vita?</p>
        </div3>
<div3>
          <head>2.</head>
          <p>
 <hi>Pia opera ferventius exercenda per Quadragesimae
tempus.</hi> Per alios ergo dies non graventur corda
vestra in crapula et ebrietate <note>(Luc. XXI, 34)</note>: per hos
autem etiam jejunate. Per alios dies, adulteria, fornicationes,
omnesque illicitas corruptelas nolite contingere:
per hos autem etiam a conjugibus abstinete.
Quod vobis demitis jejunando, eleemosynis addite
praerogando. Tempus quod reddendo conjugali debito
occupabatur, supplicationibus impendatur. Corpus
quod carnalibus affectibus solvebatur, puris precibus
prosternatur. Manus quae amplexibus implicabantur,
orationibus extendantur. Vos autem qui etiam per
alios dies jejunatis, per hos augete quod facitis. Qui
per alios dies perpetua continentia crucifigitis corpus,
per hos Deo vestro crebrioribus et intentioribus inhaerete
orationibus. Omnes unanimes, omnes fideles
fideliter, omnes in hac peregrinatione unius patriae
desiderio suspirantes, et amore ferventes. Donum
Dei, quod ipse non habet, nullus in altero invideat,
nullus irrideat. In spiritualibus bonis, tuum deputa,
quod amas in fratre: suum deputet, quod amat in
te. Nemo sub abstinentiae specie, mutare affectet
potius, quam resecare delicias; ut pretiosos cibos
quaerat, quia carne non vescitur, et inusitatos liquores,
quia vinum non bibit: ne per occasionem quasi
domandae carnis, magis agat negotium voluptatis.
Alimenta quidem mundis munda sunt omnia: sed in
nullo est munda luxuria.</p>
        </div3>
<div3>
          <head>3.</head>
          <p>
 <hi>A litibus in primis jejunandum.</hi> Prae caeteris,
fratres, a litibus et discordiis jejunate. Mementote
prophetam quibusdam exprobrantem atque clamantem: <hi>In diebus jejunii vestri, inveniuntur voluntates vestrae,
quod omnes qui sub jugo vestro sunt stimulatis, et caeditis
pugnis; auditur in clamore vox vestra 
 <note>(Isai. LVIII,
3-5)</note>
          </hi>, et caetera talia. Quibus commemoratis adjunxit: <hi>Non hoc jejunium ego elegi, dicit Dominus.</hi> 
 Si clamare
vultis, illum frequentate clamorem, de quo scriptum
est: <hi>Voce mea ad Dominum clamavi <note>(Psal. CXLI, 2)</note>
          </hi>.
Ille quippe non est litis, sed charitatis; nec carnis,
sed cordis. Non est talis ille, de quo dicitur: <hi>Expectavi
ut faceret judicium, fecit autem iniquitatem; et
non justitiam, sed clamorem <note>(Isai. V, 7)</note>
          </hi>. <hi>Dimittite, et
dimittetur vobis; date, et dabitur vobis <note>(Luc. VI. 37 et
38)</note>
          </hi>. Hae sunt duae alae orationis, quibus volat ad
Deum: si illud quod committitur, ignoscit delinquenti,
et donat egenti.
</p>
        </div3>
      </div1>

<div1>
        <head>SERMO CCVI. In Quadragesima, II.</head>

<pb n="1041"/>
<div3>
          <head>1.</head>
          <p>
 <hi>Quadragesimae tempus operibus pietatis et humilitatis
fervere debet.</hi> Anniversario reditu Quadragesimae
tempus advenit, quo vobis exhortatio nostra debetur:
quia et vos tempori congrua Domino opera vestra debetis:
quae tamen non Domino utilia possint esse, sed
vobis. Orationibus, jejuniis, eleemosynis et alia quidem
tempora debent christiano fervere: verumtamen
et illos qui diebus aliis in his pigri sunt, debet ista solemnitas
excitare; et ii qui per alios dies ad ista sunt
alacres, nunc ea debent ferventius exercere. Tempus
quippe humilitatis nostrae vita in hoc saeculo est,
quam dies significant isti, Domino pro nobis Christo,
qui semel moriendo passus est, velut annis omnibus
revoluta solemnitate passuro. Quod enim semel in toto
tempore factum est, ut vita nostra novaretur; celebratur
annis omnibus, ut in memoriam revocetur. Si
ergo veracissimae pietatis affectu, toto peregrinationis
hujus tempore, quo in mediis tentationibus vivimus,
humiles corde esse debemus: quanto magis his diebus,
quibus ipsum tempus humilitatis nostrae non
solum vivendo agimus, sed etiam celebrando significamus?
Humiles esse nos docuit humilitas Christi,
quia impiis moriendo cessit: excelsos nos facit celsitudo
Christi, quia pios resurgendo praecessit. <hi>Si enim
commortui sumus,</hi> ait Apostolus, <hi>et convivemus: si toleramus,
et conregnabimus <note>(II Tim. II, 11 et 12)</note>
          </hi>. Unum
horum modo, tanquam ejus propinquante passione;
alterum post Pascha, tanquam ejus resurrectione
completa, devotione debita celebramus. Tunc enim
post dies hujus humilitatis, etiam nostrae celsitudinis
tempus, etsi nondum videndo agere vacat; jam tamen
praemeditando significare delectat. Nunc itaque
orationibus ingemiscamus instantius: tunc uberius
exhilarabimur laudibus.</p>
        </div3>
<div3>
          <head>2.</head>
          <p>
 <hi>Oratio fulcienda jejunio et eleemosyna. Duo genera
eleemosynarum. In paupere pascitur Deus. Nemo pauper
in altero eleemosynae genere.</hi> Sed orationibus nostris,
quibus ad Deum facilius volando perveniant,
eleemosynis et jejuniis pennas pietatis addamus. Hinc
autem intelligit animus christianus, quantum remotus
esse debet a fraude alienae rei; quando sentit simile
esse fraudi, si superflua sua non tribuerit indigenti.
Dominus dicit: <hi>Date et dabitur vobis; dimittite et dimittetur
vobis <note>(Luc. VI, 37 et 38)</note>
          </hi>. Haec duo genera eleemosynarum,
tribuendi et ignoscendi, clementer et
ferventer operemur; qui nobis a Domino ut bona tribuantur,
et mala non retribuantur, oramus. <hi>Date,</hi> 
inquit, <hi>et dabitur vobis.</hi> Quid verius, quid justius; ut
qui dare detrectat, se fraudet ipse, nec accipiat? Si
<pb n="1042"/>
impudenter agricola quaerit messem, ubi se novit non
praemisisse semen; quanto impudentius quaerit Deum
divitem dantem, qui hominem pauperem noluit exaudire
poscentem? In paupere enim se pasci voluit,
qui non esurit. Deum ergo nostrum egentem non spernamus
in paupere, ut egentes satiemur in divite. Habemus
egentes, et egemus: demus ergo, ut accipiamus.
Verumtamen quid est quod damus? Et pro isto
exiguo, visibili, temporali atque terreno, quid est
quod accipere desideramus? <hi>Quod oculus non vidit, nec
auris audivit, nec in cor hominis ascendit <note>(I Cor. II, 9)</note>
          </hi>.
Nisi ipse promitteret, impudentiae fuisset dare ista,
et accipere velle illa: et nolle dare nec ista: quae
tamen ista nec ipsa haberemus, nisi dante illo qui
exhortatur ut demus. Qua igitur fronte in utrisque
speramus dantem, si in minimis contemnimus imperantem? <hi>Dimittite, et dimittetur vobis.</hi> 
 Hoc est, Ignoscite,
et ignoscetur vobis. Conservus conservo reconcilietur;
ne juste servus a Domino puniatur. In hoc
genere eleemosynae, nullus est pauper. Potest hoc
facere ut in aeternum vivat, etiam qui ad tempus non
habet unde vivat. Gratis datur, dando cumulatur,
quae non consumitur, nisi quando non erogatur. Cujus
ergo usque ad hos dies inimicitiae perdurarunt, confundantur
atque finiantur. Finiantur, ne finiant: non
teneantur, ne teneant: perimantur per redemptorem,
ne perimant retentorem.</p>
        </div3>
<div3>
          <head>3.</head>
          <p>
 <hi>Jejunia Deo accepta.</hi> Jejunia vestra non sint talia,
qualia propheta condemnat, dicens: <hi>Non hoc jejunium
elegi, dicit Dominus <note>(Isai. LVIII, 5)</note>
          </hi>. Arguit
enim jejunia litigiosorum: quaerit piorum. Arguit opprimentes:
quaerit relaxantes. Arguit inimicantes:
quaerit liberantes. Inde enim per hos dies a rebus licitis
desideria vestra frenatis, ne illicita committatis.
Nullis diebus se ingurgitet vino, nec adulterio, qui
diebus istis temperat a conjugio. Ita oratio nostra humilitate
et charitate, jejunando et dando, temperando
et ignoscendo, bona tribuendo et mala non retribuendo,
a malo declinando et bona faciendo, quaerit
pacem, et consequitur eam <note>(Psal. XXXIII, 15)</note>. Volat
enim talibus oratio pennis adminiculata virtutum: et
quo Christus pax nostra praecessit, facilius perfertur
in coelum.
</p>
        </div3>
      </div1>

<div1>
        <head>SERMO CCVII. In Quadragesima, III.</head>
<div3>
          <head>1.</head>
          <p>
 <hi>Eleemosyna isto maxime tempore eroganda.</hi> In
adjutorio misericordiae Domini Dei nostri, tentationes
saeculi, insidiae diaboli, mundi labor, carnis illecebra,
turbulentorum temporum fluctus, et corporalis
omnis atque spiritualis adversitas, eleemosynis,
et jejuniis, atque orationibus superandae sunt. Haec
cum per totam vitam fervere debeant christiano; tum
maxime propinquante solemnitate Paschali, quae suo
reditu anniversario nostras excitat mentes; innovans
<pb n="1043"/>
in eis memoria salutari, quod Dominus noster unicus
Dei Filius misericordiam praestitit nobis, jejunavit
oravitque pro nobis. Eleemosyna quippe graece, misericordia
est. Quae autem major esse misericordia
super miseros potuit, quam illa quae coeli creatorem
de coelo deposuit, et terreno corpore terrae induit
conditorem; eum qui in aeternitate Patris manet aequalis,
mortalitate coaequavit et nobis, formam servi
mundi Domino imposuit; ut ipse panis esuriret, satietas
sitiret, virtus infirmaretur, sanitas vulneraretur,
vita moreretur? Hoc autem, ut nostra pasceretur
fames, rigaretur ariditas, consolaretur infirmitas,
exstingueretur iniquitas, ardesceret charitas. Quae
major misericordia, quam creari creatorem, servire
dominatorem, vendi redemptorem, humiliari exaltatorem,
occidi suscitatorem? Nobis de praebendis
eleemosynis praecipitur ut panem demus esurienti <note>(Isai. LVIII, 7)</note>:
ille se ipsum ut nobis daret esurientibus,
prius pro nobis se tradidit saevientibus. Praecipitur
nobis ut peregrinum recipiamus: ille pro
nobis in sua propria venit, et sui eum non receperunt <note>(Joan. I, 11)</note>.
Ipsum denique benedicat anima nostra,
qui propitius fit omnibus iniquitatibus ejus, qui sanat
omnes languores ejus, qui redimit de corruptione vitam
ejus, qui eam coronat in miseratione et misericordia:
qui satiat in bonis desiderium ejus <note>(Psal. CII,
2-5)</note>. Exerceamus itaque eleemosynas nostras tanto
impensius, tantoque frequentius, quanto propinquior
fit dies qua nobis praerogata eleemosyna celebratur.
Quia jejunium sine misericordia ei nihil est qui
jejunat.</p>
        </div3>
<div3>
          <head>2.</head>
          <p>
 <hi>Jejunium et abstinentia qualis requiritur. Minuendae
voluptates, non mutandae.</hi> Jejunemus etiam humiliantes
animas nostras, appropinquante die quo
magister humilitatis humiliavit semetipsum, factus
subditus usque ad mortem crucis <note>(Philipp. II, 8)</note>. Imitemur
ejus crucem, abstinentiae clavis edomitas concupiscentias
configentes. Castigemus corpus nostrum,
et servituti subjiciamus: et ne per indomitam carnem
ad illicita prolabamur, in ea domanda aliquantum et
licita subtrahamus. Crapula et ebrietas etiam per dies
caeteros devitanda: per hos autem dies etiam concessa
prandia removenda. Adulteria et fornicationes
semper exsecranda atque fugienda: his autem diebus
et a conjugibus temperandum est. Facile tibi obtemperabit
caro, ne inhaereat alienis, quae refrenari consueverit
et a suis. Sane cavendum est ne mutes, non
minuas voluptates. Videas enim quosdam pro usitato
vino, inusitatos liquores exquirere, et aliorum expressione
pomorum, quod ex uva sibi denegant,
multo suavius compensare; cibos extra carnes multiplici
varietate ac jucunditate conquirere; et suavitates
quas alio tempore consectari pudet, huic tempori
quasi opportune colligere: ut videlicet observatio
Quadragesimae non sit veterum concupiscentiarum
repressio, sed novarum deliciarum occasio. Haec, fratres,
ne vobis persuasa subrepant, quanta potestis vigilantia
providete. Parcimonia jejuniis conjungatur.
Sicut ventris castiganda saturitas, ita gulae irritamenta
<pb n="1044"/>
cavenda sunt. Non humanorum alimentorum genera
detestanda, sed carnalis est delectatio refrenanda.
Esau non pingui vitulo vel volatilibus saginatis, sed
immoderate concupita lenticula reprobatus est <note>(Gen.
XXV, 30-34)</note>. Sanctum David aquam plus justo desiderasse
poenituit <note>(I Paral. XI, 18, 19)</note>. Non operosis
ergo neque pretiosis, sed in promptu et positis quibusque
vilioribus alimentis est corpus a jejunio reficiendum,
vel potius fulciendum.</p>
        </div3>
<div3>
          <head>3.</head>
          <p>
 <hi>Oratio jejunantis libera sit a cupiditate et odio.
Quomodo oratio facit eleemosynas.</hi> His diebus adminiculis
piarum eleemosynarum et frugalium jejuniorum
oratio nostra in superna sustollitur: quia nec impudenter
a Deo misericordia petitur, cum ab homine
homini non negatur, nec serena cordis petentis intentio
 carnalium voluptatum phantasmatibus nubilis impeditur.
Sit autem oratio casta, ne forte non quod charitas,
sed quod cupiditas quaerit, optemus; ne inimicis
mali aliquid imprecemur; ne in quos nocendo vel vindicando
non possumus, orando saeviamus. Certe sicut
nos apti efficimur ad orandum eleemosynis et jejuniis,
sic et ipsa nostra oratio facit eleemosynas, cum dirigitur
atque profunditur, non pro amicis tantum, verum
etiam pro inimicis, et jejunat ab iro et odio et a
perniciosissimis vitiis. Si enim nos jejunamus a cibis,
quanto potius illa a venenis? Denique nos debitis
opportunisque temporibus alimentorum perceptione
reficimur: nunquam illam escis talibus oblectemus.
Perpetua suscipiat ista jejunia: quia est illi cibus proprius,
quem sumere sine intermissione praecipitur.
Semper ergo jejunet ab odio, semper dilectione pascatur.
</p>
        </div3>
      </div1>

<div1>
        <head>SERMO CCVIII. In Quadragesima, IV.</head>
<div3>
          <head>1.</head>
          <p>
 <hi>Quadragesimalis abstinentia qualis esse debet.
Restringendae deliciae, non mutandae.</hi> Solemne tempus
advenit, quo vestram commoneamus et exhortemur
in Domino Charitatem: quanquam ipsum tempus,
etiam tacentibus nobis, satis vos admoneat et
hortetur, ut jejuniis et orationibus et eleemosynis solito
instantius et alacrius ferveatis. Sed ministerium
nostri sermonis accedit, ut et vocis hujus tuba, vires
suas spiritus vester adversus carnem dimicaturus accipiat.
Sint ergo vestra jejunia sine litibus, clamoribus,
caedibus: ut etiam qui sub jugo vestro sunt, remissionem
cautam sentiant et benignam; ut aspera
severitas refrenetur, non ut salubris disciplina solvatur.
Cum vero aliquo genere ciborum etiam concessorum
atque licitorum, causa castigandi corporis
abstinetis, mementote <hi>omnia munda mundis:</hi> ne quid
putetis immundum, nisi quod infidelitas inquinaverit. <hi>Immundis enim et infidelibus,</hi> 
 ait Apostolus, <hi>nihil est
mundum <note>(Tit. I, 15; Rom. XIV, 20)</note>
          </hi>. Sed plane fidelium
corpora cum servituti subjiciuntur, proficit spirituali
<pb n="1045"/>
saluti, quidquid corporali minuitur voluptati.
Ideoque cavendum est, ne pretiosas escas vel pro
aliis alias, vel etiam pretiosiores sine carnibus animalium
requiratis. Cum enim corpus castigatur, et
servituti subjicitur <note>(I Cor. IX, 27)</note>, restringendae sunt
deliciae, non mutandae. Quid enim interest in quali
cibo concupiscentia immoderata culpetur? Non utique
de solis carnibus, sed etiam de quibusdam pomis
et agriculturae alimentis Israelitarum concupiscentia
divina voce damnata est <note>(Num. XI, 5, 33, 34)</note>. Et
Esau, non propter offam suillam, sed propter lenticulam
defricatam, sua primogenita perdidit <note>(Gen. XXV,
30-34)</note>. Ut omittam quid esuriens Dominus tentatori
etiam de ipso pane responderit <note>(Matth. IV, 3, 4)</note>:
qui certe non suam carnem quasi rebellem domabat,
sed quid in talibus tentationibus respondere debeamus
misericorditer admonebat. Quapropter, charissimi,
a quibuscumque cibis vobis placuerit abstinere;
mementote ut propositum vestrum pia temperantia
conservetis, non ut Dei creaturam sacrilego
errore damnetis. Quicumque etiam estis conjugibus
alligati, nunc maxime apostolica monita nolite contemnere,
ut invicem abstineatis ad tempus, ut vacetis
orationibus <note>(I Cor. VII, 5)</note>. Quod enim et aliis
diebus utiliter fit, nimis inverecundum est si modo
non fiat. Arbitror onerosum non esse debere, anniversaria
observatione solemnibus diebus hoc facere
conjugatos, quod viduae ex quadam vitae parte professae
sunt, quod tota vita sanctae virgines susceperunt.</p>
        </div3>
<div3>
          <head>2.</head>
          <p>
 <hi>Eleemosynae opera amplificanda. Eleemosynae genus,
parcere inimicis.</hi> Jam vero eleemosynas his diebus
augere, quodam modo ex debito est. Ubi enim
justius quam miserendo impenditis, quod vobis abstinendo
demitis? Et quid iniquius, quam ut quod minus
erogat abstinentia, servet permanens avaritia,
aut consumat dilata luxuria? Intendite itaque quibus
debeatis quod vobis denegatis; ut quod detrahit temperantia
voluptati, addat misericordia charitati. Quid
jam dicam de illo opere misericordiae, ubi nihil de
apothecis, nihil de sacculo impenditur, sed ex corde
dimittitur; quod magis si maneat, quam si recedat,
incipit esse damnosum? Iram dico adversus aliquem
in corde servatam. Quid autem stultius, quam inimicum
forinsecus devitare, et multo pejorem in praecordiis
intimis retinere? Unde Apostolus dicit, <hi>Sol non
occidat super iracundiam vestram;</hi> moxque subjungit, <hi>Neque detis locum diabolo 
 <note>(Ephes. IV, 26 et 27)</note>
          </hi>. Tanquam
hoc agat, qui non cito iram pellit ex animo, ut
per illam velut per januam aditum praestet diabolo.
Primitus itaque agendum est, ut super iram non occidat
iste sol; ne deserat ipsam mentem justitiae sol.
Sed in cujus pectore adhuc usque permansit, pellat
eam saltem jam proximus dies Dominicae passionis,
qui non est iratus interfectoribus suis, pro quibus in
ligno pendens et precem fudit et sanguinem <note>(Luc.
XXIII, 34)</note>. In cujuscumque ergo vestrum pectore usque
<pb n="1046"/>
ad istos sanctos dies fronte impudentissima perduravit,
nunc inde saltem ira discedat <note>(Eccle. XI, 10)</note>,
ut oratio secura procedat: nec offendat, aut palpitet,
aut sub conscientiae stimulis obmutescat, cum ad
eum locum venerit, ubi dicendum est, <hi>Dimitte nobis
debita nostra, sicut et nos dimittimus debitoribus nostris <note>(Matth. VI, 12)</note>
          </hi>.
Aliquid petituri estis ne vobis retribuatur,
et aliquid ut tribuatur. <hi>Remittite</hi> ergo, <hi>et remittetur
vobis: date, et dabitur vobis <note>(Luc. VI, 73 et 38)</note>
          </hi>.
Haec, fratres, etiamsi non admoneam, perpetua meditatione
curare debetis. Cum vero tot divinorum testimoniorum
ministra vox nostra diei quoque praesentis
celebritate juvetur; timere non debeo ne me, vel
potius omnium Dominum in me, aliquis vestrum forte
contemnat: sed sperare potius quod grex ejus agnoscens
ejus esse quod dicitur, eum efficaciter exaudiendus
exaudiat.
</p>
        </div3>
      </div1>

<div1>
        <head>SERMO CCIX. In Quadragesima, V.</head>
<div3>
          <head>1.</head>
          <p>
 <hi>Quadragesimali observatione finiendae inimicitiae.
Tria vitia, quibus inimicitiae vivunt.</hi> Solemne tempus
advenit, quando de anima attentius cogitanda
et corpore castigando vestram commoneam Charitatem.
Hi sunt enim quadraginta dies sacratissimi
toto orbe terrarum, quos propinquante Pascha
universus mundus, quem Deus in Christo reconciliat
sibi, praedicanda devotione concelebrat. Si quae inimicitiae,
quae vel nasci non debuerunt, vel cito mori
debuerunt, et tamen usque ad hoc tempus sive negligentia,
sive pertinacia, sive non modesta, sed superba
verecundia, inter fratres perdurare potuerunt; saltem
modo finiantur. Super quas sol non debuit occidere <note>(Ephes. IV, 26)</note>,
saltem post multos solis ortus et occasus,
etiam ipsae suo tandem aliquando exstinguantur
occasu, nec ulterius ullo renoventur exortu. Negligens
inimicitias finire obliviscitur; pertinax veniam non
vult concedere, cum rogatur; superbe verecundus
veniam petere dedignatur. His tribus vitiis inimicitiae
vivunt: sed animas in quibus non moriuntur, occidunt.
Vigilet contra negligentiam memoria, contra
pertinaciam misericordia, contra superbam verecundam
submissa prudentia. Qui se concordiae recolit
neglectorem, excutiat expergiscendo torporem: qui
se cupit esse sui debitoris exactorem, Dei se cogitet
debitorem: qui erubescit petere ut sibi frater ignoscat,
vincat per bonum timorem malum pudorem: ut
noxiis inimicitiis finitis, ut eis mortuis, vos vivatis.
Totum hoc charitas agit, quae non agit perperam <note>(I Cor. XIII, 4)</note>.
Charitas, fratres mei, in quantum
adest, exerceatur bene vivendo; in quantum autem
minus est, impetretur petendo.</p>
        </div3>
<div3>
          <head>2.</head>
          <p>
 <hi>Orationes eleemosynis adminiculandae.</hi> Ut autem
nostrae orationes congruis adminiculis adjuventur,
quoniam in his diebus ferventiores eas habere debemus;
etiam eleemosynas ferventius erogemus. Ipsis
<pb n="1047"/>
adjiciatur, quod nobis jejunando et a cibis solitis
abstinendo detrahitur. Quamvis eas debeat largiores
habere, qui propter aliquam necessitatem corporis
sui et consuetudinem alimentorum non potest abstinere,
ut hoc addat pauperi, quod sibi detrahit: sed
ideo pius det pauperi, quia sibi non detrahit; ut quoniam
minus potest orationes suas castigatione corporis
adjuvare, abundantiorem in corde pauperis includat
eleemosynam, quae pro illo possit orare. De
Scripturis sanctis hoc est saluberrimum amplectendumque
consilium: <hi>Include,</hi> inquit, <hi>eleemosynam in
corde pauperis, et haec pro te exorabit <note>(Eccli. XXIX, 15)</note>
          </hi>.</p>
        </div3>
<div3>
          <head>3.</head>
          <p>
 <hi>Abstinentia qualis suscipienda.</hi> Admonemus
etiam eos qui se a carnibus abstinent, ne vasa
in quibus sunt coctae tanquam immunda devitent. Sic
enim loquens Apostolus ait: <hi>Omnia munda mundis <note>(Tit. I, 15)</note>
          </hi>.
Quod enim fit in hujusmodi observationibus
sana doctrina, non fit causa immunditiae devitandae,
sed concupiscentiae refrenandae. Unde et illi
qui sic se a carnibus temperant, ut alias escas et
difficilioris praeparationis et pretii majoris inquirant,
multum errant. Non enim est hoc suscipere abstinentiam,
sed mutare luxuriam. Quomodo istis dicturi
sumus, ut quod sibi detrahunt dent pauperi; a quibus
solitus ita cibus relinquitur, ut in alio comparando
sumptus augeatur? Estote ergo his diebus et crebrius
jejunantes, et vobis parcius impendentes, et egenis
largius tribuentes. A conjugali quoque concubitu, hi
dies postulant continentiam: <hi>Ad tempus,</hi> ait Apostolus, <hi>ut vacetis orationi: et iterum revertimini in idipsum,
ne tentet vos satanas propter intemperantiam vestram <note>(I Cor. VII, 5)</note>
          </hi>.
Non est hoc arduum atque difficile
diebus paucis fidelibus conjugatis, quod a certo vitae
articulo usque in finem sanctae viduae susceperunt,
quod tota vita sanctae virgines faciunt. Atque in his
omnibus ferveat devotio, comprimatur elatio. Nemo
sic gaudeat de bono largitatis, ut bonum amittat humilitatis.
Omnia vero caetera Dei dona non faciunt
prodesse aliquid, nisi adsit vinculum charitatis.
</p>
        </div3>
      </div1>

<div1>
        <head>SERMO CCX. In Quadragesima, VI.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>In Quadragesima considerandum
anni tempus et dierum numerus.</hi> Solemne tempus
advenit, quod amplius quam per anni caetera
spatia, nos orationibus atque jejuniis animam humiliare,
et corpus castigare commoneat. Cur autem hoc
propinquante solemnitate Dominicae passionis, et cur
quadragesimi numeri mysterio celebretur, quoniam
solet movere nonnullos, merito de hac re quod dicendum
Dominus donare dignatus est, ad vestram
Charitatem proferre suscipimus. Quos autem ista non
ad litigandum, sed ad cognoscendum quaerere novimus,
eorum fide atque pietate multum adjuvamur, ut
dicenda impetrare possimus.
<pb n="1048"/>
</p>
          </div3>
<div3>
            <head>2. </head>
            <p>
<hi>Quaestio: Cur eo tempore jejunetur, ante Baptismi
celebrationem. Responsio.</hi> Hoc enim solet facere quaestionem,
cur ipse Dominus Jesus Christus, qui humano
corpore assumpto ad hoc utique hominibus homo
factus apparuit, ut nobis et vivendi et moriendi et
resurgendi praeberet exemplum, non antequam baptizaretur,
sed posteaquam baptizatus est jejunavit.
Sic enim scriptum est in Evangelio:   Baptizatus
autem confestim ascendit de aqua; et ecce aperti sunt
ei coeli, et vidit Spiritum Dei descendentem super se.
Et ecce vox de coelis dicens: Hic est Filius meus dilectus,
in quo mihi complacui. Tunc Jesus ductus est
in desertum a Spiritu, ut tentaretur a diabolo. Et
cum jejunasset quadraginta diebus et quadraginta
noctibus, postea esuriit   <note>(Matth. III, 16 et 17; IV, 2)</note>.
Nos autem cum eis qui baptizandi sunt, ante diem
Baptismi eorum, qui dies Paschalis appropiat, jejunamus,
post quem diem per dies quinquaginta jejunia
relaxamus. Quod merito movere deberet, si baptizare
vel baptizari nisi die Paschali solemnissimo non liceret.
At cum per totum annum, sicut unicuique vel
necessitas fuerit vel voluntas, non prohibeatur a
Baptismo, id donante illo qui dedit eis potestatem
filios Dei fieri <note>(Joan. I, 12)</note>; anniversariam vero Domini
passionem, nonnisi certo anni die, quod Pascha
dicitur, liceat celebrari: Baptismi sacramentum a
Pascha procul dubio distinguendum est. Hoc enim
omni die licet accipere: illud uno et certo anni die
fas est agere. Hoc ad innovandam vitam datur: illud
ad religionis memoriam commendatur. Sed quod ad
illum diem longe major baptizandorum numerus
confluit, non gratia uberior salutis hic distat, sed
laetitia major festivitatis invitat.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Baptismus Joannis a Baptismo
Christi discernendus. Sacramenta veteris Legis cur suscepit
Christus. Quando tentatio infertur, jejunandum.</hi> 
Quid quod etiam baptismus Joannis, quem tunc Christus
accepit, a baptismo ipsius Christi, quem fideles
ejus accipiunt, discernendus est; nec ideo ille quo
baptizatus est Christus, melior est isto quo baptizatur
christianus, quia christiano melior est Christus;
sed ideo magis istud baptismum, quia Christi est, illi
praeponitur? Joannes enim baptizavit Christum, cum
se Christo confiteretur minorem: Christus autem baptizat
christianum, qui se ostendit et Joanne majorem.
Sicut circumcisione carnis, quamvis eam et
Christus accepit, et nemo christianus nunc accipit, melius
est sacramentum resurrectionis Christi, quo ad
expoliandam carnalem ac veterem vitam circumciditur
christianus, ut audiat Apostolum dicentem: <hi>Sicut
Christus resurrexit a mortuis per gloriam Patris, sic et
nos in novitate vitae ambulemus <note>(Rom. VI, 4)</note>
            </hi>. Sicut
ipsum vetus Pascha, quod agni occisione celebrare
praeceptum est, non ideo quia hoc cum discipulis celebravit
Christus, melius est quam Pascha nostrum,
quo immolatus est Christus. Pertinuit enim ad praebendum
nobis humilitatis et devotionis exemplum, ut
illa etiam sacramenta veniens suscipere dignaretur,
quibus venturus ipse praenuntiabatur: ut hinc ostenderet
<pb n="1049"/>
quanta religione nos oportet haec suscipere sacramenta,
quibus jam venisse nuntiatur. Non ergo
quia Christus post acceptum Joannis baptismum continuo
jejunavit, tanquam regulam observationis dedisse
credendus est, ut post ipsius Christi Baptismum
acceptum, continuo jejunare necesse sit: sed plane
illo exemplo docuit jejunandum esse, quando forte
acriore luctamine cum tentatore confligimus. Ob hoc
enim Christus, qui sicut homo dignatus est nasci, non
respuit sicut homo tentari, ut christianus magisterio
ejus instructus non possit a tentatore superari. Sive
ergo continuo post Baptismum, sive quolibet intervallo
temporis interposito, quando simile praelium
tentationis infertur homini, jejunandum est: ut et
corpus impleat de castigatione militiam, et animus
impetret de humiliatione victoriam. In illo ergo dominico
exemplo illius causa jejunii, non Jordanis tinctio,
sed diaboli tentatio fuit.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Cur Quadragesimale jejunium
ante Pascha. Ablato sponso filiis lugendum.</hi> Cur autem
nos ante solemnitatem passionis Dominicae jejunemus,
et illa jejuniorum relaxatio quinquagesimo die perficiatur,
haec ratio est. Omnis qui recte jejunat, aut animam
suam in gemitu orationis et castigatione corporis
humiliat ex fide non ficta; aut ab illecebra carnali
inopia aliqua spirituali veritatis et sapientiae delectatione
suspensa, ad famem sitimque sentiendam descendit
ejus intentio. De utroque jejunii genere Dominus
respondit interrogantibus cur discipuli ejus
non jejunarent. Nam de illo primo, quod habet animae
humiliationem: <hi>Non possunt,</hi> inquit, <hi>lugere filii
sponsi, quamdiu cum eis est sponsus. Sed veniet hora
quando auferetur ab eis sponsus, et tunc jejunabunt.</hi> 
De illo autem altero, quod habet epulas mentis, ita
consequenter locutus est: <hi>Nemo assuit pannum novum
vestimento veteri, ne major scissura fiat: neque
mittunt vinum novum in utres veteres, ne et utres rumpantur,
et vinum effundatur; sed vinum novum in utres
novos mittunt, et utraque servantur <note>(Matth. IX, 15-17)</note>
            </hi>.
Proinde quia jam sponsus ablatus est, utique nobis
filiis illius pulchri sponsi, lugendum est. Speciosus
enim forma prae filiis hominum, cujus diffusa gratia
in labiis ejus <note>(Psal. XLIV, 3)</note>, inter manus persequentium
non habuit speciem neque decorem, et ablata
est de terra vita ejus <note>(Isai. LIII, 2, 8)</note>. Et recte lugemus,
si flagramus desiderio ejus. Beati quibus eum
licuit ante passionem tunc habere praesentem, interrogare
sicut vellent, et audire sicut audire deberent.
Illos dies concupierunt videre patres ante adventum
ejus, neque viderunt: quia in alia dispensatione
fuerant ordinati, per quos venturus annuntiaretur,
non a quibus veniens audiretur. De his enim ad discipulos
loquitur dicens: <hi>Multi justi et Prophetae voluerunt
videre quae vos videtis, et non viderunt; et audire
quae auditis, et non audierunt <note>(Matth. XIII, 17)</note>
            </hi>. In nobis
<pb n="1050"/>
autem illud impletum est, quod ipse itidem dicit: <hi>Venient dies, quando desiderabitis videre unum de diebus
istis, et non poteritis 
 <note>(Luc. XVII, 22)</note>
            </hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Cur gemendum et jejunandum
in hac vita.</hi> Quis non sancti desiderii flamma uratur?
quis non hic lugeat? quis non laboret in gemitu suo?
quis non dicat, <hi>Factae sunt mihi lacrymae meae panis
die ac nocte, dum dicitur mihi quotidie, Ubi est Deus
tuus <note>(Psal. XLI, 4)</note>
            </hi>? Credimus quippe in eum jam sedentem
ad dexteram Patris: sed tamen quamdiu sumus
in corpore, peregrinamur ab eo <note>(II Cor. V, 6)</note>,
nec eum dubitantibus vel negantibus et dicentibus, <hi>Ubi est Deus tuus?</hi> 
 valemus ostendere. Merito Apostolus
ejus concupiscebat dissolvi, et esse cum illo: manere
autem in carne non sibi optimum ducebat, sed
necessarium propter nos <note>(Philipp. I, 23, 24)</note>. Ubi cogitationes
mortalium timidae, et incertae providentiae
nostrae; quoniam deprimit terrena inhabitatio sensum
multa cogitantem <note>(Sap. IX, 14, 15)</note>. Inde tentatio
est vita humana super terram <note>(Job VII, 1)</note>: et in
hac saeculi nocte circuit leo quaerens quem devoret <note>(I Petr. V, 8)</note>.
Non Leo de tribu Juda, rex noster <note>(Apoc. V, 5)</note>;
sed leo diabolus, adversarius noster.
Ille autem quatuor animalium de Apocalypsi Joannis
figuras in se uno exprimens, natus ut homo, operatus
ut leo, immolatus ut vitulus, volavit ut aquila <note>(Id. IV, 7)</note>.
 <hi>Volavit super pennas ventorum, et posuit
tenebras latibulum suum <note>(Psal. XVII, 11 et 12)</note>
            </hi>. Posuit
tenebras, et facta est nox, in qua pertranseunt omnes
bestiae silvae. Catuli leonum rugientes, tentatores
videlicet per quos diabolus quaerit quem devoret; non
quidem habentes potestatem, nisi in eis quos acceperint
quia et in Psalmo ipso ita sequitur, <hi>Quaerentes
a Deo escam sibi <note>(Psal. CIII. 20, 21)</note>
            </hi>. In tam periculosa
et tentationibus plena hujus saeculi nocte quis
non timeat, quis non medullis omnibus contremiscat,
ne dignus judicetur qui devorandus dimittatur in fauces
tam crudelis inimici? Unde jejunandum et orandum
est.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Jejunium ante solemnitatem passionis
Christi maxime conveniens.</hi> Et quando potius,
quando instantius, quam propinquante ipsa Dominicae
passionis solemnitate, qua celebritate anniversaria
quodam modo nobis ejusdem noctis memoria
resculpitur, ne oblivione deleatur, ne nos non corpore,
sed spiritu dormientes, ille rugiens devorator
inveniat. Nam et ipsa Dominica passio, quid nobis
aliud in capite nostro Christo Jesu, quam ipsam vitae
hujus tentationem maxime commendavit? Unde adveniente
jam mortis suae tempore, Petro dixit:   Postulavit
satanas vexare vos sicut triticum: et ego rogavi,
Petre, pro te, ne deficiat fides tua, vade et conforta
fratres tuos <note>(Luc. XXII, 31 et 32)</note>.   Et plane confortavit
nos per apostolatum, per martyrium, per
epistolas suas. Ubi etiam noctem, de qua loquor,
admonens formidandam, consolatione prophetiae tanquam
nocturni luminis, ut cauti vigilaremus, edocuit.
  Habemus, inquit, certiorem propheticum sermonem
cui benefacitis intendentes, tanquam lucernae lucenti
<pb n="1051"/>
in obscuro loco, donec dies lucescat, et lucifer oriatur
in cordibus vestris <note>(II Petr. 1, 19)</note>.  </p>
          </div3>
<div3>
            <head>7.</head>
            <p>
 <hi>Dies nunc laboris et tristitiae.</hi> Sint ergo lumbi
nostri accincti et lucernae ardentes, et nos similes
hominibus exspectantibus Dominum suum, quando
veniat a nuptiis <note>(Luc. XII, 35, 36)</note>. Nec dicamus invicem
nobis, <hi>Manducemus et bibamus; cras enim moriemur <note>(I Cor. XV, 32)</note>
            </hi>.
Sed eo magis, quo incertus
est mortis dies, et molestus est vitae dies, jejunemus
et oremus, cras enim moriemur. <hi>Pusillum,</hi> inquit, <hi>et
non videbitis me; et iterum pusillum, et videbitis me.</hi> 
Haec est hora de qua dixit, <hi>Vos tristes eritis, saeculum
autem gaudebit:</hi> id est, vita ista tentationibus plena,
in qua peregrinamur ab eo. <hi>Sed iterum,</hi> inquit, <hi>videbo
vos, et gaudebit cor vestrum; et gaudium vestrum
nemo auferet a vobis <note>(Joan. XVI, 19, 20, 22)</note>
            </hi>.
In hac spe fidelissimi promissoris etiam nunc utcumque
gaudemus, donec veniat illud uberrimum gaudium,
cum similes ei erimus, quoniam videbimus eum
sicuti est <note>(I Joan. III, 2)</note>, et gaudium nostrum nemo
auferet a nobis. Hujus enim spei tam gratum et gratuitum
etiam pignus Spiritum sanctum accepimus,
qui in cordibus nostris inenarrabiles gemitus operatur
sanctorum desideriorum.  Concepimus enim,  
sicut ait Isaias,   et parturivimus spiritum salutis  <note>(Isai. XXVI, 18)</note>.
Et   mulier cum parturit,   ait Dominus,
  tristitia est illi, quoniam venit dies ejus: sed
cum pepererit, fit gaudium magnum, quoniam natus
est homo in saeculum   <note>(Joan. XVI, 21)</note>. Hoc erit gaudium,
quod nemo auferet a nobis; quo in aeternum
lumen ex hac fidei conceptione transfundemur. Nunc
ergo jejunemus, et oremus, cum dies parturitionis
est.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Jejunium quadragenario numero
cur institutum.</hi> Hoc totum corpus Christi per totum
orbem diffusum, id est, tota hoc agit Ecclesia, et illa
unitas quae dicit in Psalmo: <hi>A finibus terrae ad te clamavi,
dum angeretur cor meum <note>(Psal. LX, 3)</note>
            </hi>. Unde
jam nobis elucet cur Quadragesima instituta sit hujus
humiliationis solemnitas. Quae enim a finibus terrae
clamat, cum angitur cor ejus, a quatuor orbis terrae
partibus clamat, quas frequenter etiam Scriptura
commemorat, Oriente et Occidente, Aquilone et Meridie.
Per hoc totum ille decalogus Legis, jam non
per litteram tantummodo metuendus, sed per gratiam
charitatis implendus, indictus est. Unde quater
multiplicatis decem, videmus quadraginta compleri.
Sed adhuc in labore tentationis, cum venia delictorum.
Quis enim perfecte implet, <hi>Non concupisces <note>(Exod. XX, 17)</note>
            </hi>?
Unde jejunandum et orandum est:
a bono tamen opere non cessandum. Cui labori merces
illa redditur in fine, quae denarii nomine nuncupatur <note>(Matth. XX, 2-13)</note>.
Sicut autem ternarius a tribus,
quaternarius a quatuor; ita denarius a decem
nomen accepit: qui conjunctus quadragenario tanquam
merces labori redditur. Quinquagenarii numeri
figura tempus illius gaudii significat, quod nemo auferet
a nobis: cujus in hac vita nondum functionem
habemus; sed tamen post solemnitatem Dominicae
<pb n="1052"/>
passionis a die resurrectionis ejus per dies quinquaginta,
quibus jejunia relaxamus, hoc in dominicis
laudibus personante Alleluia celebramus.</p>
          </div3>
<div3>
            <head>9.</head>
            <p>
 <hi>Quadragesimae tempus abstinentia et piis operibus
magis fervere debet.</hi> Nunc itaque, in persona Christi,
ut non circumveniamini a satana, exhortor vos, dilectissimi,
ut quotidianis jejuniis, largioribus eleemosynis,
ferventioribus orationibus Deum propitietis.
Nunc tempus est quo et conjugati ab uxoribus, et
nuptae a suis viris abstineant, ut orationibus vacent:
quanquam et per totum annum certis diebus hoc facere
debeant; et quanto crebrius, tanto utique melius:
quia et qui concessa immoderate appetit, eum
qui concessit offendit. Oratio quippe spiritualis res
est, et ideo tanto est acceptior, quanto magis suae naturae
implet effectum. Tanto magis autem spirituali
opere funditur, quanto magis animus qui eam fundit,
a carnali voluptate suspenditur.
</p>
          </div3>
        </div2>

<div2>
          <head>CAPUT VII.</head>
<p>Quadraginta diebus jejunavit Moyses
Legis administrator, quadraginta Elias excellentissimus
Prophetarum, quadraginta ipse Dominus
testimonium habens a Lege et Prophetis. Inde cum
his duobus in monte se ostendit. Nos autem qui tam
longum jejunium perpetuare non possumus, ut per
tot dies et noctes nihil alimentorum, sicut et illi, accipiamus,
saltem quantum possumus faciamus; ut exceptis
diebus per quos certis de causis mos Ecclesiae
prohibet jejunare, Domino Deo nostro vel quotidiano
vel crebro jejunio placeamus. Sed numquid sicut a
cibo et potu abstinentia per tot dies non potest esse
continua, sic et a concubitu non potest? cum videamus
in nomine Christi multos utriusque sexus ab hac
re penitus immunia membra Deo dicata servare. Puto
non esse magnum, ut tota Paschali solemnitate possit
conjugum castitas, quod potest tota vita virginitas.</p>
</div2>

<div2>
          <head>CAPUT VIII.</head>
<div3>
            <head>10.</head>
            <p>
 <hi>Deliciosi quadragesimae observatores.</hi> 
Jamvero illud, quanquam admonere non debui,
quandoquidem tempus humiliandae animae, quantum
potui, maxime commendavi; tamen propter hominum
errores, qui per vaniloquas seductiones et pravas
consuetudines nobis molestam pro vobis curam
inferre non cessant, tacere non possum. Sunt quidam
observatores Quadragesimae deliciosi potius quam religiosi,
exquirentes novas suavitates magis quam veteres
concupiscentias castigantes; qui copiosis pretiosisque
apparatibus fructuum diversorum, quorumlibet
obsoniorum varietates et sapores superare contendunt:
vasa in quibus coctae sunt carnes tanquam
immunda formidant, et in sua carne ventris et gutturis
luxuriam non formidant: jejunant, non ut solitam
temperando minuant edacitatem; sed ut immoderatam
differendo augeant aviditatem. Nam ubi tempus
reficiendi advenerit, opimis mensis tanquam pecora
praesepibus irruunt; numerosioribus ferculis corda
obruunt ventresque distendunt; artificiosis et peregrinis
condimentorum diversitatibus gulam, ne vel copia
compescatur, irritant. Denique tantum capiunt manducando,
quantum digerere non sufficiant jejunando.
</p>
          </div3>
        </div2>

<div2>
          <head>CAPUT IX.</head>
<div3>
            <head>11.</head>
            <p>
 <hi>Abstinentia a vino delicato.</hi> 
<pb n="1053"/>
Sunt etiam qui vinum ita non bibunt, ut aliorum expressione
pomorum alios sibi liquores, non salutis
causa, sed jucunditatis, exquirant: tanquam non sit
Quadragesima piae humilitatis observatio, sed novae
voluptatis occasio. Quanto enim honestius, si stomachi
infirmitas aquam potare non tolerat, vino usitato
et modico sustentetur, quam quaerantur vina quae vindemiam
nesciunt, quae torcularia non noverunt; non
ut potus mundior eligatur, sed ut frugalior improbetur?
Quid autem absurdius, quam tempore quo caro
arctius castiganda est, tantas carni suavitates procurare,
ut ipsa faucium concupiscentia nolit Quadragesimam
praeterire? Quid inconvenientius, quam in diebus
humilitatis, quando pauperum victus omnibus
imitandus est, ita vivere, ut si toto tempore sic vivatur,
vix possint divitum patrimonia sustinere? Cavete
ista, dilectissimi: cogitate quod scriptum est, <hi>Post
concupiscentias tuas non eas <note>(Eccli. XVIII, 30)</note>
            </hi>. Quod
saluberrimum praeceptum si omni tempore observandum
est, quanto amplius his diebus, quando ita turpe
est si cupiditas nostra ad inusitatas laxetur illecebras,
ut merito culpetur qui non restrinxerit usitatas?
</p>
          </div3>
        </div2>

<div2>
          <head>CAPUT X.</head>
<div3>
            <head>12.</head>
            <p>
 <hi>Misericordiae opera in pauperes.
Alterum misericordiae genus in ignoscendo.</hi> Praecipue
sane pauperum mementote, ut quod vobis parcius vivendo
subtrahitis, in coelesti thesauro reponatis. Accipiat
esuriens Christus, quod jejunans minus accipit
christianus. Castigatio volentis, fiat sustentatio non
habentis. Voluntaria copiosi inopia, fiat necessaria
inopis copia. Sit etiam in animo placabili et humili
misericors ignoscendi facilitas. Petat veniam, qui fecit
injuriam: det veniam, qui accepit injuriam: ut
non possideamur a satana, cujus triumphus est dissensio
Christianorum. Et haec enim magni lucri eleemosyna
est, debitum relaxare conservo, ut tibi relaxetur
a Domino. Utrumque opus bonum coelestis
magister discipulis commendavit dicens: <hi>Remittite,
et remittetur vobis; date, et dabitur vobis <note>(Luc. VI, 37 et
38)</note>
            </hi>. Mementote servi illius, cui omne debitum dominus
ejus quod donaverat, replicavit, quia conservo
ipse debenti sibi centum denarios misericordiam non
rependit, quam de talentorum decem millibus quae
debebat accepit <note>(Matth. XVIII, 26-35)</note>. In hoc genere
operis boni excusatio nulla est, ubi sola voluntas tota
facultas est. Potest quisque dicere: Ne stomachus
doleat, jejunare non possum. Potest etiam dicere:
Volo dare pauperi; sed unde, non habeo: aut tantum
habeo, ut timeam egere, si dedero. Quanquam et in
his operibus excusationes plerumque sibi homines
falsas faciunt, quia veras non inveniunt. Verumtamen
quis est qui dicat: Ideo non ignovi veniam petenti,
quia me valetudo impedivit, aut quia manus qua porrigerem
non fuit? Dimitte, ut dimittatur tibi. Carnis
hic opus nullum est, nullum vel carnis suae membrum
in adjutorium animae assumitur, ut hoc impleatur
quod rogatur. Voluntate agitur, voluntate perficitur.
Fac securus, da securus, nihil in corpore dolebis,
nihil in domo minus habebis. Jam vero, fratres, videte
<pb n="1054"/>
quid mali sit, ut poenitenti fratri non ignoscat,
cui praeceptum est ut inimicum adhuc diligat. Quae
cum ita sint, cum scriptum sit, <hi>Sol non occidat super
iracundiam vestram <note>(Ephes. IV, 26)</note>
            </hi>; considerate, charissimi,
utrum christianus dicendus sit, qui saltem
his diebus inimicitias non vult finire, quas nunquam
debuit exercere.
</p>
          </div3>
        </div2>
      </div1>

<div1>
        <head>SERMO CCXI. In Quadragesima, VII. <hi>De fraterna concordia, et condonatione offensarum.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Finiendae querelae in
Quadragesima. Pactum dimittendi ut dimittatur nobis.
Aliud ira, et aliud odium.</hi> Dies isti sancti, quos agimus
in observatione Quadragesimae, commonent nos
de fraterna concordia loqui vobis, ut quicumque habet
adversus alium querelam, finiat, ne finiatur. Nolite
ista contemnere, fratres mei. Cum enim vita ista
mortalis et fragilis, quae inter tot terrenas tentationes
periclitatur, et orat ne submergatur, non potest
esse in quovis justo sine qualibuscumque peccatis;
unum est remedium per quod vivere possimus, quia
docuit nos magister Deus dicere in Oratione: <hi>Dimitte
nobis debita nostra, sicut et nos dimittimus debitoribus
nostris <note>(Matth. VI, 12)</note>
            </hi>. Pactum et placitum cum Deo
fecimus, et conditionem solvendi debiti in cautione
subscripsimus. Dimitti nobis plena fiducia petimus,
si et nos dimittimus: si autem non dimittimus, dimitti
nobis peccata non putemus; ne nos ipsos fallamus.
Homo se non fallat, Deus neminem fallit. Humanum
est irasci: et utinam nec hoc possemus. Humanum
est irasci: sed non debet iracundia tua, natus
surculus brevis, suspicionibus irrigari, et ad trabem
odii pervenire. Aliud est enim ira, aliud odium. Nam
saepe etiam pater irascitur filio, sed non odit filium:
irascitur, ut corrigat. Si propterea irascitur ut corrigat,
amando irascitur. Propterea dictum est: <hi>Festucam
in oculo fratris tui vides; trabem autem in oculo tuo
non vides <note>(Id. VII, 3)</note>
            </hi>. Culpas in alio iram, et tenes
odium in te ipso. In comparatione odii, ira festuca
est. Sed festucam si nutrias, trabes erit. Si evellas et
projicias, nihil erit.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>In tenebris et carcere est qui odit.</hi> 
Si advertistis, beati Joannis, cum ejus Epistola legeretur,
debuit vos terrere sententia. Ait enim: <hi>Tenebrae
transierunt, lux vera jam lucet.</hi> Deinde secutus adjunxit: <hi>Qui se dicit in lumine esse, et fratrem suum
odit, in tenebris est usque adhuc 
 <note>(I Joan. II, 8 et 9)</note>
            </hi>. Sed
forte tales tenebras esse homo putet, quales patiuntur
in carceribus inclusi. Utinam tales essent! Et tamen
in talibus nemo vult esse. In his autem carcerum tenebris
possunt includi et innocentes. In talibus enim
tenebris inclusi sunt martyres. Tenebrae circumquaque
fundebantur, et lux fulgebat in cordibus. In illis
tenebris carceris oculis non videbant, sed amore
<pb n="1055"/>
fraternitatis Deum videbant. Vultis scire quales sunt
istae tenebrae, de quibus dictum est, <hi>Qui odit fratrem
suum, in tenebris est usque adhuc?</hi> In alio loco dicit: <hi>Qui odit fratrem suum, homicida est 
 <note>(I Joan. III, 15)</note>
            </hi>.
Qui odit fratrem suum, ambulat, exit, intrat, procedit,
nullis catenis oneratus, nullo carcere inclusus:
reatu tamen ligatus est. Noli illum putare sine carcere
esse: carcer ejus, cor ejus est. Cum audis, <hi>Qui odit
fratrem suum, in tenebris est usque adhuc:</hi> ne forte
contemnas tales tenebras, adjungit, et dicit: <hi>Qui odit
fratrem suum, homicida est.</hi> Odis fratrem tuum, et securus
ambulas? et concordare non vis, quamvis ideo
Deus spatium det tibi? Ecce jam homicida es, et
adhuc vivis: si Dominum iratum haberes, cum odio
fratris subito rapereris. Parcit Deus tibi, parce tu tibi,
concorda cum fratre tuo. At forte tu vis, et ille non
vult? Sufficiat tibi. Habes unde illum doleas: te solvisti.
Dic, si vis concordare, et ille non vult; dic securus: <hi>Dimitte nobis debita nostra, sicut et nos dimittimus
debitoribus nostris.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Ignoscendum, ut possis dominicam
orationem dicere.</hi> Forte peccasti in illum, vis cum
illo concordare, vis ei dicere: Frater, ignosce mihi
quod peccavi in te. Ille non vult ignoscere, non vult
dimittere debitum: quod ei debes, non vult tibi dimittere.
Ipse observet, quando habet orare. Quando
venturus est, qui tibi noluit dimittere quod in eum
forte peccasti, quando venturus est ad orationem,
quid facturus est? Dicat: <hi>Pater noster, qui es in coelis.</hi> 
Dicat, accedat: <hi>Sanctificetur nomen tuum.</hi> Adhuc dic: <hi>Veniat regnum tuum.</hi> 
 Sequere: <hi>Fiat voluntas tua, sicut
in coelo, et in terra.</hi> Adhuc ambula: <hi>Panem nostrum
quotidianum da nobis hodie.</hi> Dixisti: quod sequitur
vide ne forte velis transcendere, et aliud dicere. Non
est qua transire possis, ibi teneris. Dic ergo, et verum
dic: aut si non habes quare dicas, <hi>Dimitte nobis debita
nostra,</hi> noli dicere. Et ubi est illud quod idem
apostolus dixit: <hi>Si dixerimus, quia peccatum non habemus,
nos ipsos decipimus, et veritas in nobis non est <note>(Id. I, 8)</note>
            </hi>?
Si autem mordet conscientia fragilitatis,
et in hoc saeculo ubique abundantia iniquitatis;
dic ergo, <hi>Dimitte nobis debita nostra.</hi> Sed quod sequitur
vide. Noluisti enim dimittere peccatum fratri tuo,
et dicturus es, <hi>Sicut et nos dimittimus debitoribus
nostris <note>(Matth. VI, 9-12)</note>
            </hi>. An non es dicturus? Si non
es dicturus, nihil es accepturus: si autem dicturus,
falsum es dicturus. Ergo dic, et verum dic. Quomodo
dicturus es verum, qui fratri tuo noluisti relaxare
peccatum?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Securus apud Deum est, cui petenti
negatur venia a fratre. De iis qui veniam ab homine
petere erubescunt. Venia a quibusdam nonnisi tacite
et blandiendo petenda.</hi> Illum admonui: modo te
consolor, o quisquis es, si tamen es, qui dixisti fratri
tuo, Dimitte mihi quod in te peccavi: si dixisti ex
toto corde, si vera humilitate, non ficta charitate,
quomodo Deus videt in corde unde dixisti, sed ille
<pb n="1056"/>
noluit tibi dimittere, noli esse sollicitus. Servi estis
ambo, habetis Dominum: conservo tuo debes, noluit
tibi dimittere; interpella Dominum amborum. Quod
tibi dimiserit Dominus, si potest, exigat servus. Dico
aliud: Admonui ergo eum qui noluit dimittere fratri
suo, cum petat ille dimitti sibi, ut faciat quod nolebat;
ne, quando orat, non accipiat quod desiderat.
Admonui et illum qui petivit veniam peccati sui a
fratre suo, et non accepit; ut in eo quod non impetravit
a fratre suo, securus sit de Domino suo. Est
et aliud quod admoneam: Peccavit in te frater tuus,
et noluit tibi dicere, Dimitte mihi quod in te peccavi.
Abundant verba ista: utinam illa Deus eradicet de
agro suo, hoc est de cordibus vestris. Quam multi
sunt enim, qui sciunt se peccasse in fratres suos, et
nolunt dicere, Dimitte mihi. Non erubuerunt peccare,
et erubescunt rogare: non erubuerunt de iniquitate,
et erubescunt de humilitate.
</p>
          </div3>
        </div2>

<div2>
          <head>CAPUT V.</head>
<p>Ipsos ergo in primis admoneo. Quicumque
habetis discordiam cum fratribus vestris,
et revocatis vos ad vos, et consideratis vos, et
justum judicium fertis in vos, intus in cordibus
vestris, et invenitis vos non debuisse facere quod fecistis,
non debuisse dicere quod dixistis; petite veniam
fratres a fratribus vestris, facite fratribus quod
ait Apostolus, <hi>Donantes vobis ipsis, sicut et Deus in
Christo donavit vobis <note>(Ephes. IV, 32)</note>
            </hi>: facite, nolite
erubescere veniam petere. Perinde omnibus dico,
viris et feminis, minoribus et majoribus, laicis et
clericis: dico et mihi ipsi. Omnes audiamus, omnes
timeamus. Si peccavimus in fratres nostros, si adhuc
inducias vivendi accepimus, non ideo morimur:
adhuc enim vivimus, nondum damnati sumus: dum
vivimus, faciamus quod jubet Pater, qui erit Deus
judex; et petamus veniam a fratribus, quos forte
peccando in eos aliquid offendimus, aliquid laesimus.
Sunt personae humiles pro ordine saeculi hujus, a
quibus si petas veniam, extolluntur in superbiam:
hoc est quod dico; aliquando dominus peccat in
servum suum: quia etsi ille dominus est, ille servus;
ambo tamen alieni servi sunt, quia ambo Christi
sanguine redempti sunt. Tamen durum videtur ut hoc
etiam jubeam, hoc praecipiam, ut si forte dominus
peccat in servum suum injuste litigando, injuste
caedendo; dicat ille, Ignosce mihi, da mihi veniam.
Non quia non debet facere, sed ne ille incipiat superbire.
Quid ergo? Ante oculos Dei poeniteat eum,
ante oculos Dei puniat cor suum: et si non potest
servo dicere, quia non oportet, Da mihi veniam;
blande illum alloquatur. Blanda enim appellatio, veniae
est postulatio.</p>
</div2>

<div2>
          <head>CAPUT VI.</head>
<div3>
            <head>5.</head>
            <p>
 <hi>Nolenti petere veniam, quomodo
ignoscendum ex animo.</hi> Restat ut eos alloquar, in
<pb n="1057"/>
quos alii peccaverunt, et illi qui in eos peccaverunt,
veniam petere noluerunt. Illos enim jam sum allocutus,
qui petentibus veniam fratribus dare noluerunt.
Nunc ergo cum alloquor vos omnes, quoniam
dies sancti sunt, ne discordiae vestrae remaneant;
credo quia cogitastis aliqui in cordibus vestris, qui
scitis vos cum fratribus vestris aliquas habere discordias,
et invenistis quod non ipsi vos in eos peccaveritis,
sed illi in vos. Etsi non modo mihi loquimini,
quia meum est loqui in hoc loco, vestrum autem tacere
et audire; tamen forte cogitando loquimini, et
dicitis vobis, Volo concordare, sed ille me laesit, ille
in me peccavit, et non vult veniam postulare. Quid
ergo? dicturus sum, Vade ad illum, et tu pete veniam?
Absit. Nolo mentiaris: nolo dicas, Da mihi
veniam, qui te nosti non peccasse in fratrem tuum.
Quid enim tibi prodest, cum tu fueris tuus accusator?
Quid expetas tibi ignosci, ab eo quem non laesisti,
aut in quem non peccasti? Nihil tibi prodest, nolo
facias: nosti, bene discussisti, scis quia in te peccavit,
non tu in illum. Scio, inquit. In ista tuta scientia,
sit tua conscientia. Noli venire ad fratrem tuum
qui in te peccavit, et ultro ab illo petere veniam.
Debent inter vos esse alii pacifici, qui illum objurgent,
ut a te prius veniam petat: tu tantum paratus
esto ignoscere, prorsus paratus esto ex corde dimittere.
Si paratus es dimittere, jam dimisisti. Habes
adhuc quod ores: ora pro illo, ut petat a te veniam;
quia scis ei nocere si non petat, ora pro illo ut petat.
Dic Domino in oratione tua: Domine, scis me
non peccasse in illum fratrem meum, sed illum potius
peccasse in me, et obesse illi quod peccavit in me,
si veniam non petat a me; ego bono animo peto ut
ignoscas ei.
</p>
          </div3>
        </div2>

<div2>
          <head>CAPUT VII.</head>
<div3>
            <head>6.</head>
            <p>
 <hi>Offensae donandae exemplo Christi.</hi> 
Ecce dixi vobis quod maxime per istos dies
jejuniorum vestrorum, observationum vestrarum,
continentiae vestrae, mecum agere debeatis, ut
cum fratribus vestris concordetis. Gaudeam et ego
de pace vestra, qui contristor litibus vestris: ut
omnes donantes vobismetipsis, si quis habet adversus
aliquem querelam, securi agamus Pascha, securi celebremus
ejus passionem, qui nihil cuiquam debebat,
et pretium pro debentibus solvit: Dominum Jesum
Christum dico, qui in neminem peccavit, et prope in
illum omnis mundus peccavit; nec exegit supplicia,
sed promisit praemia. Habemus ergo ipsum testem in
cordibus nostris, quia si in aliquem peccavimus, vero
corde veniam postulemus; si aliquis in nos peccavit,
veniam dare parati simus, et pro inimicis nostris oremus.
Non exspectemus vindicari, fratres. Quid est,
vindicari, nisi malo alieno pasci? Scio quotidie venire
homines, genua figere, frontem terrae concutere,
aliquando vultum suum lacrymis rigare; et in ista
<pb n="1058"/>
tanta humilitate ac perturbatione dicere: Domine,
vindica me, occide inimicum meum. Plane ora, ut
occidat inimicum tuum, et salvet fratrem tuum: occidat
inimicitias, salvet naturam. Sic ora, ut vindicet
te Deus: pereat qui te persequebatur, sed maneat
qui tibi reddatur.
</p>
          </div3>
        </div2>
      </div1>

<div1>
        <head>SERMO CCXII. In traditione Symboli, I. <hi>Feria secunda post Dominicam quintam Quadragesimae</hi>.</head>
<div3>
          <head>1.</head>
          <p>
 <hi>Symbolum unde dictum.</hi> Tempus est ut Symbolum
accipiatis, quo continetur breviter, propter
aeternam salutem, omne quod creditis. Symbolum
autem nuncupatur a similitudine quadam,
translato vocabulo; quia symbolum inter se faciunt
mercatores, quo eorum societas pacto fidei teneatur.
Et vestra societas est commercium spiritualium,
ut similes sitis negotiatoribus bonam margaritam
quaerentibus <note>(Matth. XIII, 45)</note>. Haec est charitas,
quae diffundetur in cordibus vestris per Spiritum sanctum,
qui dabitur vobis <note>(Rom. V, 5)</note>. Ad hanc pervenitur
ex fide, quae isto Symbolo continetur: ut credatis
in Deum Patrem omnipotentem, invisibilem,
immortalem, regem saeculorum, visibilium et invisibilium
creatorem; et quidquid aliud digne de illo vel
ratio sincera, vel Scripturae sanctae auctoritas loquitur.
Nec ab ista excellentia Dei Filium separetis. Neque
enim sic ista de Patre dicuntur, ut ab illo aliena sint
qui dixit, <hi>Ego et Pater unum sumus <note>(Joan. X, 30)</note>
          </hi>:
et de quo Apostolus ait, <hi>Qui cum in forma Dei esset,
non rapinam arbitratus est esse aequalis Deo <note>(Philipp.
II, 6)</note>
          </hi>. Rapina quippe usurpatio est alieni: cum illa
aequalitas natura sit. Ac per hoc quomodo non erit
omnipotens Filius, per quem facta sunt omnia; cum
etiam sit Virtus et Sapientia Dei <note>(I Cor. I, 24)</note>, de
qua scriptum est, quod <hi>cum sit una, omnia potest <note>(Sap.
VII, 27)</note>
          </hi>? Est autem etiam natura invisibilis, in ea ipsa
forma, in qua aequalis est Patri. Natura quippe invisibile
est Verbum Dei, quod in principio erat, et Deus
erat <note>(Joan. I, 3, 1)</note>: in qua natura etiam immortalis
<pb n="1059"/>
omnino, id est omni modo incommutabilis manet.
Nam et anima humana secundum quemdam modum
dicitur immortalis: sed non est vera immortalitas,
ubi tanta est mutabilitas, per quam et deficere et proficere
potest. Unde mors ejus est, alienari a vita Dei
per ignorantiam quae est in illa: vita vero ejus, currere
ad fontem vitae, ut in lumine Dei videat lumen.
Secundum quam vitam etiam vos per Christi gratiam
reviviscetis a morte quadam, cui renuntiatis. Verbum
autem Dei quod est unigenitus Filius, cum Patre
semper incommutabiliter vivit; nec deficit, quia permansio
non minuitur; nec proficit, quia perfectio non
augetur. Est etiam ipse saeculorum visibilium et invisibilium
creator: quia, sicut dicit Apostolus, <hi>In
ipso condita sunt omnia in coelo et in terra, visibilia et
invisibilia; sive Throni, sive Dominationes, sive Principatus,
sive Potestates: omnia in ipso et per ipsum creata
sunt, et omnia illi constant <note>(Coloss. I, 16, 17)</note>
          </hi>. Sed
quoniam <hi>semetipsum exinanivit,</hi> non formam Dei amittens,
sed <hi>formam servi accipiens <note>(Philipp. II, 7)</note>
          </hi>; per
hanc formam servi invisibilis visus est: quia natus
est de Spiritu sancto et Maria virgine. In hac forma
servi infirmatus est omnipotens: quia passus est sub
Pontio Pilato. Per hanc formam servi, immortalis
mortuus est: quia crucifixus est et sepultus. Per hanc
formam servi, rex saeculorum die tertio resurrexit.
Per hanc formam servi visibilium et invisibilium creator
ascendit in coelum, unde nunquam recessit. Per
hanc formam servi, sedet ad dexteram Patris, qui est
brachium Patris: de quo dicit propheta, <hi>Et brachium
Domini cui revelatum est <note>(Isai. LIII, 1)</note>
          </hi>? In hac forma
servi, venturus est judicare vivos et mortuos: in qua
particeps esse voluit mortuorum, cum sit vita vivorum.
Per ipsum nobis Spiritus sanctus missus est a
Patre, et ab ipso. Spiritus Patris et Filii ab utroque
missus, a nullo genitus: unitas amborum, aequalis
ambobus. Haec Trinitas unus Deus est, omnipotens,
invisibilis, rex saeculorum, visibilium et invisibilium
creator. Neque enim tres dominos, aut tres omnipotentes,
aut tres creatores, aut quidquid aliud de excellentia
Dei dici potest, dicimus: quia nec tres dii, sed
unus Deus. Quamvis in hac Trinitate Pater non sit
Filius, et Filius non sit Pater, et Spiritus sanctus
nec Filius sit nec Pater: sed ille Pater Filii, ille Filius
Patris, ille Spiritus Patris et Filii. Credite, ut intelligatis.
Nisi enim credideritis, non intelligetis <note>(Isai. VII, 9, sec. LXX)</note>.
Ex hac fide gratiam sperate:
in qua vobis peccata omnia dimittentur. Hinc
enim salvi eritis, non ex vobis: Dei enim donum est.
Post hanc etiam mortem, quae in omnes pertransit,
quae vetustati primi hominis debetur, sperate etiam
in fine vestrorum corporum resurrectionem: non ad
passiones dolorum, sicut resurrecturi sunt impii; nec
ad gaudia carnalium desideriorum, sicut putant stulti:
sed sicut Apostolus ait, <hi>Seminatur corpus animale,
surget corpus spirituale <note>(I Cor. XV, 54)</note>
          </hi>, ut jam non
aggravet animam <note>(Sap. IX, 15)</note>, nec ullam quaerat
<pb n="1060"/>
refectionem, quia nullam patietur defectionem.</p>
        </div3>
<div3>
          <head>2.</head>
          <p>
 <hi>Symbolum memoria tenendum, quare.</hi> Hinc igitur
brevem sermonem de universo Symbolo vobis
debitum reddidi, in quo Symbolo quod audieritis,
totum in isto sermone nostro breviter collectum agnoscetis.
Nec ut eadem verba Symboli teneatis, ullo
modo debetis scribere; sed audiendo perdiscere: nec
cum didiceritis, scribere; sed memoria semper tenere
atque recolere. Quidquid enim in Symbolo audituri
estis, in divinis sacrarum Scripturarum litteris
continetur. Sed quod ita collectum et in formam
quamdam redactum non licet scribi, commemoratio
fit promissionis Dei, ubi per prophetam praenuntians
Testamentum novum dixit: <hi>Hoc est Testamentum
quod ordinabo eis post dies illos, dicit Dominus, dando
legem meam in mente eorum, et in corde eorum scribam
eam <note>(Jerem. XXXI, 33)</note>
          </hi>. Hujus rei significandae causa,
audiendo symbolum discitur: nec in tabulis, vel in
aliqua materia, sed in corde scribitur. Praestabit
ille qui vos vocavit ad suum regnum et gloriam, ut
ejus gratia regeneratis vobis, etiam Spiritu sancto
scribatur in cordibus vestris; ut quod creditis diligatis,
et fides per dilectionem operetur in vobis; ac sic
Domino Deo largitori bonorum omnium placeatis,
non serviliter timendo poenam, sed liberaliter amando
justitiam. Hoc est ergo Symbolum, quod vobis per
Scripturas et sermones ecclesiasticos insinuatum est:
sed sub hac brevi forma fidelibus consistendum et
proficiendum est.
</p>
        </div3>
      </div1>

<div1>
        <head>SERMO CCXIII. In traditione Symboli, II.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Symbolum quid. Deus quomodo
omnipotens.</hi> Symbolum est breviter complexa
regula fidei, ut mentem instruat, nec oneret memoriam;
paucis verbis dicitur, unde multum acquiratur.
Credo in Deum Patrem omnipotentem. Vide quam
cito dicitur, et quantum valet. Deus est, et Pater est:
Deus potestate, Pater bonitate. Quam felices sumus,
qui Dominum nostrum patrem invenimus! Credamus
ergo in eum, et omnia nobis de ipsius misericordia
promittamus, quia omnipotens est: ideo in Deum
Patrem omnipotentem credimus. Nemo dicat: Non
mihi potest dimittere peccata. Quomodo non potest
omnipotens? Sed dicis: Ego multum peccavi. Et
ego dico: Sed ille omnipotens est. Et tu: Ego talia
peccata commisi, unde liberari et mundari non possum.
Respondeo: Sed ille omnipotens est. Videte
quid ei cantetis in Psalmo: <hi>Benedic,</hi> inquit, <hi>anima
mea Domino, et noli oblivisci omnes retributiones ejus:
qui propitius fit omnibus iniquitatibus tuis, qui sanat
omnes languores tuos <note>(Psal. CII, 2 et 3)</note>
            </hi>. Ad hoc nobis
est ejus omnipotentia necessaria. Nam universae creaturae
ad hoc erat necessaria, ut crearetur. Omnipotens
est ad facienda majora et minora: omnipotens
<pb n="1061"/>
est ad facienda coelestia et terrestria: omnipotens est
ad facienda immortalia et mortalia: omnipotens est
ad facienda spiritualia et corporalia: omnipotens est
ad facienda visibilia et invisibilia: magnus in magnis,
nec parvus in minimis. Postremo omnipotens est ad
facienda omnia quae facere voluerit. Nam ego dico
quanta non possit. Non potest mori, non potest peccare,
non potest mentiri, non potest falli. Tanta non
potest: quae si posset, non esset omnipotens. Credite
ergo in eum, et confitemini. <hi>Corde enim creditur
ad justitiam; ore autem confessio fit ad salutem <note>(Rom.
X, 10)</note>
            </hi>. Ideo cum credideritis, oportet ut confiteamini,
quando Symbolum reddetis. Accipite modo quod
teneatis, et postea reddatis, et nunquam obliviscamini.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Christus Filius Dei unicus. Quomodo
incarnatus. Christus nobis unicus Salvator.</hi> Post
hoc quid? Et in Jesum Christum. Credo, dicis, in
Deum Patrem omnipotentem, et in Jesum Christum
Filium ejus unicum, Dominum nostrum. Si Filium
unicum, ergo Patri aequalem. Si Filium unicum, ergo
ejusdem substantiae cujus est Pater. Si Filium unicum,
ergo ejus omnipotentiae cujus est Pater. Si Filium
unicum, ergo Patri coaeternum. Hoc in se, et apud se,
et apud Patrem. Propter nos quid? ad nos quid? Qui
conceptus est de Spiritu sancto, natus ex virgine Maria.
Ecce qua venit, quis, ad quos. Per virginem Mariam,
in qua operatus est Spiritus sanctus, non homo
maritus; qui fecundavit castam, et servavit intactam.
Sic ergo carne indutus est Dominus Christus, sic factus
est homo qui fecit hominem, assumendo quod
non erat, non perdendo quod erat. <hi>Verbum</hi> enim <hi>caro
factum est, et habitavit in nobis <note>(Joan. I, 14)</note>
            </hi>. Non Verbum
in carnem versum est, sed Verbum manens carne
accepta, invisibilis semper, factus est visibilis quando
voluit, <hi>et habitavit in nobis.</hi> Quid est, <hi>in nobis?</hi> In hominibus.
Factus unus ex hominum numero, unus et
unicus. Unicus Patri. Nobis quid? Et nobis unicus
Salvator: nemo enim praeter ipsum salvator noster.
Et nobis unicus Redemptor: nemo enim praeter
ipsum redemptor noster: non auro, non argento, sed
sanguine suo.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Christus Filius Dei quomodo mortuus
et sepultus.</hi> Ergo ipsa, ubi empti sumus, ejus commercia
videamus. Cum enim dictum esset in Symbolo,
Qui conceptus est de Spiritu sancto, natus ex virgine
Maria: jam quid pro nobis? Passus est, sequitur, sub
Pontio Pilato, crucifixus, mortuus et sepultus. Qui
Filius Dei unicus Dominus noster crucifixus, Filius
Dei unicus Dominus noster sepultus est. Homo crucifixus
est, homo sepultus: Deus non est mutatus,
Deus non est occisus, et tamen secundum hominem
occisus. <hi>Si enim cognovissent,</hi> ait Apostolus, <hi>nunquam
<pb n="1062"/>
Dominum gloriae crucifixissent <note>(I Cor. II, 8)</note>
            </hi>. Et Dominum
gloriae ostendit, et crucifixum confessus est. Quia
si quis etiam tuam tunicam illaesa carne tua conscindat,
tibi facit injuriam: nec sic clamas pro veste tua,
ut dicas, Conscidisti tunicam meam; sed, Conscidisti
me, fila de me fecisti. Loqueris ista integer, et verum
dicis, et de carne tua nihil detraxit qui laesit. Sic et
Dominus Christus crucifixus est. Dominus est, unicus
Patri est; Salvator noster est, Dominus gloriae est:
tamen crucifixus est; sed in carne, et sepultus in sola
carne. Nam ubi sepultus est, et quando sepultus est,
tunc ibi nec anima fuit. Sola carne in sepulcro jacebat,
et tamen confiteris Jesum Christum Filium ejus
unicum, Dominum nostrum; qui conceptus est de
Spiritu sancto, natus ex virgine Maria, qui Jesus Christus,
unicus Filius Dei, Dominus noster. Sub Pontio
Pilato crucifixus, qui Jesus Christus, unicus Dei Filius,
Dominus noster. Et sepultus, qui Jesus Christus,
unicus Dei Filius, Dominus noster. Sola caro jacet, et
tu dicis, Dominus noster? Dico, plane dico: quia vestem
intueor, et vestitum adoro. Caro illa illius vestimentum
fuit: quia <hi>cum in forma Dei esset, non rapinam
arbitratus est esse aequalis Deo; sed semetipsum exinanivit,
formam servi accipiens,</hi> non formam Dei
amittens; <hi>in similitudine hominum factus, et habitu inventus
ut homo <note>(Philipp. II, 6, 7)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Dextera Dei aeterna felicitas.</hi> Non
contemnamus solam carnem: quando jacuit, tunc nos
emit. Quare nos emit? Quia non semper jacuit: Tertia
enim die resurrexit a mortuis. Hoc sequitur in
Symbolo. Cum confessi fuerimus ejus passionem, confitemur
et resurrectionem. In passione quid egit? Docuit
quid toleremus. In resurrectione quid egit? Ostendit
quid speremus. Hic opus, ibi merces: opus in
passione, merces in resurrectione. Nec, quia resurrexit
a mortuis, hic remansit. Sed quid sequitur?
Ascendit in coelum. Et modo ubi est? Sedet ad dexteram
Patris. Intellige dexteram, ne quaeras ibi sinistram.
Dextera Dei dicitur aeterna felicitas. Dextera
Dei dicitur ineffabilis, inaestimabilis, incomprehensibilis
beatitudo atque prosperitas. Haec est dextera Dei.
Ibi sedet. Quid est, Ibi sedet? Ibi habitat. Sedes enim
dicuntur, ubi quisque habitat. Num enim quando illum
vidit Stephanus sanctus, mentiebatur qui dicebat,
Sedet ad dexteram Patris? Quomodo enim dicit Stephanus: <hi>Ecce ego video coelum apertum, et Filium hominis
stantem ad dexteram Dei 
 <note>(Act. VII, 55)</note>
            </hi>? Quia
ille vidit stantem, mentiebatur forte qui dicebat tunc,
Sedet ad dexteram Patris? Sedet ergo, dictum est,
manet, habitat. Quomodo? Quomodo tu. Quo statu?
Quis dicet? Dicamus quod docuit, dicamus quod novimus.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Salvator noster, judex noster et
advocatus.</hi> Quid? Inde venturus judicaturus vivos et
mortuos. Confiteamur Salvatorem, ne timeamus judicem.
Qui enim modo in eum credit, et praecepta ejus
facit, et diligit eum, non timebit quando veniet judicare
vivos et mortuos: non solum non timebit, sed ut
veniat optabit. Quid enim nobis felicius, quam quando
<pb n="1063"/>
venit quem desideramus, quando venit quem amamus?
Sed timeamus, quia judex noster erit. Qui modo
est advocatus noster, ipse tunc erit judex noster. Audi
Joannem:   Si dixerimus quia peccatum non habemus,
nos ipsos seducimus, et veritas in nobis non
est. Si autem confessi fuerimus peccata nostra,  
dixit,   fidelis est et justus, qui dimittat nobis peccata
et mundet nos ab omni iniquitate. Haec scripsi vobis,
ut non peccetis: et si quis peccaverit, advocatum habemus
apud Patrem, Jesum Christum justum; et ipse
est exoratio peccatorum nostrorum   <note>(I Joan. I, 8-II,
2)</note>. Si haberes causam apud aliquem judicem agendam,
et instrueres advocatum, esses susceptus ab advocato,
ageret causam tuam sicut posset; et si non
illam finisset, et audires illum judicem venturum;
quantum gauderes, quia ipse potuit esse judex tuus,
qui fuit paulo ante advocatus tuus? Et modo ipse pro
nobis orat, ipse pro nobis interpellat. Advocatum eum
habemus, et judicem timeamus? Imo quia advocatum
praemisimus securi, judicem venturum speremus.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>De Spiritu sancto. Sic accipi debet
Spiritus sanctus, ut non credatur minor quam Filius,
et minor quam Pater.</hi> Transitum est in Symbolo
quod pertinet ad Jesum Christum Filium Dei unicum,
Dominum nostrum: sequitur, Et in Spiritum sanctum,
ut compleatur Trinitas, Pater et Filius et Spiritus
sanctus. Et de Filio multa sunt dicta, quia Filius
suscepit hominem, Filius Verbum caro factum est,
non Pater, non Spiritus sanctus: sed carnem Filii tota
Trinitas fecit. Inseparabilia enim sunt opera Trinitatis.
Sic ergo accipite Spiritum sanctum, ut non credatis
minorem esse quam Filium, et minorem esse quam
Patrem. Pater enim et Filius et Spiritus sanctus tota
Trinitas unus Deus. Nihil ibi distat, nihil varium, nihil
defectivum, nihil alteri contrarium; aequale semper,
invisibile et incommutabile Pater et Filius et
Spiritus sanctus. Liberet nos Trinitas a multitudine
peccatorum.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Sancta Ecclesia catholica quae.
Inventa meretrix et facta virgo. Mariae similis, et parit
et virgo est.</hi> Jam quod sequitur ad nos pertinet, Sanctam
Ecclesiam. Sancta Ecclesia nos sumus: sed non
sic dixi, Nos, quasi ecce qui hic sumus, qui me modo
audistis. Quotquot hic sumus, Deo propitio, Christiani
fideles in hac ecclesia, id est, in ista civitate,
quotquot sunt in ista regione, quotquot sunt in ista
provincia, quotquot sunt et trans mare, quotquot sunt
et in toto orbe terrarum: quoniam a solis ortu usque
ad occasum laudatur nomen Domini <note>(Psal. CXII, 3)</note>.
Sic se habet Ecclesia catholica mater nostra vera, vera
illius sponsi conjux. Honoremus eam, quia tanti Domini
matrona est. Et quid dicam? Magna est sponsi
et singularis dignatio; meretricem invenit, virginem
fecit. Quia meretrix fuit, non debet negare, ne obliviscatur
misericordiam liberantis. Quomodo non erat
meretrix, quando post idola et daemonia fornicabatur?
Fornicatio cordis in omnibus fuit: in paucis
carne, in omnibus corde. Et venit, et virginem fecit.
Ecclesiam virginem fecit. In fide virgo est. In carne
<pb n="1064"/>
paucas habet virgines sanctimoniales: in fide omnes
virgines debet habere et feminas, et viros. Ibi enim
debet esse castitas et puritas et sanctitas. Nam vultis
nosse quam virgo sit? Apostolum Paulum audite,
amicum sponsi audite zelantem sponso, non sibi. <hi>Aptavi vos,</hi> 
 inquit, <hi>uni viro.</hi> Ecclesiae dicebat: et cui
Ecclesiae? Quocumque Litterae illae pervenire potuerunt. <hi>Aptavi vos uni viro virginem castam exhibere Christo.
Timeo autem,</hi> 
 dixit, <hi>ne sicut serpens Evam decepit
astutia sua.</hi> Serpens ille numquid corporaliter concubuit
cum Eva? Et tamen virginitatem cordis ejus exstinxit.
Hoc <hi>timeo,</hi> dicit, <hi>ne corrumpantur mentes vestrae
a castitate, quae est in Christo <note>(II Cor. XI, 2, 3)</note>
            </hi>.
Virgo est ergo Ecclesia: virgo est, virgo sit. Caveat
seductorem, ne inveniat corruptorem. Virgo est Ecclesia.
Dicturus es mihi forte: Si virgo est, quomodo
parit filios? Aut si non parit filios, quomodo dedimus
nomina nostra, ut de ejus visceribus nasceremur? Respondeo:
Et virgo est, et parit. Mariam imitatur, quae
Dominum peperit. Numquid non virgo sancta Maria
et peperit, et virgo permansit? Sic et Ecclesia, et parit,
et virgo est. Et si consideres, Christum parit:
quia membra ejus sunt qui baptizantur. <hi>Vos estis,</hi> inquit
Apostolus, <hi>corpus Christi et membra <note>(I Cor. XII,
27)</note>
            </hi>. Si ergo membra Christi parit, Mariae simillima est.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Remissio peccatorum in Baptismo
et oratione dominica. Quotidianus baptismus.</hi> Remissionem
peccatorum. Haec in Ecclesia si non esset, nulla
spes esset: remissio peccatorum si in Ecclesia non
esset, nulla futurae vitae et liberationis aeternae spes
esset. Gratias agimus Deo, qui Ecclesiae suae dedit hoc
donum. Ecce venturi estis ad fontem sanctum, diluemini
Baptismo, salutari lavacro regenerationis renovabimini;
eritis sine ullo peccato, ascendentes de illo
lavacro. Omnia quae vos praeterita persequebantur,
ibi delebuntur. Aegyptiis insequentibus Israelitas similia
erant vestra peccata, persequentibus, sed usque
ad mare Rubrum <note>(Exod. XIV)</note>. Quid est, usque ad mare
Rubrum? Usque ad fontem Christi cruce et sanguine
consecratum. Quod enim rubrum est, rubet. Non vides
quomodo rubeat pars Christi? Interroga oculos
fidei. Si crucem vides, attende et cruorem. Si vides
quod pendet, attende quod fudit. Lancea perforatum
est latus Christi, et manavit pretium nostrum <note>(Joan.
XIX, 34)</note>. Ideo signo Christi signatur Baptismus, id est,
aqua ubi tingimini, et quasi in mari Rubro transitis.
Peccata vestra, hostes vestri sunt. Sequuntur, sed
usque ad mare. Cum vos intraveritis, evadetis, illa
delebuntur: quomodo evadentibus per siccum Israelitis,
aqua cooperuit Aegyptios. Et quid dicit Scriptura? <hi>Unus ex eis non remansit 
 <note>(Psal. CV, 11)</note>
            </hi>. Peccasti
multa, peccasti pauca; peccasti magna, peccasti parva:
quod est minus ex eis non remansit. Sed quoniam
victuri sumus in isto saeculo, ubi quis non vivit
sine peccato; ideo remissio peccatorum non est in
sola ablutione sacri Baptismatis, sed etiam in oratione
<pb n="1065"/>
dominica et quotidiana, quam post octo dies accepturi
estis. In illa invenietis quasi quotidianum baptismum
vestrum, ut agatis Deo gratias qui donavit hoc munus
Ecclesiae suae, quod confitemur in Symbolo: ut cum
dixerimus, Sanctam Ecclesiam; adjungamus, Remissionem
peccatorum.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Carnis resurrectio qualis promissa.</hi> 
Post haec, Carnis resurrectionem. Iste jam finis est.
Sed finis sine fine erit resurrectio carnis. Sed erit
postea nulla mors carnis, nullae angustiae carnis, nulla
fames et sitis carnis, nullae afflictiones carnis, nulla
senectus et lassitudo carnis. Noli ergo horrere carnis
resurrectionem. Bona ejus vide, mala obliviscere.
Prorsus quidquid querelarum est carnalium modo,
tunc ibi non erit. Aeterni erimus, aequales Angelis Dei <note>(Matth. XXII, 30)</note>.
Unam cum Angelis sanctis civitatem
habebimus, a Domino possidebimur, haereditas ejus
erimus, et ipse haereditas nostra erit: quoniam ipsi
dicimus modo, <hi>Dominus pars haereditatis meae <note>(Psal.
XV, 5)</note>
            </hi>. Et de nobis dictum est Filio ipsius: <hi>Postula a
me, et dabo tibi gentes haereditatem tuam <note>(Id. II, 8)</note>
            </hi>. Possidebimus,
et possidebimur; tenebimus, et tenebimur.
Quid dicam? Colimur, et colimus. Sed colimus ut
Deum, colimur ut ager. Ut sciatis quia colimur, Dominum
audite: <hi>Ego sum vitis vera, vos estis sarmenta,
Pater meus agricola <note>(Joan. XV, 1, 5)</note>
            </hi>. Si agricola dicitur,
agrum colit. Quem agrum? Colit nos. Et agricola terrae
hujus visibilis arare potest, fodere potest, plantare
potest; rigare, si aquam invenerit, potest: numquid
potest incrementum dare, germen educere in terram,
radicem figere, in auras promovere, robur addere ramis,
fructibus onerare, foliis honestare? numquid
agricola potest? Agricola tamen noster Deus Pater
omnia ista potest in nobis. Quare? Quia credimus in
Deum Patrem omnipotentem. Ergo tenete quod et
proposuimus vobis, et quomodo Deus dare dignatus
est exposuimus.
</p>
          </div3>
        </div2>
      </div1>

<div1>
        <head>SERMO CCXIV In traditione Symboli, III.</head>
<div3>
          <head>1.</head>
          <p>
 <hi>Symbolum fidei cur institutum.</hi> Pro modulo aetatis
rudimentorumque nostrorum, pro tirocinio suscepti
muneris atque in vos dilectionis affectu, qui jam ministrantes
altari, quo accessuri estis, assistimus, nec
ministerio sermonis vos fraudare debemus. Apostolus
dicit:   Quoniam si confessus fueris in ore tuo
quia Dominus est Jesus, et credideris in corde tuo
quia Dominus illum suscitavit a mortuis, salvus eris.
Corde enim creditur ad justitiam; ore confessio fit ad
salutem   <note>(Rom. X, 9 et 10)</note>. Hoc in vobis aedificat Symbolum,
quod et credere et confiteri debetis, ut salvi
esse possitis. Et ea quidem, quae breviter accepturi
estis, mandanda memoriae et ore proferenda, non
<pb n="1066"/>
nova vel inaudita sunt vobis. Nam in sanctis Scripturis
et in sermonibus ecclesiasticis ea multis modis
posita soletis audire. Sed collecta breviter et in ordinem
certum redacta atque constricta tradenda sunt
vobis; ut fides vestra aedificetur, et confessio praeparetur,
et memoria non gravetur. Haec sunt quae fideliter
retenturi estis, et memoriter reddituri. <note>(Post
hanc praelocutionem pronuntiandum est totum Symbolum,
sine aliqua interposita disputatione: Credo in
Deum Patrem omnipotentem, et caetera quae sequuntur
in eo. Quod Symbolum nostis quia scribi non solet:
quo dicto, adjungenda est haec disputatio.)</note>
        </p>
        </div3>
<div3>
          <head>2.</head>
          <p>
 <hi>Credere omnipotentem Deum oportet, creatorem
universorum.</hi> Ista quae breviter audistis, non solum
credere, sed etiam totidem verbis memoriae commendare
et ore proferre debetis. Sed quoniam munienda
sunt adversus diversa sentientes et a diabolo captivatos,
qui insidiantur fidei, cum adversantur saluti;
mementote ita credere omnipotentem Deum, ut nulla
omnino natura sit, quam ipse non condidit. Et ideo
peccatum punit, quod ipse non fecit; quia eo foedatur
natura, quam fecit. Omnes ergo visibiles invisibilesque
creaturas, vel quidquid rationabili mente potest
esse particeps incommutabilis veritatis, sicuti angelus
et homo; quidquid vivit et sentit, quamvis careat intellectu,
sicut sunt cuncta animalia, in terra, in aquis,
in aere, gradientia, reptilia, natatilia, volatilia; quidquid
sine intellectu, sine aliquo sensu, quoquo modo
dicitur vivere, sicut sunt ea quae radicibus figuntur in
terra, et in auras germinando erumpunt atque consurgunt;
quidquid sola corpulentia locum occupat,
sicut lapis, atque ipsius mundanae molis quaecumque
cernuntur vel etiam tanguntur elementa: haec omnia
fecit omnipotens, mediis ima et summa conjungens,
et universa quae creavit locis congruis temporibusque
disponens. Fecit autem non ex aliqua materie quam
ipse non fecit. Non enim aliena formavit, sed ipse
quod formaret instituit. Qui enim dicit quod aliquid
facere de nihilo non potuerit, quomodo credit quod
omnipotens fecerit? Sine dubio quippe negat omnipotentem,
qui dicit quod mundum Deus facere non
posset, si unde faceret non haberet. Nam quae est
omnipotentia, ubi tanta est indigentia, ut ad sui operis
effectum, quemadmodum faber, pervenire non
posset, nisi eum materies quam ipse non instituit adjuvaret?
Ab his igitur opinionibus et erroribus purget
<pb n="1067"/>
animum, qui credit in omnipotentem Deum. Illa enim
quae dicitur informis rerum materies, formarum capax
et subjecta operi Creatoris, in omnia est convertibilis,
quae placuerit facere Conditori. Non eam Deus
velut sibi coaeternam, unde mundum fabricaret, invenit:
sed eam ipse ex omnino nihilo, cum rebus quas
de illa fecit, instituit. Nec fuit ante res ipsas, quae
factae videntur ex ipsa: ac per hoc omnipotens ex nihilo
primitus cuncta fecit, cum quibus fecit pariter
unde fecit. Materies itaque coeli et terrae, sicut haec in
principio sunt creata, simul cum ipsis est creata: nec
fuit unde fierent quae Deus in principio fecit: et tamen
facta sunt quae omnipotens fecit, quae facta composuit,
implevit, ornavit. Si enim quae in principio fecit, ex
nihilo utique fecit; etiam ex his quae fecit quidquid
voluerit facere potens est, quia omnipotens est.</p>
        </div3>
<div3>
          <head>3.</head>
          <p>
 <hi>Omnipotens iniquis multa contra ejus voluntatem
facientibus non superatur.</hi> Nec ideo credant iniqui
Deum non esse omnipotentem, quia multa contra ejus
faciunt voluntatem. Quia et cum faciunt quod non
vult, hoc de eis facit quod ipse vult. Nullo modo igitur
omnipotentis vel mutant, vel superant voluntatem:
sive homo juste damnetur, sive misericorditer
liberetur, voluntas omnipotentis impletur. Quod ergo
non vult omnipotens, hoc solum non potest. Utitur
ergo malis, non secundum eorum pravam, sed secundum
suam rectam voluntatem. Nam sicut mali natura
sua bona, hoc est, bono ejus opere male utuntur;
sic ipse bonus etiam eorum malis operibus bene utitur,
ne omnipotentis voluntas aliqua ex parte vincatur.
Si enim non haberet quod bonus de malis juste ac
bene faceret, nullo modo eos vel nasci vel vivere sineret;
quos malos ipse non fecit, quia homines fecit:
quia non peccata quae sunt contra naturam, sed naturas
ipsas creavit. Malos tamen eos futuros praescius
ignorare non potuit: sed sicut noverat quae ipsi essent
mala facturi; sic etiam noverat quae bona de illis esset
ipse facturus. Quis verbis explicet, quis aequiparet
laudibus, quantum nobis bonum contulerit passio
Salvatoris, cujus in remissione peccatorum sanguis
effusus est? et tamen tantum hoc bonum per malitiam
zabuli, per malitiam Judaeorum, per malitiam Judae
traditoris impletum est. Nec eis juste tribuitur bonum,
quod per illos Deus, non ipsi hominibus contulerint:
sed eis juste retribuitur supplicium, quoniam nocere
voluerunt. Sicut autem aliquid invenire potuimus,
quo manifestum esset nobis, quemadmodum Deus
etiam malis operibus et Judaeorum et Judae traditoris
bene usus est ad nostram redemptionem ac salutem:
sic in universa creatura occultis atque abditis sinibus,
quos nec oculorum nec mentis acie penetramus, novit
quemadmodum malis Deus bene utatur, ut in omnibus
quae nascuntur et administrantur in mundo,
voluntas omnipotentis impleatur.</p>
        </div3>
<div3>
          <head>4.</head>
          <p>
 <hi>Omnipotens id solum non potest, quod non vult.</hi> 
Sed quoniam dixi hoc solum omnipotentem non
posse, quod non vult: ne quis me temere dixisse arbitretur
aliquid omnipotentem non posse; hoc et beatus
Apostolus dixit. <hi>Si non credimus, ille qui fidelis permanet,
<pb n="1068"/>
negare se ipsum non potest <note>(II Tim. II, 13)</note>
          </hi>. Sed
quia non vult, non potest; quia et velle non potest.
Non enim potest justitia velle facere quod injustum
est, aut sapientia velle quod stultum est, aut veritas
velle quod falsum est. Unde admonemur Deum omnipotentem,
non hoc solum quod ait Apostolus, <hi>Negare
seipsum non potest,</hi> sed multa non posse. Ecce
ego dico, et ejus veritate dicere audeo, quod negare
non audeo: Deus omnipotens non potest mori, non
potest mutari, non potest falli, non potest miser fieri,
non potest vinci. Haec atque hujusmodi absit ut possit
omnipotens. Ac per hoc non solum ostendit veritas
omnipotentem esse, quod ista non possit; sed etiam
cogit veritas omnipotentem non esse, qui haec possit.
Volens enim est Deus quidquid est; aeternus ergo, et
incommutabilis, et verax, et beatus, et insuperabilis
volens est. Si ergo potest esse quod non vult, omnipotens
non est: est autem omnipotens; ergo quidquid
vult potest. Et ideo quod non vult, esse non potest;
qui propterea dicitur omnipotens, quoniam quidquid
vult potest. De quo et Psalmus dicit: <hi>In coelo et in
terra omnia quaecumque voluit fecit <note>(Psal. CXXXIV, 6)</note>
          </hi>.</p>
        </div3>
<div3>
          <head>5.</head>
          <p>
 <hi>Christus Filius Dei unicus.</hi> Deus igitur omnipotens,
qui quaecumque voluit fecit omnia, genuit unicum
Verbum per quod facta sunt omnia: sed hoc non
de nihilo, sed de se ipso: ideo non fecit, sed genuit. <hi>In principio</hi> 
 enim <hi>fecit coelum et terram <note>(Gen. I, 1)</note>
          </hi>:
non autem fecit in principio Verbum; quia, <hi>In principio
erat Verbum, et Verbum erat apud Deum, et Deus
erat Verbum <note>(Joan. I, 1)</note>
          </hi>. Hic est Deus de Deo: Pater
autem Deus, sed non de Deo. Hic est Filius Dei
unicus; quia de substantia Patris, coaeternus, aequalis
Patri filius nullus alius est. Verbum Deus: non sicut
verbum, cujus sonus et corde cogitari potest, et ore
proferri; sed, sicut dictum est, quod brevius et melius
dici non potest. <hi>Deus erat Verbum.</hi> Apud Patrem
incommutabiliter manens, et incommutabilis etiam
ipse cum Patre: de quo dicit Apostolus, <hi>Qui cum in
forma Dei esset, non rapinam arbitratus est esse aequalis
Deo.</hi> Esse quippe aequalem Patri, natura illi est, non
rapina. Sic credimus in Jesum Christum Filium Dei
Patris unicum, Dominum nostrum.</p>
        </div3>
<div3>
          <head>6.</head>
          <p>
 <hi>Nativitas Christi de Spiritu sancto ex Virgine.</hi> Sed
quia ille, qui in forma Dei non rapinam arbitratus est
esse aequalis Deo, per quem creati sumus, ut quod
perierat quaereret et salvaret, <hi>semetipsum exinanivit,
formam servi accipiens, in similitudinem hominum factus,
et habitu inventus ut homo <note>(Philipp. II, 6, 7)</note>
          </hi>: sic
in eum credimus quod natus sit de Spiritu sancto
et virgine Maria. Utraque enim ejus nativitas mira
est, et divinitatis et humanitatis. Illa est de Patre
sine matre, ista de matre sine patre: illa est sine
aliquo tempore, ista in acceptabili tempore: illa
aeterna, ista opportuna: illa sine corpore in sinu Patris,
ista cum corpore, quo non violata est virginitas
matris: illa sine ullo sexu, ista sine ullo virili complexu.
Ideo autem dicimus natum de Spiritu sancto et
<pb n="1069"/>
Maria virgine, quia cum sancta virgo inquisisset ab
angelo, <hi>Quomodo fiet istud?</hi> ille respondit: <hi>Spiritus
sanctus superveniet in te, et virtus Altissimi obumbrabit
tibi.</hi> Deinde addidit: <hi>Propterea quod nascetur ex te
Sanctum, vocabitur Filius Dei <note>(Luc. I, 34, 35)</note>
          </hi>. Non
ait, Quod nascetur ex te, vocabitur filius Spiritus
sancti. Susceptus quippe a Verbo totus homo, id est,
anima rationalis et corpus; ut unus Christus, unus
Deus Dei Filius non tantum Verbum esset, sed Verbum
et homo, totum hoc Dei Patris est Filius propter
Verbum, et hominis filius propter hominem. Per id
quod Verbum est, aequalis est Patri: per id quod
homo est, major est Pater. Et simul cum homine
Filius Dei est, sed propter Verbum, a quo susceptus
est homo: et simul cum Verbo filius hominis est, sed
propter hominem, qui est susceptus a Verbo. Propter
cujus sanctam in virginis utero conceptionem, non
concupiscentia carnis urente factam, sed fidei charitate
fervente, ideo dicitur natus de Spiritu sancto et
virgine Maria: ut unum eorum pertineat, non ad
gignentem, sed ad sanctificantem, alterum vero ad
concipientem atque parientem. <hi>Propterea,</hi> inquit, <hi>quod nascetur ex te Sanctum, vocabitur Filius Dei.</hi> 
 Quia <hi>Sanctum,</hi> 
 ideo de Spiritu sancto; quia <hi>nascetur ex te,</hi> 
ideo de virgine Maria; quia Filius Dei, ideo <hi>Verbum
caro factum est <note>(Joan. I, 14)</note>
          </hi>.</p>
        </div3>
<div3>
          <head>7.</head>
          <p>
 <hi>Christus Filius Dei crucifixus, mortuus et sepultus.</hi> 
Oportebat autem ut in homine assumpto, non solum
invisibilis videretur, et Patri coaeternus temporaliter
nasceretur; verum etiam incontrectabilis teneretur,
insuperabilis ligno suspenderetur, inviolabilis clavis
configeretur, et vita et immortalis in cruce moreretur,
in monumento sepeliretur: hoc totum Dei Filius
Dominus noster Jesus Christus. Unde consequens est
ut eumdem ipsum Filium Dei unigenitum Dominum
nostrum Jesum Christum, non solum hominem ex
homine natum, verum etiam usque ad mortem et sepulturam
humana passum, et corde credamus ad justitiam,
et ore confiteamur ad salutem. Cum enim sit
totus Filius Dei unicus Dominus noster Jesus Christus
Verbum et homo, atque ut expressius dicam,
Verbum, anima, et caro; ad totum refertur quod in
sola anima tristis fuit usque ad mortem <note>(Matth. XXVI,
38)</note>; quia Filius Dei unicus Jesus Christus fuit:
ad totum refertur quod in solo homine crucifixus est,
quoniam Filius Dei unicus Jesus Christus crucifixus
est: ad totum refertur quod in sola carne sepultus
est. Ex quo enim coepimus dicere credere nos in Jesum
Christum Filium ejus unicum Dominum nostrum,
ex illo quidquid aliud de illo dicimus, non subauditur
nisi Jesus Christus Filius Dei unicus Dominus noster.
Nec miremini: sic enim dicimus Filium Dei unicum
Jesum Christum Dominum nostrum sepultum, cum
sola caro ejus sepulta sit; quemadmodum, verbi
gratia, dicimus apostolum Petrum hodie jacere in
sepulcro, cum et illud verissime dicamus, eum in requie
cum Christo gaudere. Eumdem quippe apostolum
dicimus: non enim duo apostoli Petri, sed unus est.
<pb n="1070"/>
Eumdem ergo ipsum dicimus, et in solo corpore jacere
in sepulcro, et in solo spiritu gaudere cum Christo.
Additur autem, Sub Pontio Pilato, sive unde
colligatur temporis veritas, sive unde Christi plus
commendetur humilitas, quod sub homine judice sit
tanta perpessus, qui judex vivorum et mortuorum est
cum tanta potestate venturus.</p>
        </div3>
<div3>
          <head>8.</head>
          <p>
 <hi>Christi resurrectio et ascensio. Sessio ad dexteram
Patris.</hi> Tertio vero die resurrexit in carne vera, sed
nequaquam ulterius moritura. Hoc discipuli ejus oculis
manibusque probaverunt; nec eorum fidem deciperet
tanta bonitas, nec falleret veritas. Sed propter
brevitatem cito subjungitur quod ascendit in coelum.
Nam quadraginta diebus fuit cum discipulis suis; ne
tam magnum resurrectionis ejus miraculum, si eorum
oculis cito subtraheretur, ludificatio putaretur. Ubi
nunc sedet ad dexteram Patris: quod fidei oculis prudenter
debemus intueri; ne arbitremur in aliqua sede
immobiliter fixum, ut ei stare vel ambulare non liceat.
Non enim quia Stephanus sanctus eum stantem
videre se dixit <note>(Act. VII, 55)</note>, ideo vel ille falsum vidit,
vel Symboli hujus verba turbavit. Absit hoc putare,
absit hoc dicere. Sed illius habitatio in excelsa
et ineffabili beatitudine ita significata est, ut illic sedere
diceretur. Unde etiam sedes habitationes dicuntur;
velut cum interrogamus ubi sit aliquis, et respondetur,
In sedibus suis. Et de servis Dei maxime
ac saepissime dicitur, Tot annos ille in illo vel in illo
monasterio sedit; hoc est, requievit, commoratus
est, habitavit. Nec sancta Scriptura hoc genus locutionis
ignorat. Ille quippe Semei a rege Salomone in
Jerusalem civitate jussus habitare, addita comminatione,
ut, si quando inde auderet exire, poenas debitas
lueret, per tres ibi annos sedisse perhibetur ( <foreign xml:lang="greek"></foreign>) <note>(III Reg. II, 38, sec. LXX)</note>,
quod intelligitur habitasse.
Dextera vero ipsa Patris non ita dicitur secundum
humani corporis situm, tanquam Filio sit ipse ad sinistram,
si ei secundum istos corporeos situs habitusque
membrorum Filius collocatur ad dexteram. Sed
ad dexteram Dei dicitur, honoris et felicitatis inenarrabilis
celsitudo. Sicut de sapientia dictum legitur: <hi>Sinistra ejus sub capite meo, et dextera ejus amplectitur
me 
 <note>(Cant. II, 6)</note>
          </hi>. Si enim subter jacuerit terrena commoditas,
tum desuper amplectitur aeterna felicitas.</p>
        </div3>
<div3>
          <head>9.</head>
          <p>
 <hi>Christus visibili forma judex veniet.</hi> De sublimi
ergo habitatione coelorum, ubi nunc est ejus etiam
immortale jam corpus, Dominus noster Jesus Christus
ad judicandos vivos mortuosque venturus est, secundum
evidentissimum angelicum testimonium, quod
scriptum est in Actibus Apostolorum. Intuentes enim
discipuli Dominum ascendentem in coelum, et eum
suspensis aspectibus deducentes, audierunt Angelos
dicere: <hi>Viri Galilaei, quid hic statis? Hic Jesus, qui receptus
est a vobis, sic veniet, quemadmodum vidistis eum
euntem in coelum <note>(Act. I, 11)</note>
          </hi>. Repressa est multa et
diversa continens humana praesumptio. In ea forma
judicabit Christus, in qua judicatus est. Sic enim eum
viderunt Apostoli ascendentem in coelum, quando audierunt
sic esse venturum. Illa forma erit conspicua
<pb n="1071"/>
vivis et mortuis, bonis et malis: sive bonos intelligamus
nomine appellatos esse vivorum, malosque mortuorum;
sive illos vivos accipiamus, quos nondum
finisse istam vitam inveniet ejus adventus, mortuos
autem quos ejus praesentia suscitabit, sicut ipse in
Evangelio loquitur dicens, <hi>Veniet hora, quando omnes
qui sunt in monumentis, audient vocem ejus; et procedent
qui bene fecerunt, in resurrectionem vitae; qui
mala egerunt, in resurrectionem judicii <note>(Joan. V, 28 et
29)</note>
          </hi>. Et illi videbunt in forma hominis in quem crediderunt,
et illi quem contempserunt. Formam vero
Dei, qua aequalis est Patri, impii non videbunt. <hi>Tolletur</hi> 
enim <hi>impius,</hi> sicut dicit propheta, <hi>ne videat
claritatem Domini <note>(Isai. XXVI, 10, sec. LXX)</note>
          </hi>. Et, <hi>Beati
mundo corde, quoniam ipsi Deum videbunt <note>(Matth. V,
8)</note>
          </hi>. Haec de Jesu Christo Filio Dei unico Domino nostro
satis dicta sint.</p>
        </div3>
<div3>
          <head>10.</head>
          <p>
 <hi>Spiritus sanctus de Patre procedens Deus. Trinitatis
mysterium.</hi> Credimus enim in Spiritum
sanctum, de Patre procedentem <note>(Joan. XV, 26)</note>, nec
tamen filium: super Filium manentem <note>(Id. I, 32)</note>, nec
Filii patrem: de Filii accipientem <note>(Id. XVI, 14)</note>, nec
tamen Filii filium: sed Spiritum Patris et Filii;
Spiritum sanctum et ipsum Deum. Non enim haberet
tale templum, si non esset Deus, unde dicit Apostolus, <hi>Nescitis quia corpora vestra templum in vobis Spiritus
sancti est, quem habetis a Deo 
 <note>(I Cor. VI, 19)</note>
          </hi>? Non
creaturae templum, sed Creatoris. Absit enim a nobis,
ut templum simus creaturae: cum dicat Apostolus, <hi>Templum enim Dei sanctum est, quod estis vos 
 <note>(I Cor.
III, 17)</note>
          </hi>. In hac Trinitate non est aliud alio majus aut
minus, nulla operum separatio, nulla dissimilitudo
substantiae. Unus Pater Deus, unus Filius Deus, unus
Spiritus sanctus Deus. Nec tamen Pater et Filius et
Spiritus sanctus tres dii, sed unus Deus. Ita ut non sit
ipse Pater qui Filius, nec Filius sit qui Pater, nec Spiritus
sanctus sit aut Pater aut Filius: sed Pater Filii Pater,
et Filius Patris Filius, et Spiritus sanctus Patris et Filii
Spiritus: et singulus quisque Deus, et ipsa Trinitas
unus Deus. Haec fides imbuat corda vestra, et confessionem
dirigat. Hoc audiendo credite, ut intelligatis;
ut quod creditis, intelligere proficiendo valeatis.</p>
        </div3>
<div3>
          <head>11.</head>
          <p>
 <hi>Ecclesia sancta catholica, columna et firmamentum
veritatis. Remissio peccatorum.</hi> Sanctam quoque Ecclesiam,
matrem vestram, tanquam supernam Jerusalem
sanctam civitatem Dei, honorate, diligite, praedicate.
Ipsa est quae in hac fide, quam audistis,
fructificat et crescit in universum mundum <note>(Coloss. I,
6)</note>. Ecclesia Dei vivi, columna et firmamentum veritatis <note>(I Tim. III, 15)</note>:
quae malos in fine separandos, a
quibus interim discedit disparilitate morum, tolerat
in communione Sacramentorum. Haec propter sua frumenta
inter paleas modo gementia, quorum in novissima
ventilatione massa horreis debita declarabitur,
claves accepit regni coelorum; ut in illa per sanguinem
Christi, operante Spiritu sancto, fiat remissio
peccatorum. In hac Ecclesia reviviscet anima, quae
<pb n="1072"/>
mortua fuerat peccatis, ut convivificetur Christo, cujus
gratia sumus salvi facti.</p>
        </div3>
<div3>
          <head>12.</head>
          <p>
 <hi>Resurrectio carnis. Conclusio.</hi> Sed nec de ista carne
mortali, quod resurrectura sit in saeculi fine, dubitare
debemus. <hi>Oportet enim corruptibile hoc induere
incorruptionem, et mortale hoc induere immortalitatem.
Seminatur in corruptione, surget in incorruptione:
seminatur in contumelia, surget in gloria: seminatur
corpus animale, surget corpus spirituale <note>(I Cor. XV, 53,
42, 43)</note>
          </hi>. Haec est christiana, haec catholica, haec apostolica
fides. Credite Christo dicenti, <hi>Capillus capitis
vestri non peribit <note>(Luc. XXI, 18)</note>
          </hi>: et infidelitate depulsa,
quanti valeatis, potius cogitate. Quid enim
nostrum a Redemptore nostro contemni potest, quorum
capillus contemni non potest? Aut quomodo dubitabimus
quod animae et carni nostrae vitam daturus
sit aeternam, qui pro nobis animam et carnem, et
suscepit in qua moreretur, et posuit cum moreretur,
et recepit ne mors timeretur? Omnia quae traduntur
in Symbolo pro modulo nostro, fratres mei, vestrae
exposui Charitati. Quod ideo Symbolum dicitur, quia
ibi nostrae societatis fides placita continetur, et ejus
confessione tanquam signo dato christianus fidelis
agnoscitur. Amen.
</p>
        </div3>
      </div1>

<div1>
        <head>SERMO CCXV. In Redditione Symboli.</head>
<div3>
          <head>1.</head>
          <p>
 <hi>Symbolum fidei animo semper versandum.</hi> Sacrosancti
martyrii Symbolum, quod simul accepistis,
et singuli hodie reddidistis, verba sunt in quibus
matris Ecclesiae fides supra fundamentum stabile,
quod est Christus Dominus, solidata firmatur. <hi>Fundamentum
enim aliud nemo potest ponere, praeter id
quod positum est, quod est Christus Jesus <note>(I Cor. III, 11)</note>
          </hi>.
Accepistis ergo, et reddidistis, quod animo et corde
semper retinere debetis, quod in stratis vestris dicatis,
quod in plateis cogitetis, et quod inter cibos non
obliviscamini; in quo etiam dormientes corpore, corde
vigiletis. Renuntiantes enim diabolo, pompis et angelis
ejus mentem atque animam subtrahentes, oblivisci
oportet praeteritorum, et vetustate prioris vitae
contempta, cum novo homine vitam quoque ipsam
sanctis moribus innovare; et, sicut Apostolus dicit,
quae retro sunt obliti, atque in ea quae ante sunt extenti,
sequi ad palmam supernae vocationis Dei <note>(Philipp.
II, 13)</note>; et credere quod nondum vides, ut merito
possis ad id quod credideris pervenire. <hi>Quod enim
videt quis, quid sperat? Si autem quod non videmus
speramus, per patientiam exspectamus <note>(Rom. VIII, 24 et
25)</note>
          </hi>.</p>
        </div3>
<div3>
          <head>2.</head>
          <p>
 <hi>De Deo quid credendum.</hi> Fides ergo haec et salutis
est regula, credere nos in Deum Patrem omnipotentem,
universorum creatorem, regem saeculorum,
immortalem et invisibilem. Ipse est quippe Deus omnipotens,
<pb n="1073"/>
qui in primordio mundi cuncta ex nihilo
fecit, qui est ante saecula, qui fecit et regit saecula.
Non enim tempore augetur, aut loco distenditur, aut
aliqua materia concluditur aut terminatur: sed manet
apud se et in se ipso plena et perfecta aeternitas,
quam nec comprehendere humana cogitatio potest,
nec lingua narrare. Nam si munus quod promittit
sanctis suis, nec oculus vidit, nec auris audivit, nec
in cor hominis ascendit <note>(I Cor. II, 9)</note>; quomodo potest
ipsum qui promittit, aut mens concipere, aut cor cogitare,
aut lingua narrare?</p>
        </div3>
<div3>
          <head>3.</head>
          <p>
 <hi>De Christo. Nativitas ejus aeterna et temporaria,
utraque inenarrabilis. In carne natus est illaesa matris
virginitate.</hi> Credimus et in Filium ejus Dominum
nostrum Jesum Christum, Deum verum de Deo vero,
Dei Patris Filium Deum: sed non duos Deos. Ipse
enim et Pater unum sunt <note>(Joan. X, 30)</note>: et per Moysen
populo insinuat dicens, <hi>Audi, Israel, mandata vitae;
Dominus Deus tuus, Deus unus est <note>(Deut. VI, 4)</note>
          </hi>. Si
autem vis cogitare quemadmodum aeternus Filius de
aeterno Patre sine tempore natus sit; redarguit te
Isaias propheta, qui dicit: <hi>Generationem ejus quis
enarrabit <note>(Isai. LIII, 8)</note>
          </hi>? Nativitatem itaque Dei ex
Deo nec cogitare poteris, nec narrare: credere tantum
tibi permittitur, ut salvus esse possis; sicut
Apostolus dicit: <hi>Credere enim oportet qui ad Deum accedit,
quia est, et quaerentibus eum mercedis redditor
erit <note>(Hebr. XI, 6)</note>
          </hi>. Si vero nativitatem ejus secundum
carnem, quam pro nostra salute dignatus accepit,
scire desideras; audi, et crede natum de Spiritu sancto
ex Maria virgine. Quanquam et hanc ipsam nativitatem
ejus quis enarrabit? Quis enim digne aestimare
potest Deum propter homines nasci voluisse,
sine virili semine virginem concepisse, sine corruptione
peperisse, et post partum in integritate permansisse?
Dominus enim noster Jesus Christus uterum
virginis dignatus intravit, membra feminae
immaculatus implevit, matrem sine corruptione fetavit,
a se ipso formatus exivit, atque integra genitricis
viscera reservavit; ut eam de qua nasci dignatus
est, et matris honore perfunderet, et virginis
sanctitate. Quis hoc cogitat? quis enarrat? Ergo et
hanc nativitatem ejus quis enarrabit? Cujus enim mens
ad cogitandum, cujus ad enuntiandum lingua sufficiat,
non solum quod in principio erat Verbum, non habens
ullum nascendi principium; verum etiam quod Verbum
caro factum est <note>(Joan. I, 1, 14)</note>, eligens virginem
quam sibi faceret matrem, faciens matrem quam
servaret et virginem; Dei Filius nulla matre concipiente,
hominis filius nullo homine seminante; fecunditatem
feminae veniendo afferens, integritatem nascendo
non auferens? Quid est hoc? quis dicat? quis
taceat? Et mirum dictu: quod eloqui non valemus,
silere non sinimur; sonando praedicamus, quod nec
cogitando comprehendimus. Tantum quippe Dei donum
nec effari possumus, quoniam sumus ad ejus
enarrandam magnitudinem parvuli; et tamen laudare
<pb n="1074"/>
compellimur, ne tacendo remaneamus ingrati. Sed
Deo gratias, quia id quod competenter non potest dici,
potest fideliter credi.</p>
        </div3>
<div3>
          <head>4.</head>
          <p>
 <hi>Maria credendo concepit sine viro. Christus nostri
gratia natus est in carne.</hi> Credimus ergo in Jesum
Christum Dominum nostrum, natum de Spiritu sancto
ex virgine Maria. Nam et ipsa beata Maria, quem
credendo peperit, credendo concepit. Cum enim
promisso sibi filio, quaesisset quemadmodum fieret,
quoniam virum non cognosceret; utique solus ei modus
cognoscendi atque pariendi notus erat, quem
quidem ipsa experta non fuerat, sed ex aliis feminis
natura frequentante didicerat, ex viro scilicet et femina
hominem nasci: responsum ab Angelo accepit, <hi>Spiritus sanctus superveniet in te, et virtus Altissimi
obumbrabit tibi; propterea quod nascetur ex te Sanctum,
vocabitur Filius Dei.</hi> 
 Quae cum dixisset Angelus,
illa fide plena, et Christum prius mente quam ventre
concipiens, <hi>Ecce,</hi> inquit, <hi>ancilla Domini, fiat mihi secundum
verbum tuum <note>(Luc. I, 34-38)</note>
          </hi>. Fiat, inquit,
sine virili semine conceptus in virgine; nascatur de
Spiritu sancto et integra femina, in quo renascatur de
Spiritu sancto integra Ecclesia. Sanctum quod nascetur
de homine matre sine homine patre, vocetur
Dei Filius; quoniam qui natus est de Deo Patre sine
ulla matre, mirabiliter oportuit ut fieret hominis
filius; in ea carne natus, ut per clausa viscera parvus
exiret, in qua resuscitatus per clausa ostia magnus
intraret. Mira sunt haec, quia divina sunt;
ineffabilia, quia et inscrutabilia: non sufficit explicando
os hominis, quia nec investigando cor hominis.
Credidit Maria, et in ea quod credidit factum est.
Credamus et nos, ut et nobis possit prodesse quod
factum est. Quamvis ergo mirabilis sit etiam ista nativitas:
tamen cogita, o homo, quid pro te Deus tuus,
Creator pro creatura susceperit; ut Deus in Deo
manens, aeternus cum aeterno vivens, aequalis Filius
Patri, pro reis et pro peccatoribus servis formam
servi non dedignaretur induere. Neque enim hoc meritis
humanis est exhibitum. Nam pro iniquitatibus
nostris poenas potius merebamur: sed si iniquitates
observasset, quis sustinuisset? Pro impiis ergo et
pro peccatoribus servis Dominus factus est homo,
de Spiritu sancto et virgine Maria nasci dignatus est.</p>
        </div3>
<div3>
          <head>5.</head>
          <p>
 <hi>Pro nobis mortuus. Crux non erubescenda.</hi> Parum
hoc forsitan videatur, quod pro hominibus Deus,
pro peccatoribus justus, pro reis innocens, pro captivis
rex, pro servis Dominus carne humanitatis indutus
advenit, in terris visus est et cum hominibus
conversatus est: crucifixus insuper, mortuus et sepultus
est. Non credis? Dicis forte: Quando hoc factum
est? Audi quo tempore: sub Pontio Pilato. In
significatione tibi etiam nomen judicis positum est,
ne vel de tempore dubitares. Crede ergo Filium Dei
crucifixum sub Pontio Pilato et sepultum. <hi>Majorem</hi> 
autem <hi>hac charitatem nemo habet, ut animam suam ponat
quis pro amicis suis <note>(Joan. XV, 13)</note>
          </hi>. Putas, nemo?
Omnino nemo. Verum est, Christus hoc dixit.
Interrogemus Apostolum, etiam respondeat nobis.
<pb n="1075"/> <hi>Christus,</hi> 
 inquit, <hi>pro impiis mortuus est.</hi> Et iterum
dicit: <hi>Cum inimici essemus, reconciliati sumus Deo per
mortem Filii ejus.</hi> Ecce ergo in Christo majorem invenimus
charitatem, quia animam suam non pro amicis,
sed pro suis tradidit inimicis. Quantus ergo Dei amor
erga homines et qualis affectio, sic amare etiam
peccatores, ut amore eorum moreretur. <hi>Commendat</hi> 
enim <hi>charitatem suam in nobis,</hi> Apostoli verba sunt; <hi>quia cum adhuc peccatores essemus, Christus pro nobis
mortuus est 
 <note>(Rom. V, 6, 10, 8)</note>
          </hi>. Crede ergo hoc et tu,
et pro salute tua noli erubescere confiteri. <hi>Corde enim
creditur ad justitiam, ore autem confessio fit ad salutem <note>(Id. X, 10)</note>
          </hi>.
Denique ne dubitares, ne erubesceres, quando
primum credidisti, signum Christi in fronte tanquam
in domo pudoris accepisti. Recole frontem tuam,
ne linguam expavescas alienam. <hi>Qui enim,</hi> inquit,
ipse Dominus, <hi>confusus me fuerit coram hominibus,
confundet illum Filius hominis coram Angelis
Dei <note>(Marc. VIII, 38)</note>
          </hi>. Noli ergo erubescere ignominiam
crucis, quam pro te Deus ipse non dubitavit
excipere; et dic cum Apostolo: <hi>Mihi autem absit gloriari,
nisi in cruce Domini nostri Jesu Christi <note>(Galat. VI,
14)</note>
          </hi>. Et respondet tibi idem ipse apostolus: <hi>Non me
judicavi aliquid scire in vobis, nisi Jesum Christum,
et hunc crucifixum <note>(I Cor. II, 2)</note>
          </hi>. Ille qui ab uno populo
est tunc crucifixus, in omnium populorum est
nunc cordibus fixus.</p>
        </div3>
<div3>
          <head>6.</head>
          <p>
 <hi>Resurrectionis Christi fides. Haec fides Christianos
discernit.</hi> Tu autem, quisquis es qui de potentia magis
quam de humilitate vis gloriari, accipe consolationem,
habe exsultationem. Qui enim crucifixus sub Pontio
Pilato et sepultus est, Tertia die resurrexit a
mortuis. Forte et hic dubitas, forte trepidas. Quando
tibi dictum est, Crede natum, crede passum, crucifixum,
mortuum et sepultum; quasi de homine
facilius credidisti: nunc quia dicitur, Tertia die resurrexit
a mortuis, dubitas, o homo? Ut de multis
unum proferamus exemplum; Deum attende, omnipotentem
cogita, et noli dubitare. Si enim potuit te,
cum non esses, ex nihilo facere; cur non potuit hominem
suum, quem jam fecerat, a mortuis excitare?
Credite ergo, fratres: ubi de fide agitur, longo uti
sermone non opus est. Sola haec fides est, quae Christianos
ab omnibus hominibus discernit et separat.
Nam quia mortuus est et sepultus, et Pagani modo
credunt, et Judaei tunc viderunt: quia vero tertia die
resurrexit a mortuis, nec Paganus nec Judaeus admittit.
Discernit ergo a mortuis perfidis vitam fidei
nostrae, resurrectio mortuorum. Nam et apostolus
Paulus cum Timotheo scriberet: <hi>Memento,</hi> inquit, <hi>Jesum Christum resurrexisse a mortuis 
 <note>(II Tim. II, 8)</note>
          </hi>.
Credamus ergo, fratres, et quod in Christo factum
credimus, hoc futurum speremus in nobis. Deus enim
qui promittit, non fallit.</p>
        </div3>
<div3>
          <head>7.</head>
          <p>
 <hi>Christi sessio ad dexteram Patris.</hi> Postquam ergo
resurrexit a mortuis, ascendit ad coelos, sedet ad
<pb n="1076"/>
dexteram Dei Patris. Adhuc forte non credis. Audi
Apostolum: <hi>Qui descendit,</hi> inquit, <hi>ipse est et qui
ascendit super omnes coelos, ut adimpleret omnia <note>(Ephes. IV, 10)</note>
          </hi>.
Vide ne quem non vis credere resurgentem,
sentias vindicantem. Qui enim non crediderit,
jam judicatus est <note>(Joan. III, 18)</note>. Nam qui
modo sedet ad dexteram Patris advocatus pro nobis,
inde venturus est judicare vivos et mortuos. Credamus
ergo; ut sive vivamus, sive moriamur, Domini
simus <note>(Rom. XIV, 8)</note>.</p>
        </div3>
<div3>
          <head>8.</head>
          <p>
 <hi>De Spiritu sancto, remissione peccatorum,</hi> etc.
Credamus et in Spiritum sanctum. Deus enim est;
quia scriptum est, <hi>Deus Spiritus est <note>(Joan. IV, 24)</note>
          </hi>.
Per ipsum remissionem accipimus peccatorum; per
ipsum resurrectionem credimus carnis; per ipsum
vitam speramus aeternam. Sed videte ne numerando
errorem patiamini, et me putetis tres deos dixisse,
quia unum Deum tertio nominavi. Una est in Trinitate
substantia deitatis, una virtus, una potestas, una
majestas, unum nomen divinitatis; sicut ipse Christus
dixit discipulis suis, cum resurrexisset a mortuis: <hi>Ite,
baptizate gentes,</hi> non in multis nominibus, sed in uno <hi>nomine Patris et Filii et Spiritus sancti 
 <note>(Matth. XXVIII,
19)</note>
          </hi>. Credentes ergo divinam Trinitatem, et trinam unitatem,
cavete, dilectissimi, ne quis vos ab Ecclesiae
catholicae fide ac unitate seducat.  Qui enim vobis
aliter evangelizaverit, praeterquam quod accepistis,
anathema sit.   Apostolum, non me audite, qui ait:
  Sed etsi nos, aut angelus de coelo aliter vobis evangelizaverit,
praeterquam quod accepistis, anathema
sit   <note>(Galat. I, 9, 8)</note>.</p>
        </div3>
<div3>
          <head>9.</head>
          <p>
 <hi>In ecclesia catholica vivendum.</hi> Videtis certe,
charissimi, etiam in ipsis sancti Symboli verbis, quomodo
conclusioni omnium regularum, quae ad sacramentum
fidei pertinent, quasi supplementum quoddam
additum, ut diceretur, Per sanctam Ecclesiam. Fugite
ergo, quantum potestis, diversos et varios deceptores,
quorum sectas et nomina prae multitudine sui,
nunc longum est enarrare. Multa enim habemus dicere
vobis; sed non potestis illa portare modo.
Unum vestris precibus commendo, ut ab eo qui
catholicus non est, animum et auditum vestrum
omnimodis avertatis: quo remissionem peccatorum
et resurrectionem carnis et vitam aeternam,
per unam veram et sanctam Ecclesiam catholicam apprehendere
valeatis; in qua discitur Pater et Filius
et Spiritus sanctus unus Deus; cui est honor et gloria
in saecula saeculorum.
</p>
        </div3>
      </div1>

<div1>
        <head>SERMO CCXVI. Ad competentes</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Competentes quinam.</hi> Rudimenta
ministerii nostri, et vestri conceptus quo
<pb n="1077"/>
fidei concipitis utero generari coelesti gratia, adjuvanda
sunt ore: ut et noster vos sermo salubriter
alloquatur, et nos vester conceptus utiliter consoletur.
Nos instruimus sermonibus, vos proficite moribus.
Spargimus sermonem verbi, fructum reddite fidei. Omnes
secundum vocationem qua vocati sumus a Domino,
in ejus via semitaque curramus; nullus retro respiciat.
Veritas enim quae nec fallit nec fallere potest, aperte
denuntiat: <hi>Nemo ponens manum super aratrum, et
respiciens retro, aptus erit regno coelorum <note>(Luc. IX, 62)</note>
            </hi>.
Hoc nempe vos concupiscere, ad hoc ambire omnibus
mentis vestrae conatibus, ipsum vestrum nomen,
quod competentes vocamini, ostendit. Quid enim aliud
sunt Competentes, quam simul petentes? Nam quomodo
condocentes, concurrentes, considentes, nihil
aliud sonat, quam simul docentes, simul currentes,
simul sedentes; ita etiam Competentium vocabulum
non aliunde quam de simul petendo atque unum aliquid
appetendo compositum est. Et quod illud est unum,
quod petitis vel concupiscitis, nisi quod quidam abjectis
desideriis carnalibus et superatis terroribus
saeculi clamat intrepidus? <hi>Si consistant adversum me
castra, non timebit cor meum; si exsurgat in me bellum,
in hoc ego sperabo.</hi> Et quae illa sit exprimens, adjunxit
et dixit: <hi>Unam petii a Domino, hanc requiram; ut inhabitem
in domo Domini omnes dies vitae meae.</hi> Atque
hujus regionis et habitationis beatitudinem explanans,
connectit et exprimit: <hi>Ut contempler delectationem
Domini, et protegar a templo ejus <note>(Psal. XXVI, 3, 4)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Hortatur ut renuntient saeculo.</hi> Videtis,
contirones mei, ad quam delectationem Domini
venietis, cum delectationem saeculi abjicitis? Si despicitis
mundum, habebitis cor mundum, et videbitis
eum qui fecit mundum: et sicut ille vicit, ita et vos
in ejus gratia vincetis hunc mundum. Quem profecto
jam jamque superabitis atque calcabitis, si non de
vestris viribus, sed de Dei misericordissimi adjutorio
praesumatis. Nolite vos despicere, quia nondum apparuit
quod eritis. Scitote autem, quoniam cum apparuerit,
similes ei eritis, dum apparuerit quod eritis.
Scitote autem, quoniam videbitis eum, non qualis in
temporis plenitudine venit ad nos, sed qualis semper
manens condidit nos <note>(I Joan. III, 2)</note>. Exuite vos veterem
hominem, ut induamini novo <note>(Coloss. III, 9, 10)</note>.
Pactum vobiscum Dominus inchoat. Vixistis saeculo,
carni vos et sanguini dedistis, imaginem hominis
terreni portastis. Sicut ergo imaginem portastis ejus
qui de terra est, ita etiam ejus qui de coelo est ultra
portate <note>(Id. XV, 49)</note>. <hi>Humanus sermo,</hi> quia ideo Verbum
caro est factum, <hi>ut sicut exhibuistis corpora vestra
arma iniquitatis peccato, ita nunc exhibeatis membra
vestra arma justitiae Deo <note>(Rom. VI, 19)</note>
            </hi>. In perniciem
adversus vos vester oppugnator vestris jaculis armabatur:
in salutem vestram adversus eum vicissim
membris vestris vester protector armetur. Nihil vobis
<pb n="1078"/>
ille nocebit, si membra vestra vobis auferentibus non
tenebit. Iste vos jure derelinquet, si ab eo vestrum
votum voluntasque dissentiet.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>De regno coelorum emendo cogitent.
Non abjecte de se sentiant. Bonorum operum fructus reddant.</hi> 
Ecce cum auctione et mercatu fidei, regnum vobis
coelorum venale proponitur: inspicite et congerite
vestrae conscientiae facultates, thesauros cordis vestri
unanimiter congregate. Et tamen gratis emitis, si
gratam gratiam quae vobis offertur, agnoscitis. Nihil
impenditis, et tamen magnum est quod acquiritis.
Non sitis viles vobis, quos cunctorum Creator et vester
tam charos aestimat, ut vobis quotidie Unigeniti
sui pretiosissimum sanguinem fundat. Non sic eritis
viles si pretiosum distinguatis a vili; si non creaturae,
sed Creatori serviatis; si vobis inferiora vestra non
fuerint dominata, ut immaculati a capitali magnoque
peccato mundemini <note>(Psal. XVIII, 14)</note>; si non in vobis
semen verbi Dei, quod etiam nunc spargit coelestis
agricola in agro cordis vestri, aut tanquam in
via indignorum transitu conculcetur, aut tanquam
inter petrosa durissimae conscientiae vestrae stoliditate
jam germinans comprimatur, aut inter spinas cupiditatum
vestrarum perniciosis aculeis suffocetur. Si a
tam damnosae damnandaeque terrae sterilitate abhorreatis,
fructifera vos profecto terra uberrimaque
suscipiet, et cum magno gaudio seminatori et complutori
vestro multiplicatam centeni reddetis ubertatem;
aut si ad hoc impares forte fueritis, sexageni
fructus usuras exsolvetis: quod si nec ad hoc occurretis,
non erit vester ingratus etiam trigeni proventus <note>(Matth. XIII, 1-23)</note>;
quia coelestibus omnes horreis
excipientur, omnes in aeterna requie recondentur. De
omnium fructibus coelestis panis ille conficietur, et
omnis operarius in dominica vinea sine dolo laborans,
ipso abundanter ac salubriter saturabitur: dum tanti
seminatoris, plutoris, et rigatoris, atque ipsius incrementi
datoris, evangelica praedicatione gloria diffamatur.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Ad Deum conversi tendant ad aeternam
vitam.</hi> Accedite ergo ad eum in obtritione cordis:
quoniam prope est omnibus qui obtriverunt cor,
et ipse vos humiles spiritu salvos faciet <note>(Psal. XXXIII,
19)</note>. Certatim accedite, ut illuminemini. Estis enim
adhuc in tenebris, et tenebrae in vobis. Eritis autem
lux in Domino, qui <hi>illuminat omnem hominem venientem
in hunc mundum <note>(Joan. I, 9)</note>
            </hi>. Confortamini saeculo,
reformamini Deo. Babylonicae captivitatis vos
aliquando jam taedeat. Ecce Jerusalem mater illa coelestis,
in viis hilariter invitans occurrit, et obsecrat
ut velitis vitam, et diligatis videre dies bonos, quos
nunquam habuistis, nec unquam in hoc saeculo habebitis.
Ibi enim deficiebant, sicut fumus, dies vestri:
quibus augeri, minui; et quibus crescere, deficere;
et quibus ascendere, vanescere fuit. Qui vixistis peccato
annos multos et malos, desiderate vivere Deo:
non multos annos quandoque finiendos, et ad intereundum
<pb n="1079"/>
in umbra mortis currentes; sed bonos, et in
veritate vivacis vitae propinquos; ubi nulla fame,
nulla siti lassabitis; quia cibus vester fides, potus
sapientia erit. Nunc enim in Ecclesia in fide benedicitis
Dominum: tunc autem in specie affluentissime
rigabimini de fontibus Israel.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Hic vitae aeternae desiderio lugeant,
et membra sua mortificent.</hi> Sed in hac interim peregrinatione
sint vobis lacrymae vestrae panis die ac
nocte; dum dicentibus vobis quotidie, Ubi est Deus
vester <note>(Psal. XLI, 4)</note>? non potestis carnalibus demonstrare
quod oculus non vidit, nec auris audivit, aut in
cor hominis ascendit <note>(I Cor. II, 9)</note>. Donec veniatis et
appareatis ante oculos Dei vestri, nolite deficere. Veniet
enim et ipse promissa persolvere, qui se sponte
professus est debitorem: qui nihil ab aliquo mutuatus
est, et suo promisso debitor esse dignatus est.
Nos debebamus; et tantum debebamus, quantum peccaveramus.
Venit ille sine debito, quia sine ullo peccato;
invenit nos damnoso ac damnando fenore oppressos,
et quae non rapuerat exsolvens, nos a sempiterno
debito misericorditer liberavit. Nos admiseramus
culpam, exspectabamus poenam; ille non
factus socius culpae nostrae, sed factus particeps
poenae, simul et culpae esse voluit donator et poenae.
Ipse est enim qui ex usuris et iniquitate eruet
animas credentium <note>(Psal. LXXI, 14)</note>, atque ex
corde in unoquoque dicentium: <hi>Credo videre bona
Domini in terra viventium <note>(Psal. XXVI, 13)</note>
            </hi>. Haec
terra, non terreno vel mortuo, sed coelesti quodam
modo ac vivo corde concupiscenda est. Ipsa est enim
cui in psalmo alio flagrans quidam ejus amore et alacriter
cantans dicit. <hi>Spes mea es tu, portio mea in
terra viventium <note>(Psal. CXLI, 6)</note>
            </hi>. Ad quam illi tendunt,
qui vitaliter mortificant membra sua super terram:
non membra quibus corporis mundi hujus compago
consistit, sed illa membra quibus animae virilitas miserabiliter
infirmatur. Apertissime ea dinumerans
ac designans Vas electionis Paulus apostolus dicit:
  Mortificate membra vestra, quae sunt super terram;
fornicationem, immunditiam, perturbationem,
concupiscentiam malam, et avaritiam, quae
est idolorum servitus   <note>(Coloss. III, 5)</note>. Ecce quae in
hac terra morientium mortificare debeatis, qui in illa
terra viventium vivere concupiscitis. Sic ergo efficiamini
membra Christi, ut non ea tollatis, et faciatis
membra meretricis. Quae enim turpior, quae dedecorosior
est meretrix, quam ipsa quae prima posita est
fornicatio, et ultima avaritia? Quam idolorum servitutem
veraciter appellavit; quia non solum in corporis
luxu, sed etiam in animae fluxu agnoscere et vitare
debetis, ne illam perditionem minacis et casti sponsi
ac justi judicis incurratis, cui dicitur: <hi>Perdidisti
omnem qui fornicatur abs te.</hi> Quanto justius, quanto
utilius, in cordis ad eum castitate singuli quique clamabitis: <hi>Mihi adhaerere Deo, bonum est 
 <note>(Psal. LXXII,
27 et 28)</note>
            </hi>? Hanc adhaesionem illa dilectio praestat, de
qua similiter dicitur: <hi>Dilectio sine simulatione; odio
habentes malum, adhaerentes bono <note>(Rom. XII, 9)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
<pb n="1080"/> <hi>Quod illis certamen indictum. Exorcismus
adjurato Christi nomine. Maledicta in diabolum.
Expulsio diaboli.</hi> Ecce ubi est stadium vestrum, ecce
ubi lucta certantium, ecce ubi cursus currentium,
ecce ubi ferientium pugillatus. Si vultis perniciosissimum
colluctatorem fidei lacertis elidere; prosternite
mala, complectimini bona. Si vultis sic currere,
ut comprehendatis; fugite iniquum, consequimini
justum. Si vultis sic pugillare, ut non aerem caedatis,
sed hostem viriliter feriatis; castigate corpus vestrum,
et in servitutem redigite, ut ab omnibus abstinentes
ac legitime certantes, bravii coelestis et incorruptae
coronae participes triumphetis. Quod in vobis adjurato
vestri Redemptoris nomine facimus, hoc vestri
cordis scrutatione et contribulatione complete. Nos
precibus ad Deum et increpationibus inveterati hostis
dolis resistimus: vos votis et vestri cordis contritione
persistite, ut eruamini de potestate tenebrarum,
et transferamini in regnum claritatis ejus. Hoc est
nunc opus vestrum, et hic labor vester. Digna in
eum nos suis nequitiis maledicta congerimus: vestra
vos potius aversione ac pia renuntiatione gloriosissimum
ei certamen indicite. Atterendus, vinciendus,
excludendus est Dei et vester, ac sui potius inimicus.
Nam furor ejus et in Deum protervus, et adversum
vos nefarius, et in se perniciosus ostenditur. Anhelet usquequaque
caedes, supponat muscipulas, exacuat multiplices
et dolosas linguas suas: omnia venena ejus,
obtestato nomine Salvatoris, vestris cordibus effundite.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Ad spiritualem renascentiam
cooperentur Christo et Ecclesiae.</hi> Quidquid facinorosissimis
suggestionibus, quidquid flagitiosissimis illecebris
immittebat, nunc exhaurietur, nunc publicabitur.
Nunc populabitur captivitas ejus, qua vos
tyrannice possidebat. Avertetur a vobis jugum, quo
vos immaniter deprimebat, et ejus cervicibus imponetur:
tantum vos in liberationem vestram, Redemptori
vestro vestrum praebete consensum. Sperate
in eum, omne concilium novae plebis, et popule qui
nasceris, quem fecit Dominus, enitere ut salubriter
pariaris, ne feraliter abortiaris. Ecce uterus matris
Ecclesiae, ecce ut te pariat, atque in lucem fidei producat,
laborat in gemitu suo. Nolite vestra impatientia
viscera materna concutere, et partus vestri
januas angustare. Popule qui crearis, lauda Deum
tuum: lauda, qui crearis, lauda Dominum tuum.
Quia lactaris, lauda: quia aleris, lauda: quia nutriris,
profice sapientia et aetate. Ille quoque has moras
partus temporalis admisit, qui nec brevitate temporis
deficit, nec longitudine ulla temporis proficit, sed a
diebus aeternis cunctas angustias et tempus exclusit. <hi>Nolite</hi> 
 hic, sicut benignus parvulum nutritor admonet, <hi>pueri effici mentibus, sed malitia parvuli estote,
mentibus perfecti sitis 
 <note>(I Cor. XIV, 20)</note>
            </hi>. Ut Competentes
competenter adolescite in Christo, ut in virum
perfectum juveniliter accrescatis. Laetificate, ut scriptum
est, profectu sapientiae vestrae patrem vestrum,
et nolite defectu vestro contristare matrem vestram
<pb n="1081"/> <note>(Prov. X, 1, et XV, 20)</note>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Novae regenerationis gratia.</hi> 
Amate quod eritis. Eritis enim filii Dei, et filii adoptionis.
Hoc vobis gratis dabitur, gratisque conferetur.
In quo largius uberiusque abundabitis, quanto
plus grati ei a quo haec accepistis, fueritis. Ad eum
ambite, qui novit qui sint ejus. Tunc autem non dedignabitur
vos inter eos qui ejus sunt nosse, si nominantes
nomen Domini, ab injustitia recedatis <note>(II Tim.
II, 19)</note>. Parentes carnis vestrae habetis, vel habuistis
in saeculo, qui vos in laborem atque ad poenam mortemque
genuerunt: sed quia feliciori orbitate potest
unusquisque vestrum de talibus dicere, <hi>Pater meus et
mater mea dereliquerunt me <note>(Psal. XXVI, 10)</note>
            </hi>; illum
Patrem, christiane, agnosce, qui illis relinquentibus
suscepit te ex utero matris tuae, cui quidam fidelis
fideliter dicit, <hi>De ventre matris meae tu es protector
meus <note>(Psal. XXI, 11)</note>
            </hi>. Pater Deus est, mater Ecclesia.
Longe aliter ab his generabimini, quam ab illis geniti
fueratis. Hos partus, non labor, non miseria, non
fletus, non mors; sed facilitas, felicitas, gaudium,
vitaque suscipiet. Per illos lamentabilis generatio;
per hos optanda generatio est. Illi nos generando in
aeternam poenam generant, propter veterem culpam:
isti regenerando, nec poenam faciunt remanere, nec
culpam. Haec est illa regeneratio <hi>quaerentium eum,
quaerentium faciem Dei Jacob <note>(Psal. XXIII, 6)</note>
            </hi>. Humiles
quaerite: quod cum inveneritis, ad securam altitudinem
venietis. Infantia vestra innocentia erit, pueritia
reverentia, adolescentia patientia, juventus virtus,
senium meritum, senectus nihil aliud quam canus
sapiensque intellectus. Per hos articulos vel gradus
aetatis, non tu evolveris, sed permanens innovaris.
Non enim ut decidat prior secunda succedet, aut tertiae
ortus secundae erit interitus, aut quarta jam nascitur
ut tertia moriatur; non quinta quartae invidebit
ut maneat, nec quintam sexta sepeliet. Cum simul
aetates istae non veniant, tamen in anima pia et justificata
pariter et concorditer perseverant. Hae te ad
septimam perennem quietem pacemque perducent.
Tamen sexies, ut legimus, de necessitatibus aetatis
mortiferae liberatum, jam in septima non te tangent
mala <note>(Job V, 19)</note>. Non enim certabunt quae non
erunt, aut praevalebunt quae nec audebunt. Ibi secura
immortalitas, ibi immortalis securitas.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Aetates spirituales.</hi> Et unde haec,
nisi de immutatione dexterae Excelsi, qui benedicet
filios tuos in te, qui ponet terminos tuos pacem <note>(Psal.
CXLVII, 13, 14)</note>? Excitamini ergo ad haec, concreti,
discreti; concreti bonis, discreti a malis: electi,
dilecti, praesciti, vocati, justificandi, glorificandi:
ut crescentes, juvenescentes, ac senescentes in fide
ac maturitate virium, non corruptione membrorum,
in senecta uberi, tranquilli annuntietis opera Domini,
qui fecit vobis magna, qui potens est: quia magnum
nomen ejus, et sapientiae ejus non est numerus. Vitam
quaeritis currite ad eum qui est fons vitae: et
fugatis tenebris fumosarum cupiditatum vestrarum,
<pb n="1082"/>
videbitis lumen in lumine Unigeniti illius vestri atque
clementissimi Redemptoris, et fulgentissimi illuminatoris.
Si salutem quaeritis, sperate in eum qui salvos
facit sperantes in se <note>(Psal. XVI, 7)</note>. Si ebrietatem
deliciasque sectamini, nec ipsas negabit. Tantum
venite et adorate, procidite et plorate ante eum qui
fecit vos <note>(Psal. XCIV, 6)</note>: et inebriabit vos ab ubertate
domus suae, et torrente deliciarum suarum potabit
vos <note>(Psal. XXXV, 9)</note>.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Cavenda superbia, et adhibenda
vigilantia.</hi> Sed cavete, ne veniat vobis pes superbiae;
et vigilate, ne vos manus moveant peccatorum <note>(Ibid.,
12)</note>. Primum ne contingat, orate ut ab occultis vestris
mundet vos: secundum vero ne irruat et dejiciat vos,
petentes ut ab alienis parcat vobis <note>(Psal. XVIII, 13,
14)</note>; jacentes surgite, surgentes state, stantes adsistite,
adsistentes persistite. Nolite ultra ferre jugum:
disrumpite potius vincula eorum, et abjicite a vobis
jugum ipsorum <note>(Psal. II, 3)</note>, ne iterum servitutis jugo
attineamini. <hi>Dominus in proximo est; nihil solliciti
fueritis <note>(Philipp. IV, 5, 6)</note>
            </hi>. Manducate nunc panem
doloris: veniet tempus, quando post panem tristitiae
panis vobis laetitiae ministretur. Sed meritum illius,
hujus est tolerantia, Aversio et fuga tua panem luctus
commeruit: convertere, compungere, et redi ad Dominum
tuum. Paratus est ille compuncto et redeunti
panem gaudii erogare; si non dissimules nec differas
pro fuga tua flebiliter aerumnosus orare. In tantis
ergo catervis molestantium induite vos cilicio, et
humiliate in jejunio animam vestram. Redditur humilitati
quod superbiae denegatum est. Et vos quidem
cum scrutaremini, atque ipsius fugae ac desertionis
persuasor in Trinitatis tremendae omnipotentiae debite
increparetur, non estis induti cilicio: sed tamen
vestri pedes in eodem mystice constiterunt.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Quanta Dei misericordia: quomodo
ad illam confugiendum.</hi> Calcanda sunt vitia velleraque
caprarum: sinistrorum haedorum conscindendi
sunt panni. Cum prima stola ultro vobis occurret
misericors pater, qui ad vestram depellendam
pestiferam famem etiam saginatum vitulum non distulit
immolare <note>(Luc. XV, 11-32)</note>. Ejus carnibus pascemini,
ejus sanguine potabimini: cujus effusione
peccata dimittuntur, debita donantur, maculae deterguntur.
Ut pauperes manducate, et tunc saturabimini:
Ut et vos de illis sitis, de quibus dicitur, <hi>Manducabunt
pauperes, et saturabuntur <note>(Psal. XXI, 27)</note>
            </hi>: ac
saturati salubriter ejus panem gloriamque ructate.
Currite ad eum, et convertimini: ille est enim qui
convertit aversos, prosequitur fugitivos, invenit perditos,
humiliat superbos, pascit famelicos, solvit compeditos,
illuminat caecos, purgat immundos, recreat
fatigatos, suscitat mortuos, atque nequitiae spiritibus
possessos et captos eripit. A quibus quia vos nunc
immunes esse probavimus; gratulantes vobis admonemus
vos, ut sanitas quae apparuit in vestro corpore,
haec in vestris cordibus conservetur.
</p>
          </div3>
        </div2>
      </div1>

<div1>
        <head>SERMO CCXVII. <hi>De oratione Christi,</hi> Pater, quos dedisti mihi, volo ut ubi ego sum, ibi sint ipsi. <hi>Joan. cap.</hi> XVII, 24. Habitus paulo ante Pascha.</head>

<pb n="1083"/>
<div3>
          <head>1.</head>
          <p>
 <hi>Christus orat, et dat quod orat.</hi> Dominus Christus,
qui nos exaudit cum Patre, orare pro nobis dignatus
est Patrem. Quid felicitate nostra certius, quando
ille pro nobis orat, qui dat quod orat? Est enim
Christus homo et Deus: orat ut homo; dat quod
orat, ut Deus. Quod autem tenere debetis, ideo totum
Patri assignat, quia Pater non de illo est, ipse
de Patre est. Fonti unde natus est, totum dat. Sed
et ipse fons natus est. Ipse est enim fons vitae. Ergo
Pater fons fontem genuit. Genuit quidem fontem fons;
sed et generans fons et genitus fons: quemadmodum
generans Deus et genitus Deus, unus est Deus. Pater
non est Filius, Filius non est Pater, Spiritus sanctus
amborum nec Pater nec Filius: sed Pater et Filius
et Spiritus sanctus unus est Deus. Aedificamini in
unitate, ne cadatis in separatione.</p>
        </div3>
<div3>
          <head>2.</head>
          <p>
 <hi>Locus bonus, quo nobis migrandum de hoc loco
malo.</hi> Audistis quid pro nobis oraret, imo quid vellet.
Dixit: <hi>Pater, quos dedisti mihi, volo ut ubi ego sum,
ibi sint ipsi. Volo,</hi> inquit, <hi>ut ubi ego sum, et ipsi sint
mecum.</hi> O domus beata! o patria secura! Non habet
hostem, non habet pestem. Securi ibi vivemus, migrare
non quaeremus, tutiorem locum non inveniemus.
Quidquid hic elegeris in terra, ad timorem eligis,
non ad securitatem. Elige tibi locum, dum es in
malo loco, id est in hoc saeculo, in hac vita tentationibus
plena, elige in hac mortalitate gemitibus et timoribus
plena: dum es in malo loco, elige tibi locum,
quo migres de malo loco. Non poteris ad locum bonum
migrare de loco malo, nisi bene feceris in loco
malo. Qualis locus est ille, ubi nemo esurit? Ergo si
vis habitare in loco bono, ubi nemo esurit; in loco
malo frange panem tuum esurienti. In loco illo beato
nemo est peregrinus: omnes in patria sua vivunt.
Si ergo vis esse in loco bono, ubi nemo est peregrinus;
in loco malo non habentem quo intret, suscipe
in domum tuam. Peregrino praebe hospitium in loco
malo, ut venias ad locum bonum, ubi hospes esse
non possis. In loco bono nemo indiget vestimento:
frigus ibi non est, aestus ibi non sunt: utquid tectum,
utquid indumentum? Ibi non erit tectum, sed protectio.
Ecce et ibi invenimus tectum: <hi>Sub umbra
alarum tuarum sperabo <note>(Psal. LVI, 2)</note>
          </hi>. Ergo in hoc
loco malo praebe non habenti tectum, ut sis in loco
bono, ubi habeas tale tectum, ut non quaeras facere
sarta tecta: quia non ibi stillat imber. Est perpetuus
fons veritatis: sed imber ille laetificat, non humectat:
imber iste, ipse est fons vitae. Quid est enim, <hi>Apud te est fons vitae 
 <note>(Psal. XXXV, 10)</note>
          </hi>; et, <hi>Verbum erat
apud Deum <note>(Joan. I, 14)</note>
          </hi>?
<pb n="1084"/>
</p>
        </div3>
<div3>
          <head>3. </head>
          <p>
<hi>Bene agendo in loco malo pervenitur ad locum
bonum. Dies Quadragesimae. Dies Quinquagesimae
post Pascha.</hi> Ergo, charissimi, facite bene in loco
malo, ut veniatis ad locum bonum, de quo ait qui nobis
eum praeparat, <hi>Volo ut ubi ego sum, et ipsi sint mecum.</hi> 
Ascendit praeparare, ut nos ad paratum securi veniamus.
Ipse praeparavit: in illo manete. Parva tibi
domus est Christus? Jamne passionem ipsius times?
Resurrexit a mortuis, et non moritur, et mors ei
ultra non dominabitur <note>(Rom. VI, 9)</note>. Locus malus,
dies mali, saeculum hoc. Sed bene faciamus in loco
malo, et bene vivamus in diebus malis. Transit locus
malus et dies mali: et veniet locus bonus aeternus,
et dies boni aeterni: et ipsi dies boni unus dies erunt.
Hic enim quare sunt mali dies? Quia transit unus,
ut veniat alius. Transit hodiernus, ut veniat crastinus:
transit hesternus, ut veniat hodiernus. Ubi nihil
transit, unus est dies. Et dies Christus est, et Pater
dies: sed Pater dies de nullo die, Filius dies ex
die. Commendavit ergo nobis Dominus Jesus Christus
in passione sua labores et contritiones praesentis
saeculi: in resurrectione sua commendavit aeternam
vitam et beatam futuri saeculi. Toleremus praesentia,
speremus futura. Ideo in diebus istis dies agimus significantes
laborem praesentis saeculi, in jejuniis et
observatione conterentes animas nostras; in diebus
autem venturis dies significamus futuri saeculi, nondum
ibi sumus. Significamus dixi; non, tenemus.
Usque ad passionem enim contritio: post resurrectionem
laudatio.
</p>
        </div3>
      </div1>

<div1>
        <head>SERMO CCXVIII. De Passione Domini in Parasceve.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Passionis Dominicae mysteria
explicanda.</hi> Cujus sanguine delicta nostra deleta
sunt, solemniter legitur passio, solemniter celebratur;
ut annua devotione memoria nostra laetius innovetur,
et ipsa frequentatione populorum fides nostra clarius
illustretur. Exigit ergo a nobis solemnitas, ut
de passione Domini vobis sermonem, qualem donat
ipse, reddamus. Et quidem ad salutem nostram et
vitae hujus transigendae utilitatem, in his quae passus
est ab inimicis Dominus noster, exemplum patientiae
nobis praebere dignatus est; ut pro evangelica dignitate,
si hoc ipse voluerit, nihil tale perpeti recusemus.
Verumtamen quia nec in ipsa carne mortali aliquid
ille necessitate, sed omnia voluntate perpessus
est; recte creditur etiam significare aliquid voluisse
in singulis quibusque factis, quae circa ejus passionem
gesta atque conscripta sunt.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Quid significet quod Christus crucem
suam portavit.</hi> Ac primum, quod traditus ut crucifigeretur
crucem suam ipse portavit <note>(Joan. XIX, 17)</note>;
<pb n="1085"/>
continentiae signum dedit, et demonstravit praecedens,
quid facere debeat qui eum sequi voluerit. Hoc
etiam verbo commonuit, ubi ait: <hi>Qui diligit me, tollat
crucem suam, et sequatur me <note>(Matth. XVI, 24)</note>
            </hi>.
Tollit enim quodam modo crucem suam, qui regit
mortalitatem suam.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Calvariae locus.</hi> Quod in loco
Calvariae crucifixus est <note>(Joan. XIX, 17, 18)</note>; significavit
in passione sua remissionem omnium peccatorum,
de quibus in Psalmo dicitur: <hi>Multiplicatae sunt
iniquitates meae super capillos capitis mei <note>(Psal.
XXXIX, 13)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Latrones a dextris et a sinistris.</hi> 
Quod duo cum illo ab utroque latere crucifixi sunt <note>(Joan. XIX, 18)</note>;
ostendit alios sibi dextros, alios sinistros
esse passuros: dextros, de quibus dicitur, <hi>Beati qui persecutionem patiuntur propter justitiam <note>(Matth. V, 10)</note>
            </hi>;
sinistros autem, de quibus dicitur, <hi>Et si tradidero corpus meum, ut ardeam, charitatem
autem non habuero, nihil mihi prodest 
 <note>(I Cor. XIII, 3)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Titulus super crucem.</hi> Quod titulus
est positus super ejus crucem, in quo scriptum erat, <hi>Rex Judaeorum 
 <note>(Joan. XIX, 19)</note>
            </hi>, illud ostendit, quia
nec occidendo efficere potuerunt, ut eum regem non
haberent, qui eis manifestissime eminentissima potestate
secundum sua opera redditurus est. Unde in
Psalmo canitur: <hi>Ego autem constitutus sum rex ab eo
super Sion montem sanctum ejus.</hi> 
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Cur tribus linguis conscriptus.
Cur rex Judaeorum, et non Gentium.</hi> Quod tribus linguis
titulus conscriptus erat, hebraea, graeca, et latina <note>(Ibid., 20)</note>;
non solum Judaeis, sed etiam Gentibus
eum regnaturum fuisse declaratum est. Proinde
in eodem psalmo cum dixisset, <hi>Ego autem constitutus
sum rex super Sion montem sanctum ejus,</hi> ubi scilicet
hebraea lingua regnavit; continuo tanquam graeca,
latinaque subjungens, <hi>Dominus,</hi> inquit, <hi>dixit ad me:
Filius meus es tu, ego hodie genui te: pete a me, et
dabo tibi gentes haereditatem tuam, et possessionem
tuam fines terrae <note>(Psal. II, 6, 7)</note>
            </hi>. Non quia graeca et
latina solae sunt gentium linguae: sed quia ipsae maxime
excellunt, graeca, propter studium litterarum;
latina, propter peritiam Romanorum. Quamvis in
illis tribus linguis Christo subjuganda universitas
gentium omnium monstraretur: non tamen illic
scriptum est et rex Gentium, sed tantummodo Judaeorum;
ut commendaretur origo seminis, in proprietate
nominis. <hi>Lex</hi> enim <hi>a Sion prodiet,</hi> dictum est, <hi>et
verbum Domini ab Jerusalem <note>(Isai. II, 3)</note>
            </hi>. Nam qui
sunt qui dicunt in Psalmo, <hi>Subjecit plebes nobis, et
Gentes sub pedibus nostris <note>(Psal. XLVI, 4)</note>
            </hi>; nisi de
quibus dicit Apostolus, <hi>Si enim spiritualibus eorum
communicaverunt Gentes, debent et in carnalibus ministrare
eis <note>(Rom. XV, 27)</note>
            </hi>?
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Judaei apud Pilatum agentes de
mutando titulo.</hi> Quod suggesserunt principes Judaeorum,
Pilato, ne absolute scriberet quod sit rex Judaeorum,
sed quod ipse regem se dixerit Judaeorum
<pb n="1086"/> <note>(Joan. XIX, 21)</note>;
ramis illis fractis ita Pilatus inserendum
figurabat oleastrum: quia homo erat ex Gentibus,
Gentium scribens confessionem, de quibus
merito ipse Dominus dixit, <hi>Auferetur a vobis regnum,
et dabitur genti facienti justitiam <note>(Matth. XXI, 43)</note>
            </hi>.
Nec ideo tamen, non est rex ille Judaeorum. Radix
enim portat oleastrum, non oleaster radicem. Et
quamvis illi rami per infidelitatem fracti sint; non
ideo Deus repulit plebem suam, quam praesciit. <hi>Et
ego,</hi> inquit, <hi>Israelita sum <note>(Rom. XI, 1, 2, 17)</note>
            </hi>. Et
quamvis filii regni, qui noluerunt Dei Filium regnare
sibi, eant in tenebras exteriores; tamen multi ab
Oriente et Occidente venient, et recumbent, non cum
Platone et Cicerone, sed cum Abraham et Isaac et Jacob
in regno coelorum <note>(Matth. VIII, 12 et 11)</note>. Pilatus quidem
regem Judaeorum scripsit, non regem Graecorum
aut Latinorum; quamvis Gentibus regnaturum. Et quod
scripsit, scripsit, neque infidelium suggestione mutavit <note>(Joan. XIX, 22.)</note>:
cui tanto ante praedictum erat in
Psalmis, <hi>Tituli inscriptionem ne corrumpas <note>(Psal. LVI,
1; LVII, 1)</note>
            </hi>. Omnes gentes credunt in regem Judaeorum:
omnibus gentibus regnat, sed tamen rex Judaeorum.
Tantum valuit illa radix, ut insertum oleastrum
in se possit ipsa mutare, oleaster autem olivae
nomen non possit auferre.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Vestes in quatuor partes divisae.</hi> 
Quod in quatuor partes divisa vestimenta ejus milites
abstulerunt <note>(Joan. XIX, 23)</note>; per quatuor orbis partes
peragratura sacramenta ejus significaverunt.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Inconsutilis tunica sorti commissa.</hi> 
Quod unam tunicam inconsutilem desuper textam
sortiti sunt, potius quam partiti <note>(Ibid., 23, 24)</note>; satis
demonstratum est sacramenta visibilia, quamvis et
ipsa indumenta sint Christi, posse tamen habere
quoslibet haec, sive bonos, sive malos; sincerissimam
vero fidem, quae per dilectionem operatur unitatis integritatem,
quia dilectio Dei diffusa est in cordibus
nostris, per Spiritum sanctum qui datus est nobis <note>(Rom. V, 5)</note>,
non pertinere ad quoslibet, sed occulta
Dei gratia tanquam sorte donari. Unde Simoni qui
Baptismum habebat, et istam non habebat, a Petro
dictum est, <hi>Non est tibi sors, neque pars in ista fide <note>(Act. VIII, 21)</note>
            </hi>.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Mater commendata a moriente.</hi> 
Quod in cruce cognitam matrem dilecto discipulo
commendavit <note>(Joan. XIX, 26, 27)</note>; congruenter tunc
humanum affectum, quando ut homo moriebatur, ostendit.
Ista hora nondum venerat, quando aquam in
vinum conversurus eidem matri dixerat: <hi>Quid mihi et
tibi est, mulier? Nondum venit hora mea <note>(Id. II, 4)</note>
            </hi>. Non
enim de Maria sumpserat quod habebat in divinitate,
sicut de Maria sumpserat quod pendebat in cruce.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Acetum in spongia datum.</hi> Quod
dixit, <hi>Sitio;</hi> fidem quaerebat a suis: sed quia <hi>in propria
venit, et sui eum non receperunt <note>(Id. I, 11)</note>
            </hi>; pro
suavitate fidei, acetum perfidiae dederunt, et hoc
in spongia. Vere spongiae comparandi, non solidi, sed
tumidi; non recto confessionis aditu aperti, sed insidiarum
tortuosis anfractibus cavernosi. Sane ille
<pb n="1087"/>
potus habebat et hyssopum <note>(Joan. XIX, 28, 29)</note>, quae
humilis herba radice fortissima petrae dicitur inhaerere.
Erant quippe in illo populo, quibus hoc facinus
ad humiliandam poenitendo animam post abjiciendo
servabatur. Noverat eos ipse, qui hyssopum cum
aceto accipiebat. Nam et pro eis oravit, sicut alius
evangelista testatur, cum pendens in cruce dixit: <hi>Pater, ignosce illis, quia nesciunt quid faciunt 
 <note>(Luc.
XXIII, 34)</note>
            </hi>.
</p>
          </div3>
        </div2>

<div2>
          <head>CAPUT XII.</head>
<div3>
            <head>12.</head>
            <p>
 <hi>Vox ultima et inclinatio capitis.</hi> 
Quod ait, <hi>Perfectum est, et inclinato capite reddidit
Spiritum <note>(Joan. XIX, 30)</note>
            </hi>; non necessitatem, sed potestatem
suae mortis ostendit, donec omnia quae pro
illo prophetata erant perficerentur exspectans: quia
et hoc scriptum erat, <hi>Et in siti mea potaverunt me
aceto <note>(Psal. LXVIII, 22)</note>
            </hi>: tanquam potestatem habens
ponendi animam suam, sicut et ipse testatus est <note>(Joan. X, 18)</note>.
Et reddidit Spiritum per humilitatem,
hoc est, capite inclinato; recepturus eum per resurrectionem,
capite sublevato. Istam mortem et capitis
inclinationem magnae potestatis fuisse, Jacob ille patriarcha
in Judae benedictione praenuntians, <hi>Ascendisti,</hi> 
inquit, <hi>recumbens, dormisti sicut leo <note>(Gen. XLIX,
9)</note>
            </hi>: per ascensionem mortem, per leonem significans
potestatem.
</p>
          </div3>
        </div2>

<div2>
          <head>CAPUT XIII.</head>
<div3>
            <head>13.</head>
            <p>
 <hi>Crura latronibus, non Christo
confracta.</hi> Jamvero quod illis duobus crura confracta
sunt, illi autem non, quia defunctus est; quare factum
sit, ipsum Evangelium declaravit. Oportebat enim
ut isto etiam signo demonstraret in ejus praenuntiata
prophetia commendatum esse Pascha Judaeorum,
ubi hoc praeceptum est, ut ovis ossa non frangerent.
</p>
          </div3>
        </div2>

<div2>
          <head>CAPUT XIV.</head>
<div3>
            <head>14.</head>
            <p>
 <hi>Sanguis et aqua e lateris vulnere.</hi> 
Quod latus lancea percussum in terra sanguinem
et aquam manavit; procul dubio sacramenta sunt
quibus formatur Ecclesia; tanquam Eva facta de latere
dormientis Adam, qui erat forma futuri.
</p>
          </div3>
        </div2>

<div2>
          <head>CAPUT XV.</head>
<div3>
            <head>15.</head>
            <p>
 <hi>Joseph et Nicodemus sepelientes.</hi> 
Quod Joseph et Nicodemus eum sepeliunt <note>(Joan. XIX,
31-42)</note>; sicut nonnulli nomina interpretati sunt, Joseph
interpretatur Auctus; Nicodemus autem, quia
nomen est graecum, pluribus notum est quod ex victoria
et populo sit compositum; quia <foreign xml:lang="greek"></foreign> victoria
est, <foreign xml:lang="greek"></foreign> populus. Quis est ergo moriendo auctus,
nisi qui dixit, <hi>Granum tritici si non moriatur, solum
remanet; si autem moriatur, multiplicatur <note>(Id. XII, 24,
25)</note>
            </hi>? Et quis etiam moriendo persecutorem populum
vicit, nisi qui eos resurgendo judicabit?
</p>
          </div3>
        </div2>
      </div1>

<div1>
        <head>SERMO CCXIX. In Vigiliis Paschae, I.</head>
<p> <hi>Vigiliae sacrae. Celebrandae quomodo.</hi> Beatus Paulus
apostolus exhortans nos ad imitationem suam,
<pb n="1088"/>
inter alia multa suae virtutis insignia, dicit etiam: <hi>In vigiliis saepius 
 <note>(II Cor. XI, 27)</note>
          </hi>. Quanto ergo
alacrius in hac vigilia, velut matre omnium sanctarum
vigilirum, vigilare debemus, in qua totus
vigilat mundus? Non ille mundus, de quo scriptum
est: <hi>Si quis dilexerit mundum, non est charitas Patris
in illo: quoniam omnia quae in mundo sunt, concupiscentia
carnis est, et concupiscentia oculorum, et ambitio
saeculi, quae non est a Patre <note>(I Joan. II, 15 et 16)</note>
          </hi>.
Talem quippe mundum, id est filios infidelitatis, regunt
diaboli et angeli ejus: contra quos nobis esse
colluctationem idem dicit apostolus, ubi ait, <hi>Non est
nobis colluctatio adversus carnem et sanguinem, sed
adversus principes et potestates, et rectores mundi,
tenebrarum harum <note>(Ephes. VI, 12)</note>
          </hi>. Quod et nos fuimus
aliquando, nunc autem lux in Domino. Luce itaque
vigiliarum, resistamus rectoribus tenebrarum. Non
ergo ille mundus in hac solemnitate vigilat: sed ille
de quo dicitur, <hi>Deus erat in Christo mundum reconcilians
sibi, non reputans illis delicta eorum <note>(II Cor. V,
19)</note>
          </hi>. Quanquam tam clara sit vigiliae hujus celebritas
toto orbe terrarum, ut etiam illos vigilare carne compellat,
qui corde, non dicam, dormiunt, sed tartarea
impietate sepulti sunt. Vigilant etiam ipsi nocte
ista, de qua etiam visibiliter redditur, quod tanto
ante promissum est: <hi>Et nox tanquam dies illuminabitur <note>(Psal. CXXXVIII, 12)</note>
          </hi>.
Fit hoc in cordibus piorum,
quibus dictum est: <hi>Fuistis aliquando tenebrae. nunc
autem lux in Domino <note>(Ephes. V, 8)</note>
          </hi>. Fit hoc etiam in
aemulis omnium, et qui vident in Domino, et qui
invident Domino. Vigilat ergo ista nocte et mundus
inimicus, et mundus reconciliatus. Vigilat iste, ut
laudet medicum liberatus: vigilat ille, ut blasphemet
judicem condemnatus. Vigilat iste, mentibus piis
fervens et lucescens: vigilat ille, dentibus suis frendens
et tabescens. Denique istum charitas, illum iniquitas:
istum christianus vigor, illum diabolicus livor
nequaquam dormire in hac celebritate permittit.
Unde ab ipsis etiam nostris inimicis nescientibus
admonemur quemadmodum debeamus vigilare pro
nobis, si propter nos vigilant etiam qui invident nobis.
Eorum quippe qui nullo modo Christi sunt nomine
consignati, tamen ista nocte multi dolore,
multi pudore; nonnulli etiam qui fidei propinquant,
Dei jam timore non dormiunt. Diversis causis excitat
eos ista solemnitas. Quomodo ergo debet gaudendo
vigilare Christi amicus, quando et dolendo vigilat
inimicus? Quomodo in tanta Christi gloria inardescat
vigilare christianus, quando erubescit dormire paganus?
Quomodo decet eum, qui hanc domum magnam
intravit, in tanta ejus festivitate vigilare, quando
jam vigilat qui disponit intrare? Vigilemus ergo, et
oremus; ut et forinsecus et intrinsecus hanc vigiliam
celebremus. Deus nobis loquatur in lectionibus suis;
Deo loquamur in precibus nostris. Si eloquia ejus
obedienter audiamus, in nobis habitat quem rogamus.</p>
</div1>

<div1>
        <head>SERMO CCXX. In Vigiliis Paschae, II. <hi>Quis mortuus pro nobis. Solemnitas Paschae.</hi> </head>

<pb n="1089"/>
<p>Scimus, fratres, et fide firmissima retinemus, semel
Christum mortuum esse pro nobis; pro peccatoribus
justum, pro servis Dominum, pro captivis liberum,
pro aegrotis medicum, pro miseris beatum,
pro egenis opulentum, pro perditis quaesitorem, pro
venditis redemptorem, pro grege pastorem, et quod
est omnibus mirabilius, pro creatura creatorem:
servantem tamen quod semper est, tradentem quod
factus est; Deum latentem, hominem apparentem;
virtute vivificantem, infirmitate morientem, divinitate
immutabilem, carne passibilem: ut ait Apostolus, <hi>Qui traditus est propter delicta nostra, et resurrexit
propter justificationem nostram 
 <note>(Rom. IV, 25)</note>
          </hi>. Hoc semel
factum esse, optime nostis. Et tamen solemnitas
tanquam saepius fiat, revolutis temporibus iterat, quod
veritas semel factum tot Scripturarum vocibus clamat.
Nec tamen contraria sunt veritas et solemnitas, ut
ista mentiatur, illa verum dicat. Quod enim semel
factum in rebus veritas indicat, hoc saepius celebrandum
in cordibus piis solemnitas renovat. Veritas quae
facta sunt, sicut facta sunt aperit: solemnitas autem
non ea faciendo, sed celebrando, nec praeterita praeterire
permittit. Denique <hi>Pascha nostrum immolatus
est Christus <note>(I Cor. V, 7)</note>
          </hi>. Ille utique semel occisus,
qui jam non moritur, mors ei ultra non dominabitur <note>(Rom. VI, 9)</note>.
Proinde secundum vocem veritatis, semel
Pascha dicimus factum, et ulterius non futurum:
secundum autem vocem solemnitatis, omni anno dicimus
Pascha venturum. Sic intelligi arbitror quod in
Psalmo scriptum est: <hi>Cogitatio hominis confitebitur
tibi, et reliquiae cogitationis diem solemnem celebrabunt
tibi <note>(Psal. LXXV, 11)</note>
          </hi>. Nisi enim quod de rebus temporaliter
gestis dicitur cogitatio memoriae commendaret,
nullas post tempus reliquias inveniret. Ideo cogitatio
hominis intuens veritatem Domino confitetur:
reliquiae vero cogitationis quae sunt in memoria, notis
temporibus non cessant celebrare solemnia, ne
ingrata cogitatio judicetur. Ad hoc pertinet noctis hujus
tam praeclara solemnitas, ubi vigilando tanquam
resurrectionem Domini per cogitationis reliquias operemur,
quam semel factam cogitando verius confitemur.
Quos ergo fecit doctos praedicata veritas, absit
ut faciat irreligiosos deserta solemnitas. Haec istam
noctem per totum mundum fecit illustrem. Haec demonstrat
Christianorum agmina populorum, haec
confundit tenebras Judaeorum, haec evertit idola Paganorum.</p>
</div1>

<div1>
        <head>SERMO CCXXI. In Vigiliis Paschae, III. <hi>Quod in Genesi dies a luce, nunc a nocte computentur.</hi> </head>
<p>Dicendum est cur tanta celebritate hodierna potissimum
<pb n="1090"/>
nocte vigilemus. Quod die tertio resurrexerit
a mortuis Dominus Christus, nullus ambigit christianus.
Hac autem nocte hoc factum esse, sanctum
Evangelium contestatur. Totum enim diem a praecedente
nocte computari non dubium est: non secundum
dierum ordinem qui commemoratur in Genesi:
quanquam et illic tenebrae praecesserunt. Nam tenebrae
erant super abyssum, cum dixit Deus, <hi>Fiat lux;
et facta est lux.</hi> Sed quia illae tenebrae nondum erant
nox, nondum enim praecesserat dies: divisit quippe
Deus inter lucem et tenebras, et prius lucem vocavit
diem, deinde tenebras noctem; et facta luce usque
ad alterum mane commemoratus est dies unus <note>(Gen.
I, 3-5)</note>: manifestum est illos dies a luce coepisse, et
transacta luce usque ad mane singulos terminatos.
Sed posteaquam creatus homo a luce justitiae ad peccati
tenebras declinavit, a quibus eum Christi gratia
liberat, factum est ut nunc dies a noctibus computemus:
quia non a luce ad tenebras, sed a tenebris ad
lucem venire conamur, et Domino adjuvante fieri speramus.
Sicut et Apostolus dicit: <hi>Nox praecessit, dies
autem appropinquavit: abjiciamus itaque opera tenebrarum,
et induamus nos arma lucis <note>(Rom. XIII, 12)</note>
          </hi>.
Dies igitur Dominicae passionis quo crucifixus est,
jam transactam noctem propriam sequebatur; ideoque
clausus et terminatus est usque ad Parasceven,
quam Judaei etiam Coenam puram vocant, ab ejus noctis
exordio incipientes sabbati observationem.
Deinde sabbati dies a sua nocte incipiens, finitus est
vespere incipientis noctis, quae pertinet ad initium
dominici diei: quoniam eum Dominus suae resurrectionis
gloria consecravit. Illius itaque noctis ad initium
dominici diei pertinentis, nunc ista solemnitate
memoriam celebramus: illam noctem agimus vigilando,
qua Dominus resurrexit; et illam vitam, de
qua paulo ante dicebamus, meditamur, ubi nec mors
ulla, nec somnus est, quam in sua carne nobis inchoavit,
quam sic excitavit a mortuis, ut jam non moriatur,
et mors ei ultra non dominetur. Nam quando venientes
ad sepulcrum ejus, a quibus diligentibus
quaerebatur, diluculo corpus non invenerunt, responsumque
acceperunt ab Angelis, quod jam resurrexerat;
manifestum est quod ea nocte resurrexit, cujus
extremitas illud diluculum fuit. Deinde cui resurgenti
paulo diutius vigilando concinimus, praestabit ut cum
illo sine fine vivendo regnemus. Sed et si forte his
horis, quibus nos ducimus istam vigiliam, illius adhuc
corpus in sepulcro erat, nondumque resurrexerat;
nec sic vigilando sumus incongrui: quia ille dormivit
ut vigilemus, qui est mortuus ut viveremus.</p>
</div1>

<div1>
        <head>SERMO CCXXII. In vigiliis Paschae, IV. <hi>Vigilandum adversus diabolum. Rectores mundi diabolus et angeli ejus. In coelestibus quibusnam habitant. Diabolus e cordibus piorum ejectus.</hi> </head>
<p>
          <pb n="1091"/>Cum vos, dilectissimi, ad vigilandum et orandum
ipsa solemnitas sanctae hujus noctis hortetur; etiam
nostrum vobis tamen solemniter debetur alloquium,
ut adversus contrarias et invidas potestates rectoresque
tenebrarum, velut contra nocturnas bestias, dominicum
gregem etiam vox pastoralis exsuscitet. <hi>Non
est enim nobis colluctatio adversus carnem et sanguinem,</hi> 
sicut Apostolus dicit; id est, adversus homines
mortali corpore infirmos: <hi>sed adversus principes et
potestates, et rectores mundi tenebrarum harum, adversus
spiritualia nequitiae in coelestibus <note>(Ephes. VI, 12)</note>
          </hi>.
Nec ideo sane diabolum et angelos ejus, quos Apostolus
his verbis significat, mundi hujus existimetis
esse rectores, de quo scriptum est, <hi>Et mundus per
eum factus est <note>(Joan. I, 10)</note>
          </hi>. Nam eos rectores mundi
cum etiam ipse dixisset, ne quis mundum intelligeret,
qui plerisque Scripturarum locis coeli et terrae nomine
nuncupatur; continuo tanquam exponendo addidit, <hi>tenebrarum harum,</hi> 
 hoc est, infidelium. Propter
quod jam fidelibus dicit, <hi>Fuistis aliquando tenebrae,
nunc autem lux in Domino <note>(Ephes. V, 8)</note>
          </hi>. Sunt ergo
ista spiritualia nequitiae in coelestibus; non ubi sidera
disposita effulgent, et sancti Angeli commorantur; sed
in hujus aeris infimi caliginoso habitaculo, ubi et nebula
conglobatur: et tamen scriptum est, <hi>Qui cooperit
coelum nubibus <note>(Psal. CXLVI, 8)</note>
          </hi>. Ubi et aves volitant:
et tamen dicuntur <hi>volatilia coeli <note>(Psal. XLIX, 11)</note>
          </hi>.
In his ergo coelestibus, non in illa superiore tranquillitate
coelestium, habitant isti nequissimi spiritus,
contra quos nobis colluctatio spiritualis indicitur: ut devictis
angelis malis, illo praemio perfruamur, quo Angelis
bonis incorrupta aeternitate sociemur. Unde alio loco
idem apostolus, cum significaret tenebrosum diaboli
principatum: <hi>Secundum spiritum,</hi> inquit, <hi>mundi hujus
secundum principem potestatis aeris hujus, qui nunc operatur
in filiis infidelitatis <note>(Ephes. II, 2)</note>
          </hi>. Quod ergo est
spiritus mundi hujus, hoc sunt rectores mundi. Et
sicut illic exposuit quid dixerit mundum, <hi>in filiis infidelitatis:</hi> 
sic etiam hic, cum addidit, <hi>tenebrarum harum.</hi> 
Et quod ibi ait, <hi>principem potestatis aeris;</hi> hoc
isto loco, <hi>in coelestibus.</hi> Gratias itaque Domino Deo
nostro, qui nos eruit de potestate tenebrarum, et transtulit
in regnum Filii charitatis suae <note>(Coloss. I, 12, 13)</note>.
Ab illis ergo tenebris evangelica luce distincti, et ab
illis potestatibus sanguine pretioso redempti, vigilate
et orate, ne intretis in tentationem <note>(Matth. XXVI, 41)</note>.
Nam quicumque habetis fidem quae per dilectionem
operatur <note>(Galat. V, 6)</note>, missus est princeps hujus
mundi foras a cordibus vestris <note>(Joan. XII, 31)</note>: sed
forinsecus tanquam leo rugiens circuit quaerens quem
devoret <note>(I Petr. V, 8)</note>. Non ergo detis locum diabolo,
quacumque ex parte penetrare volenti: sed qui eum
foras misit patiendo pro vobis, adversus eum habitet
intus in vobis. Cum vobis ille dominaretur, <hi>fuistis aliquando
tenebrae; nunc autem lux in Domino: sicut filii
lucis ambulate.</hi> Adversus tenebras earumque rectores
in matre luce vigilate, et Patrem luminum de sinu matris lucis orate.</p>
</div1>

<div1>
        <head>SERMO CCXXIII. In Vigiliis Paschae, V.</head>

<pb n="1092"/>
<div3>
          <head>1.</head>
          <p>
 <hi>Dies, fideles baptizati. Hortatur ut bones imitentur,
tolerent malos.</hi> In libro qui appellatur Genesis, Scriptura
dicit: <hi>Et vidit Deus lucem quia bona est. Et divisit
Deus inter lucem et tenebras: et vocavit Deus lucem
diem, et tenebras vocavit noctem <note>(Gen. I, 4, 5)</note>
          </hi>. Si
ergo Deus vocavit diem lucem, sine dubio illi quibus
dicit apostolus Paulus, <hi>Fuistis aliquando tenebrae, nunc
autem lux in Domino <note>(Ephes. V, 8)</note>
          </hi>, dies erant: quoniam
ille qui jussit de tenebris lumen clarescere, illuminavit
eos <note>(II Cor. IV, 6)</note>. Infantes isti, quos cernitis
exterius dealbatos, interiusque mundatos, qui
candore vestium splendorem mentium praefigurant,
cum peccatorum suorum nocte premerentur, tenebrae
fuerunt. Nunc autem quia mundati sunt lavacro indulgentiae,
quia irrigati fonte sapientiae, quia perfusi
luce justitiae: <hi>Hic est dies quem fecit Dominus, exsultemus
et laetemur in eo <note>(Psal. CXVII, 24)</note>
          </hi>. Audiat nos dies
Domini, audiat nos dies factus a Domino: audiat, et
obaudiat; ut exsultemus et laetemur in eo. Quoniam,
sicut ait Apostolus, hoc est gaudium et corona nostra,
si vos statis in Domino <note>(Philipp. IV, 1)</note>. Audite ergo
nos, o novelli filii castae matris: imo audite nos, filii
virginis matris. Quoniam <hi>fuistis aliquando tenebrae,
nunc autem lux in Domino: ut filii lucis ambulate,</hi> filiis
lucis adhaerete; atque ut hoc ipsum planius dicam,
bonis fidelibus adhaerete. Sunt enim, quod pejus est,
fideles mali. Sunt fideles qui vocantur, et non sunt.
Sunt fideles, in quibus sacramenta Christi patiantur
injuriam: qui sic vivunt, ut et ipsi pereant, et alteros
perdant. Pereunt quippe ipsi, male vivendo: perdunt
vero alios, male vivendi exempla praebendo. Vos ergo,
dilectissimi, nolite talibus jungi. Bonos quaerite, bonis
adhaerete: boni estote.</p>
        </div3>
<div3>
          <head>2.</head>
          <p>
 <hi>Bonorum et malorum permixtio in Ecclesia.</hi> Neque
miremini multitudinem christianorum malorum, qui
ecclesiam implent, qui ad altare communicant, qui
episcopum, vel presbyterum de bonis moribus disputantem
magnis vocibus laudant: per quos impletur
quod congregator noster praedixit in Psalmo, <hi>Annuntiavi,
et locutus sum, multiplicati sunt super numerum <note>(Psal. XXXIX, 6)</note>
          </hi>.
In Ecclesia hujus temporis possunt esse
nobiscum: in illa vero, quae post resurrectionem futura
est, congregatione sanctorum esse non poterunt.
Ecclesia enim hujus temporis areae comparatur, habens
mixta grana cum paleis, habens permixtos bonis
malos; habitura post judicium sine ullis malis omnes
bonos. Haec area continet messem ab Apostolis seminatam,
a sequentibus usque in praesens tempus bonis
doctoribus irrigatam, non parum etiam inimicorum
persecutione contritam; sed quod solum restat, nondum
superna ventilatione purgatam. Veniet autem
ille de quo reddidistis in Symbolo, Inde venturus est
judicare vivos et mortuos: et, sicut Evangelium loquitur, <hi>habebit ventilabrum in manu sua, et expurgabit
<pb n="1093"/>
aream suam; et congregabit triticum suum in horreum,
paleas autem comburet igni inexstinguibili 
 <note>(Matth. III,
12)</note>
          </hi>. Quod dico audiant et antiqui fideles. Qui granum
est, cum tremore gaudeat, et permaneat, et ab area non
recedat. Non se judicio suo velut a palea conetur
exuere: quoniam si se voluerit modo a palea separare,
non poterit in area permanere. Et cum venerit
ille qui sine errore discernit, quod in area non invenerit,
ad horreum non levabit. Incassum se de spica
tunc grana jactabunt, quaecumque nunc ab area recesserunt.
Implebitur illud horreum, atque claudetur.
Quidquid extra remanserit, flamma vastabit. Qui
ergo bonus est, charissimi, toleret malum: qui malus
est, imitetur bonum. In hac quippe area possunt
in paleas grana deficere; possunt rursus grana de
paleis consuscitari. Quotidie fiunt ista, fratres mei:
plena est vita haec suppliciis atque solatiis. Quotidie
qui videbantur boni, labuntur et pereunt: et rursus
qui videbantur mali, convertuntur et vivunt. <hi>Non
vult</hi> enim <hi>Deus mortem impii, tantum ut revertatur et
vivat <note>(Ezech. XVIII, 23)</note>
          </hi>. Audite me, grana; audite
me, qui estis quod esse desidero: audite me, grana.
Nolite contristari de permixtione palearum: non
erunt vobiscum in aeternum. Quantum est hoc quod
premit palea? Deo gratias, quia levis est. Nos tantum
grana simus, et quantacumque fuerit, non gravabit.
Fidelis est enim Deus, qui non permittet nos tentari
supra id quod possumus; sed faciet cum tentatione
etiam exitum, ut sustinere possimus <note>(I Cor. X, 13)</note>.
Audiant nos et paleae; ubicumque sunt, audiant. Nolo
hic sint: alloquamur eas tamen, ne forte sint. Ergo
audite me, paleae: quamvis, si auditis, paleae non eritis.
Audite ergo. Prosit vobis Dei patientia. Granorum
conjunctio, commonitio, grana vos faciat. Non vobis
desunt imbres verborum Dei: non sit sterilis in vobis
ager Dei. Ergo revirescite, granascite, maturascite. Qui
enim vos seminavit, spicas vult invenire, non spinas.
</p>
        </div3>
      </div1>

<div1>
        <head>SERMO CCXXIV. In die Paschae, I. <hi>Ad populum et ad Infantes, seu eo die baptizatos.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Gratia baptizatis collata.
Bonos imitentur, non malos.</hi> Hodierno die qui baptizati
sunt, et renati sunt in Christo Jesu, alloquamur
eos, et vos in eis, et ipsos in vobis. Ecce facti estis
membra Christi. Si cogitetis quid facti estis, omnia
ossa vestra dicent: <hi>Domine, quis similis tibi (Psal.
<pb n="1094"/>
XXXIV, 10)</hi>? Non enim digne cogitari potest illa dignatio
Dei, et deficit omnis sermo sensusque humanus,
venisse vobis gratuitam gratiam nullis meritis
praecedentibus. Ideo et gratia dicitur, quia gratis datur.
Quam gratiam? Ut sitis membra Christi, filii Dei,
ut sitis fratres Unici. Si ille Unicus, unde vos fratres,
nisi quia ille Unicus natura, vos gratia fratres facti?
Quia ergo membra Christi facti estis, admoneo vos:
timeo vobis, non tantum a Paganis, non tantum a
Judaeis, non tantum ab haereticis, quantum a malis
catholicis. Eligite vobis in populo Dei quos imitemini.
Nam si turbam imitari volueritis, inter paucos angustam
viam ambulantes non eritis. Abstinete vos a
fornicatione, a rapinis, a fraudibus, a perjuriis, ab
illicitis rebus, a jurgiis: ebrietas repellatur a vobis:
adulterium sic timete quomodo mortem; mortem,
non quae animam solvit a corpore, sed ubi anima
semper ardebit cum corpore.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Carnis peccata diabolus levia facit,
cum sint gravia et mortifera.</hi> Fratres mei, filii mei,
filiae meae, sorores meae, scio agere diabolum partes
suas, nec quiescere loqui in cordibus eorum quos
obligatos suis vinculis tenet: scio fornicatoribus,
adulteris qui contenti non sunt conjuge sua, dicere
diabolum in cordibus eorum, Non sunt magna carnis
peccata. Contra hanc diaboli susurrationem debemus
habere Christi incarnationem. Hoc est unde Christianos
decipit inimicus per carnis illecebras, cum eis
facit leve quod grave est, lene quod asperum, dulce
quod amarum est. Sed quid prodest quia satanas facit
leve, quod Christus ostendit grave? Numquid novum
aliquid facit diabolus dicere Christianis fidelibus:
Nihil grave est quod facis? In carne tua peccas:
numquid in spiritu? Facile deletur carnis peccatum,
facile a Deo venia datur? Quid magnum facit? Artificium
suum facit, quod in paradiso dixit; <hi>Manducate,
et eritis sicut dii: nequaquam moriemini.</hi> Deus dixerat: <hi>Qua die manducaveritis, morte moriemini 
 <note>(Gen. II,
17)</note>
            </hi>. Venit inimicus, et ait: <hi>Non moriemini, sed aperientur
oculi vestri, et eritis sicut dii.</hi> Dimissa est jussio
Dei, et audita est persuasio diaboli. Tunc inventa
est vera jussio Dei, et falsa deceptio diaboli.
Numquid profuit, obsecro vos, quia dixit mulier, <hi>Serpens seduxit me?</hi> 
 Numquid valuit excusatio? Si
valuit excusatio, quare secuta est damnatio <note>(Id.
III)</note>?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Incontinentes corripiuntur et excommunicantur.
Meretrix est quaecumque concubina praeter
uxorem.</hi> Ideo vobis dico, fratres mei, filii mei,
qui habetis uxores, ut nihil aliud noveritis; et qui
non habetis, et ducere vultis, integros vos ad eas
servate, sicut integras vultis eas invenire. Vos qui
continentiam Deo vovistis, nolite retro respicere.
Ecce dico vobis, ecce clamo vobis, ego me absolvo:
erogatorem me Deus posuit, non exactorem. Et tamen
ubi possumus, ubi datur locus, ubi conceditur,
ubi scimus, corripimus, objurgamus, anathematizamus,
excommunicamus: et tamen non corrigimus.
<pb n="1095"/>
Quare? Quia <hi>neque qui plantat est aliquid, neque qui
rigat; sed qui incrementum dat Deus <note>(I Cor. III, 7)</note>
            </hi>.
Modo quia loquor, quia moneo, quid opus est, nisi
exaudiat me Deus pro vobis, et agat aliquid in vobis,
hoc est, in cordibus vestris? Breviter dico, et vobis
commendo, et fideles terreo, et vos aedifico. Membra
Christi estis: nolite me, sed Apostolum audire: <hi>Tollens,</hi> 
inquit, <hi>membra Christi, faciam membra meretricis <note>(Id. VI, 15)</note>
            </hi>?
Sed dicit nescio quis: Meretrix non
est quam habeo, concubina mea est. O sancte episcope,
meretricem fecisti concubinam meam! Numquid
ego dixi? Apostolus clamat, et ego incurri calumniam.
Ego te volo esse sanum: in me quare furis
sicut insanus? Habes uxorem, qui hoc dicis? Habeo,
inquis. Bene: velis nolis, illa quae praeter uxorem
tecum dormit, jam dixi, meretrix est. Ecce vade, et
dic ei quia injuriam tibi fecit episcopus. Habes uxorem
tuam legitimam, et alia tecum dormit: quaecumque
est illa, jam dixi, meretrix est. Sed servat tibi
uxor tua fidem, nec novit alium nisi te solum, et non
disponit se nosse alterum. Cum sit ergo illa casta, tu
quare fornicaris? Si illa te unum, tu quare duas? Sed
dicis: Ancilla mea concubina mea est, numquid ad
uxorem alienam vado? numquid ad meretricem publicam
vado? An non licet mihi in domo mea facere
quod volo? Dico tibi, non licet. In gehennam vadunt,
qui hoc faciunt, in sempiterno igne ardebunt.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Morum correctio non differenda.</hi> 
Vel hic liceat mihi loqui, et dicere. Corrigant se qui
tales sunt, dum vivunt; ne postea velint, et non possint:
quia subito venit mors, et non est qui corrigatur,
sed qui in ignem mittatur. Et quando veniat ipsa
novissima hora, nescitur, et dicitur, Corrigo. Quando
corrigis, quando mutaris? Cras, inquis. Ecce quoties
dicis, Cras, cras; factus es corvus. Ecce dico tibi,
cum facis vocem corvinam, occurrit tibi ruina. Nam
ille corvus, cujus vocem imitaris, exiit de arca, et
non rediit <note>(Gen. VIII, 7)</note>. Tu autem, frater, redi in
Ecclesiam, quam tunc illa arca significabat. Sed vos
me audite, o baptizati; audite me, vos per sanguinem
Christi renati: obsecro vos per nomen quod
super vos invocatum est, per illud altare ad quod accessistis,
per Sacramenta quae accepistis, per judicium
futurum vivorum et mortuorum; obsecro vos,
obstringo vos per nomen Christi, ut non imitemini eos
quos tales esse cognoscitis; sed illius sacramentum
maneat in vobis, qui de ligno descendere noluit, sed
voluit de sepulcro resurgere.
</p>
          </div3>
        </div2>
      </div1>

<div1>
        <head>SERMO CCXXV. In die Paschae, II. <hi>Ad Infantes.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christus quid erat ante incarnationem.</hi> 
<pb n="1096"/>
Commendat nobis divinae circa nos altitudinem
gratiae Filius Dei sine tempore natus ex Patre.
Quid enim erat antequam esset in homine? Putate vos
quaesisse atque dixisse. Putamus enim, fratres mei,
antequam Christus de Maria virgine nasceretur, erat,
an non erat? Putate nos quaerere, unde non licet
dubitare. His itaque cogitationibus ipse Dominus
respondit, quando ei dictum est: <hi>Quinquaginta annos
nondum habes, et Abraham vidisti?</hi> Respondit enim, et
dixit: <hi>Amen, amen dico vobis, antequam Abraham fieret,
ego sum <note>(Joan. VIII, 57, 58)</note>
            </hi>. Ergo erat, sed homo
nondum erat. Ne forte aliquis dicat, Angelus erat;
sanctum Evangelium dixit vobis quia Christus erat.
Et quaeritis quid erat? <hi>In principio erat Verbum, et
Verbum erat apud Deum.</hi> Ecce quod erat, <hi>In principio
erat Verbum.</hi> Non est in principio factum Verbum,
sed <hi>erat Verbum.</hi> De isto autem mundo audi quid dicit
Scriptura: <hi>In principio fecit Deus coelum et terram <note>(Gen. I, 1)</note>
            </hi>.
Quaeritis per quod fecit? <hi>In principio erat
Verbum,</hi> per quod fieret coelum et terra. Non est factum,
sed <hi>erat Verbum.</hi> Jam restat quaerere quale
Verbum: quia verba dicuntur et nostra. Nostra quidem
verba cogitatione concipiuntur, voce pariuntur;
et tamen cogitata et prolata transeunt. Illud autem
quid? <hi>Et Verbum erat apud Deum.</hi> Dic ubi erat, dic
quid erat. Jam dixi. Sanctum Evangelium dixit tibi: <hi>In principio erat Verbum.</hi> 
 Dic ubi erat, dic quid erat. <hi>Et Verbum erat apud Deum.</hi> 
 Sed ego quaesivi quale
Verbum. Vultis audire quid erat? <hi>Et Deus erat Verbum.</hi> 
O Verbum! quale Verbum? Quis explicet verbum: <hi>Et Deus erat Verbum.</hi> 
 Sed forte factum a Deo?
Absit. Audi quid dicit sanctum Evangelium: <hi>Omnia
per ipsum facta sunt <note>(Joan. I, 1-3)</note>
            </hi>. Quid est, <hi>Omnia?</hi> 
Quidquid factum est a Deo, per ipsum factum est. Et
quomodo ipse factus est, qui omnia fecit? Numquid
ipse se fecit? Postremo si ipse se fecit, qui se faceret
erat. Si ergo erat qui se faceret, nunquam non
erat.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Incarnatio Christi opus est totius
Trinitatis. Virginitatis propositum in Maria.</hi> Quomodo
in virgine tale Verbum? <hi>Omnia per ipsum facta sunt.</hi> 
Quid est, <hi>Omnia?</hi> Quidquid factum est a Deo, per
ipsum factum est. Noli, frater, ab isto tanto opere
separare Spiritum sanctum. A quo tanto opere? Non
parvum opus, magnum opus sunt Angeli: carnem
Christi sedentem ad dexteram Patris adorant Angeli.
Tale ergo opus operatus est maxime Spiritus sanctus.
In isto opere cognominatus est, quando sanctae Virgini
per angelum futurus nuntiatus est filius. Illa quia
proposuerat virginitatem, et erat maritus ejus, non
ablator, sed custos pudoris: imo non custos, quia
Deus custodiebat; sed testis pudoris virginalis fuit
maritus, ne de adulterio gravida putaretur: quando
ei nuntiavit angelus, ait, <hi>Quomodo fiet istud, quoniam
<pb n="1097"/>
virum non cognosco?</hi> Si cognoscere disponeret, non
miraretur. Illa admiratio, propositi est testificatio, <hi>Quomodo fiet istud, quoniam virum non cognosco?
Quomodo fiet?</hi> 
 Et angelus ad eam: <hi>Spiritus sanctus
superveniet in te.</hi> Ecce quomodo fiet quod quaeris: <hi>Et
virtus Altissimi obumbrabit tibi. Ideoque quod nascetur
ex te Sanctum, vocabitur Filius Dei <note>(Luc. I, 34, 35)</note>
            </hi> 
Et bene dixit, <hi>Obumbrabit tibi:</hi> ne tua virginitas
aestum libidinis sentiat. Et cum praegnans esset, dictum
est de illa, <hi>Inventa est Maria habens de Spiritu
sancto in utero <note>(Matth. I, 18)</note>
            </hi>. Operatus est ergo Spiritus
sanctus carnem Christi. Operatus est et ipse unigenitus
Filius Dei carnem suam. Unde probamus?
Quia inde ait Scriptura: <hi>Sapientia aedificavit sibi domum <note>(Prov. IX, 1)</note>
            </hi>.</p>
          </div3>
<div3>
            <head>3.</head>
            <p>
 <hi>Incarnatione quomodo Verbum non recessit a Patre.</hi> 
Ergo animadvertite. Tantus Deus, Deus apud
Deum, Verbum Dei per quod facta sunt omnia, quomodo
in utero includitur? Primum ut ibi esset Verbum,
deseruit coelum? Ut esset in utero virginis Verbum,
deseruit coelum? Et unde Angeli viverent, si
Verbum deseruit coelum? Sed ut panem Angelorum
manducaret homo, Dominus Angelorum factus est
homo. Adhuc cogitatio humana erret per nebulas
suas, deficiat, quaerat, dicat, ut inveniat, quomodo
Verbum Dei in utero virginis, per quod facta sunt
omnia, Angelos non deseruit, Patrem non deseruit.
Quomodo in illo utero includi potuit? Esse potuit, includi
non potuit. Quomodo, inquit, esse potuit tantus
in loco tantillo? Ergo cepit uterus, quod non capit
mundus. Nec minoratus est, ut esset in utero. In
utero erat, et tantus erat. Quantus erat? Dic quantus
erat, dic quod erat.
</p>
          </div3>
        </div2>

<div2>
          <head>CAPUT III.</head>
<p> <hi>Et Verbum erat apud Deum.</hi> Dic
quod erat. <hi>Et Deus erat Verbum.</hi> Et ego scio, inquam,
qui tecum loquor; nec ego comprehendo: sed cogitatio
facit nos extendi, extensio dilatat nos, dilatatio
nos capaces facit. Nec facti capaces totum comprehendere
poterimus: sed verbo meo vobiscum ago.
Ecce quod dico, quod dicturus sum, hoc audite, hoc
comprehendite verbum meum, hoc est verbum humanum.
Si autem nec hoc comprehendere poteritis,
videte ab illo quam longe sitis. Certe miramur quomodo
Christus carnem accepit, de virgine natus est,
et a Patre non recessit: ecce ego qui vobiscum loquor,
antequam ad vos venirem, cogitavi ante quod
vobis dicerem. Quando cogitavi quod vobis dicerem,
jam in corde meo verbum erat. Non enim vobis dicerem,
nisi ante cogitarem. Inveni te Latinum, latinum
tibi proferendum est verbum. Si autem Graecus esses,
graece tibi loqui deberem, et proferre ad te verbum
graecum. Illud verbum in corde nec latinum est, nec
graecum: prorsus antecedit linguas istas quod est in
corde meo. Quaero illi sonum, quaero quasi vehiculum;
quaero unde perveniat ad te, quando non recedit a me.
Ecce audistis quod est in corde meo, jam est et in vestro.
In meo est et in vestro est: et vos habere coepistis, et
ego non perdidi. Sicut verbum meum assumpsit sonum,
per quem audiretur: sic Verbum Dei assumpsit carnem,
<pb n="1098"/>
per quam videretur. Quantum potui, dixi. Et
quid dixi? Quoniam quis dixi? Homo loqui volui de
Deo. Tantus est, talis est, ut nec eum loqui possimus,
nec eum tacere debeamus.</p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Ab ebrietate caveri debet. Ebrietas
sancta.</hi> Gratias tibi ago, Domine, quia quod dico, vel
dicere volui, tu scis: tamen de micis mensae tuae
pavi conservos meos; pasce et tu ac nutri interius
quos regenerasti. Ecce multitudo ista quid fuit? <hi>Tenebrae:
nunc autem lux in Domino.</hi> Talibus enim
Apostolus dicit: <hi>Fuistis aliquando tenebrae, nunc autem
lux in Domino <note>(Ephes. V, 8)</note>
            </hi>. O vos qui baptizati estis, <hi>fuistis aliquando tenebrae, nunc autem lux in Domino.</hi> 
Si lux, utique dies: vocavit enim Deus lucem diem <note>(Gen. I, 5)</note>.
Fuistis tenebrae, fecit vos lucem, fecit
vos diem: de vobis cantavimus, <hi>Hic est aies quem
fecit Dominus, exsultemus et jucundemur in eo <note>(Psal.
CXVII, 24)</note>
            </hi>. Fugite tenebras. Ebrietas ad tenebras pertinet.
Nolite discedere sobrii, et redire ebrii: et post
meridiem videbimus vos. Spiritus sanctus habitare
coepit, non migret: nolite illum excludere de cordibus
vestris. Bonus hospes, inanes invenit, implet
vos: esurientes invenit, pascit vos: postremo sitientes
invenit, inebriat vos. Ipse vos inebriet: Apostolus
enim ait, <hi>Nolite inebriari vino, in quo est omnis
luxuria.</hi> Et quasi volens nos docere unde inebriari
debeamus: <hi>Sed implemini,</hi> inquit, <hi>Spiritu sancto;
cantantes vobismet ipsis, hymnis, et psalmis, et canticis
spiritualibus, cantantes in cordibus vestris Domino <note>(Ephes. V, 18, 19)</note>
            </hi>.
Qui laetatur in Domino, et cantat
laudes Domino magna exsultatione, nonne ebrio similis
est? Probo istam ebrietatem: <hi>Quoniam apud te,
Deus, fons vitae est, et torrente voluptatis tuae potabis
eos.</hi> Unde? <hi>Quia apud te, Deus, fons vitae est, et in lumine
tuo videbimus lumen <note>(Psal. XXXV, 9, 10)</note>
            </hi>. Spiritus
Dei et potus et lux est. Si invenires fontem in tenebris,
lucernam accenderes, ut pervenires ad eum.
Noli accendere lucernam ad lucis fontem: ipse tibi
lucet, et ad se te ducet. Cum veneris ad bibere, accede
et illuminare. <hi>Accedite ad eum, et illuminamini <note>(Psal.
XXXIII, 6)</note>
            </hi>: nolite recedere, ne contenebremini. Domine
Deus, voca, et accedatur ad te: firma, ne recedatur.
Fac filios tuos novos, de parvulis senes, sed
non de senibus mortuos. In ista enim sapientia senescere
licet, mori non licet.
</p>
          </div3>
        </div2>
      </div1>

<div1>
        <head>SERMO CCXXVI. In die Paschae, III. <hi>Ad populum et ad Infantes.</hi> </head>
<p>Sic audistis praedicari Dominum Christum, quia <hi>in
principio erat Verbum, et Verbum erat apud Deum, et
Deus erat Verbum <note>(Joan. I, 1)</note>
          </hi>. Ipse est enim Dominus
Christus, qui si non se humiliaret, sed semper sic
<pb n="1099"/>
manere voluisset, homo perisset. Agnoscimus Verbum
Deum apud Deum, agnoscimus Patri aequalem
unigenitium Filium, agnoscimus lumen de lumine,
diem ex die. Ipse est dies, qui fecit diem: a die non
factus, sed genitus. Si ergo dies de die, non factus,
sed genitus est; quis est dies quem fecit Dominus?
Quare dies? Quia lux est. <hi>Et vocavit Deus lucem diem.</hi> 
Quaeramus quem diem fecit Dominus, ut exsultemus
et jucundemur in eo. In prima conditione mundi legitur
quia <hi>tenebrae erant super abyssum, et Spiritus Dei
ferebatur super aquam. Et dixit Deus, Fiat lux; et facta
est lux. Et divisit Deus inter lucem et tenebras; et lucem
vocavit diem, et tenebras vocavit noctem <note>(Gen. I, 2-5)</note>
          </hi>.
Ecce dies quem fecit Dominus. Sed numquid ipse est,
in quo exsultare et jucundari debemus? Est alius dies
quem fecit Dominus, quem magis debemus agnoscere,
et in eo jucundari et exsultare. Quoniam dictum
est fidelibus in Christum credentibus, <hi>Vos estis
lux mundi <note>(Matth. V, 14)</note>
          </hi>. Si lux, utique dies: quia
lucem vocavit diem. Ferebatur ergo etiam hic hesterno
die Dei Spiritus super aquam, et tenebrae
erant super abyssum, quando isti Infantes adhuc sua
peccata portabant. Quando ergo illis per Spiritum
Dei peccata dimissa sunt, tunc dixit Deus, <hi>Fiat lux;
et facta est lux.</hi> Ecce <hi>dies quem fecit Dominus, exsultemus
et jucundemur in eo <note>(Psal. CXVII, 24)</note>
          </hi>. Alloquamur
istum diem apostolicis verbis. O dies quem fecit
Dominus, fuistis aliquando tenebrae: nunc autem lux
in Domino. <hi>Fuistis,</hi> inquit, <hi>aliquando tenebrae.</hi> Fuistis,
aut non? Recolite facta vestra, si non fuistis. Respicite
conscientias vestras, quibus renuntiastis. Quia
ergo <hi>fuistis aliquando tenebrae, nunc autem lux,</hi> non in
vobis, sed <hi>in Domino; sicut filii lucis ambulate <note>(Ephes.
V, 8)</note>
          </hi>. Satis sint vobis pauca ista, quoniam et post laboraturi
sumus, et de Sacramentis altaris hodie Infantibus
disputandum est.</p>
</div1>

<div1>
        <head>SERMO CCXXVII. In die Paschae, IV. <hi>Ad Infantes, de Sacramentis.</hi> </head>
<p>Memor sum promissionis meae. Promiseram enim
vobis, qui baptizati estis, sermonem quo exponerem
mensae Dominicae Sacramentum, quod modo etiam
videtis, et cujus nocte praeterita participes facti estis.
Debetis scire quid accepistis, quid accepturi estis,
quid quotidie accipere debeatis. Panis ille quem videtis
in altari, sanctificatus per verbum Dei, corpus
est Christi. Calix ille, imo quod habet calix, sanctificatum
per verbum Dei, sanguis est Christi. Per ista
voluit Dominus Christus commendare corpus et sanguinem
suum, quem pro nobis fudit in remissionem
peccatorum. Si bene accepistis, vos estis quod accepistis.
Apostolus enim dicit: <hi>Unus panis, unum corpus,
<pb n="1100"/>
multi sumus <note>(I Cor. X, 17)</note>
          </hi>. Sic exposuit sacramentum
mensae Dominicae: <hi>Unus panis, unum corpus,
multi sumus.</hi> Commendatur vobis in isto pane quomodo
unitatem amare debeatis. Numquid enim panis
ille de uno grano factus est? Nonne multa erant tritici
grana? Sed antequam ad panem venirent, separata
erant: per aquam conjuncta sunt, et post quamdam
contritionem. Nisi enim molatur triticum, et per
aquam conspergatur, ad istam formam minime venit,
quae panis vocatur. Sic et vos ante jejunii humiliatione
et exorcismi sacramento quasi molebamini. Accessit
Baptismum et aqua; quasi conspersi estis, ut
ad formam panis veniretis. Sed nondum est panis sine
igne. Quid ergo significat ignis? Hoc est Chrisma.
Oleum etenim ignis nostri, Spiritus sancti est sacramentum.
In Actibus Apostolorum advertite, quando
legitur. Modo incipit liber ipse legi: hodie coepit liber
qui vocatur Actuum Apostolorum. Qui vult
proficere, habet unde. Quando convenitis ad ecclesiam,
tollite fabulas vanas: intenti estote ad Scripturas.
Codices vestri nos sumus. Attendite ergo, et
videte, quia venturus est Pentecoste Spiritus sanctus.
Et sic veniet: in linguis igneis se ostendit. Inspirat
enim charitatem, qua ardeamus in Deum, et contemnamus
mundum, et fenum nostrum exuratur, et cor
quasi aurum purgetur. Accedit ergo Spiritus sanctus,
post aquam ignis: et efficimini panis, quod est corpus
Christi. Et ideo unitas quodam modo significatur.
Tenetis sacramenta ordine suo. Primo post orationem,
admonemini sursum habere cor. Hoc decet
membra Christi. Si enim membra Christi facti estis,
caput vestrum ubi est? Membra habent caput. Si caput
non praecessisset, membra non sequerentur. Quo
ivit caput vestrum? Quid reddidistis in Symbolo?
Tertia die resurrexit a mortuis, ascendit in coelum,
sedet ad dexteram Patris. Ergo in coelo est caput
nostrum. Ideo cum dicitur, Sursum cor; respondetis.
Habemus ad Dominum. Et ne hoc ipsum quod cor
habetis sursum ad Dominum, tribuatis viribus vestris,
meritis vestris, laboribus vestris, quia Dei donum
est sursum habere cor; ideo sequitur episcopus,
vel presbyter qui offert, et dicit, cum responderit populus,
Habemus ad Dominum sursum cor: Gratias
agamus Domino Deo nostro, quia sursum cor habemus.
Gratias agamus, quia nisi donaret, in terra cor
haberemus. Et vos attestamini, Dignum et justum
est dicentes, ut ei gratias agamus qui nos fecit sursum
<pb n="1101"/>
ad nostrum caput habere cor. Deinde post sanctificationem
sacrificii Dei, quia nos ipsos voluit esse
sacrificium suum, quod demonstratum est, ubi impositum
est primum illud, sacrificium Dei et nos, id
est signum rei quod sumus: ecce ubi est peracta
sanctificatio dicimus orationem dominicam, quam accepistis
et reddidistis. Post ipsam dicitur, Pax vobiscum:
et osculantur se Christiani in osculo sancto.
Pacis signum est: sicut ostendunt labia, fiat in conscientia.
Id est, quomodo labia tua ad labia fratris
tui accedunt, sic cor tuum a corde ejus non recedat.
Magna ergo sacramenta, et valde magna. Vultis nosse
quomodo commendentur? Ait Apostolus: <hi>Qui manducat
corpus Christi, aut bibit calicem Domini indigne,
reus erit corporis et sanguinis Domini <note>(I Cor. XI, 27)</note>
          </hi>.
Quid est indigne accipere? Irridenter accipere, contemptibiliter
accipere. Non tibi videatur vile, quia
vides. Quod vides, transit: sed quod significatur invisibile,
non transit; sed permanet. Ecce accipitur,
comeditur, consumitur: numquid corpus Christi
consumitur? numquid Ecclesia Christi consumitur?
numquid membra Christi consumuntur? Absit. Hic
mundantur: ibi coronantur. Manebit ergo quod significatur
aeternaliter, quanquam transire videatur.
Sic ergo accipite, ut vos cogitetis, ut unitatem in
corde habeatis, sursum cor semper figatis. Spes vestra
non sit in terra, sed in coelo: fides vestra firma
sit in Deum, acceptabilis sit Deo. Quia quod modo
hic non videtis, et creditis; visuri estis illic, ubi sine
fine gaudebitis.</p>
</div1>

<div1>
        <head>SERMO CCXXVIII. In die Paschae, V. <hi>Ad populum et ad Infantes.</hi> </head>
<div3>
          <head>1.</head>
          <p>
 <hi>Dies Sacramentis Infantium deputati. Infantibus
exempla probitatis praebeant alii fideles.</hi> Post
laborem noctis praeteritae, quoniam etsi spiritus
promptus est, caro tamen infirma, diu vos tenere sermone
non debeo, et tamen sermonem vobis debeo.
Dies istos, quibus post passionem Domini nostri Deo
cantamus Alleluia, festos habemus in laetitia usque ad
Pentecosten, quando missus est de coelo promissus
Spiritus sanctus. Ex his diebus, septem vel octo qui
nunc aguntur, Sacramentis Infantium deputantur.
Qui paulo ante vocabantur Competentes, modo vocantur
Infantes. Competentes dicebantur, quoniam materna
viscera, ut nascerentur, petendo pulsabant:
Infantes dicuntur, quia modo nati sunt Christo, qui
prius nati fuerant saeculo. In illis est novata, quae in
vobis debet esse firmata: et qui jam fideles estis,
non eis exempla, quibus pereant, sed quibus proficiant
praebeatis. Intendunt enim vos modo nati, quomodo
vivatis olim nati. Hoc faciunt qui etiam secundum
<pb n="1102"/>
Adam nascuntur: prius parvuli sunt; post mores
majorum cum sentire coeperint, quid imitentur
attendunt. Et quoniam quo duxerit major, sequitur minor;
optandum est ut bona via major eat, ne sequendo
major et minor pereant. Itaque vos, fratres,
qui jam quodam modo per aetatem regenerationis parentes
estis, alloquor vos, ac exhortor, ut ita vivatis,
ut cum eis qui vos imitantur, gaudeatis, non pereatis.
Attendit modo natus nescio quem fidelem
ebriosum; timeo ne dicat sibi: Quare ille fidelis est,
et tantum bibit? Attendit nescio quem feneratorem,
tristem datorem, truculentum exactorem, et dicit
sibi: Faciam et ego, Respondetur ei: Jam fidelis es,
noli facere; baptizatus es, renatus es, mutata est
spes, mutentur mores. Et ille; Quare ille et ille fideles
sunt? Nolo dicere alia; quis enim commemoret
omnia? Ideo, fratres mei, quando male vivitis,
qui jam fideles estis, et de vobis et de istis malam
rationem Deo reddetis.</p>
        </div3>
<div3>
          <head>2.</head>
          <p>
 <hi>Infantes hortatur ut imitentur bonos.</hi> Jam ipsos
alloquor, ut grana sint in area, ut paleam quae vento
circumfertur, non sequantur, cum qua pereant; sed
maneant pondere charitatis, ut perveniant ad regnum
immortalitatis. Vos ergo, fratres, vos filii, vos
novella germina matris Ecclesiae, obsecro vos per
quod accepistis, ut attendatis in eum qui vos vocavit,
qui dilexit vos, qui perditos quaesivit vos, qui inventos
illuminavit vos, ut non sectemini vias perditorum,
in quibus errat nomen fidelium: non enim quaeritur
quid vocentur, sed utrum nomini suo consonent. Si
natus est, ubi est nova vita? Si fidelis est, ubi est
fides? Audio nomen, agnoscam et rem. Eligite vobis
quos imitemini, Deum timentes, ecclesiam Dei cum
timore intrantes, verbum Dei diligenter audientes,
memoria retinentes, cogitatione ruminantes, factis
implentes; ipsos eligite quos imitemini. Non dicat
cor vestrum: Et ubi inveniemus tales? Estote tales,
et invenietis tales. Omnis res similis ad similem cohaeret:
si perditus vixeris, non se tibi junget nisi
perditus. Incipe bene vivere, et videbis quanti socii
te circumdent, de quanta fraternitate gratuleris. Postremo,
non invenis quod imiteris? Esto quod alius
imitetur.</p>
        </div3>
<div3>
          <head>3.</head>
          <p>
 <hi>Sermo debitus Infantibus, de Sacramento altaris.</hi> 
Sermonem ad altare Dei debemus hodie
Infantibus de Sacramento altaris. Tractavimus ad
eos de sacramento Symboli, quod credere debeant:
tractavimus de sacramento orationis dominicae, quomodo
petant; et de sacramento fontis et Baptismi.
Omnia haec et disputata audierunt, et tradita perceperunt:
de Sacramento autem altaris sacri, quod
hodie viderunt, nihil adhuc audierunt; hodie illis
de hac re sermo debetur. Propterea hic sermo brevis
esse debet, et propter laborem nostrum, et propter
aedificationem illorum.
</p>
        </div3>
      </div1>


<div1>
        <head>SERMO CCXXIX. <hi>De Sacramentis fidelium, feria II Paschae</hi>.</head>
        <pb n="1103"/>
        <head>FRAGMENTUM.</head>
<p>Quia passus est pro nobis, commendavit nobis in
isto Sacramento corpus et sanguinem suum; quod
etiam fecit et nos ipsos. Nam et nos corpus ipsius
facti sumus, et per misericordiam ipsius quod accipimus,
nos sumus. Recordamini, et vos non fuistis,
et creati estis. Ad aream dominicam comportati
estis: laboribus boum, id est annuntiantium Evangelium,
triturati estis. Quando Catechumeni differebamini,
in horreo servabamini. Nomina vestra dedistis;
coepistis moli jejuniis et exorcismis. Postea
ad aquam venistis, et conspersi estis, et unum facti
estis: accedente fervore Spiritus sancti cocti estis;
et panis dominicus facti estis. Ecce quod accepistis.
Quomodo ergo unum videtis esse quod factum est,
sic unum estote vos, diligendo vos, tenendo unam
fidem, unam spem, individuam charitatem. Haeretici
quando hoc accipiunt, testimonium contra se accipiunt:
quia illi quaerunt divisionem, cum panis iste
indicet unitatem. Sic et vinum in multis racemis
fuit, et modo in unum est. Unum est in suavitate
calicis, post pressuram torcularis. Et vos post illa
jejunia, post labores, post humilitatem et contritionem,
jam in nomine Christi tanquam ad calicem
Domini venistis: et ibi vos estis in mensa, et ibi vos
estis in calice. Nobiscum vos estis. Simul enim hoc
sumimus, simul bibimus: quia simul vivimus.</p>
</div1>

<div1>
        <head>SERMO CCXXX. In diebus Paschalibus, I. <hi>De versu Psalmi</hi> CXVII, 24, Hic est dies quem fecit Dominus.</head>
<p>Sicut Domino nostro cantavimus, ita illo adjuvante
faciamus. Omnis enim dies a Domino factus
est: non tamen sine causa de aliquo praecipue scriptum
est, <hi>Hic est dies quem fecit Dominus.</hi> Legimus
cum Deus conderet coelum et terram, quia dixit, <hi>Fiat lux; et facta est lux. Et vocavit Deus lucem, diem;
et tenebras, noctem 
 <note>(Gen. I, 3, 5)</note>
          </hi>. Sed est alius dies
certus nobis et praecipue commendandus, de quo
dicit Apostolus: <hi>Sicut in die honeste ambulemus.</hi> 
Dies iste vulgaris quotidianus, oriente sole et occidente
perficitur. Est alius dies, quo fulget verbum
Dei in cordibus fidelium, et pellit tenebras, non
oculorum, sed morum malorum. Ipsum ergo agnoscamus,
in ipso gaudeamus. Audiamus Apostolum
dicentem,   Filii enim lucis sumus, et filii diei: non
<pb n="1104"/>
sumus noctis, neque tenebrarum <note>(I Thess. V, 5)</note>.
Sicut in die honeste ambulemus: non in comessationibus
et ebrietatibus, non in cubilibus et impudicitiis,
non in contentione et aemulatione; sed induite
Dominum Jesum Christum, et carnis providentiam
ne feceritis in concupiscentiis   <note>(Rom. XIII, 13, 14)</note>.
Hoc si facitis, toto corde cantatis, <hi>Hic est dies quem
fecit Dominus.</hi> Quod enim cantatis, vos estis, si bene
vivatis. Quam multi per hos dies inebriantur? Quam
multi per hos dies, parum est quia inebriantur, insuper
etiam turpiter crudeliterque rixantur? Tales
non cantant, <hi>Hic est dies quem fecit Dominus.</hi> Respondet
eis Dominus: Tenebrae estis; non ego feci
vos. Si vultis esse dies quem fecit Dominus, bene
vivite; et habebitis lucem veritatis, quae nunquam
occasum faciet in cordibus vestris.</p>
</div1>

<div1>
        <head>SERMO CCXXXI. In diebus Paschalibus, II. <hi>De resurrectione Christi secundum Marcum.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Discipuli non credentes
merito objurgati.</hi> Resurrectio Domini nostri Jesu
Christi ex more legitur his diebus ex omnibus libris
sancti Evangelii. In hac lectione animadvertimus,
quomodo ipse discipulos suos prima membra sua,
haerentes lateri suo objurgavit Dominus Jesus: quia
quem dolebant occisum fuisse, non credebant vivum
esse <note>(Marc. XVI, 14)</note>. Patres fidei, nondum fideles:
magistri, ut crederet totus orbis terrarum quod praedicaturi
fuerant, et propter quod fuerant morituri,
nondum credebant. Quem viderant mortuos suscitasse,
non credebant resurrexisse. Merito ergo objurgabantur:
ostendebantur sibi, ut innotescerent
sibi qui essent per se ipsos, qui futuri essent per
illum. Sic etiam Petrus demonstratus est sibi; quando
Domini imminente passione praesumpsit, et veniente
ipsa passione titubavit. Vidit se in se, doluit se in
se, flevit se in se: conversus est ad eum qui fecerat
se <note>(Matth. XXVI, 33-35, 69-75)</note>. Ecce isti adhuc
non credebant, cum jam viderent. Qualis illius dignatio,
qui nobis dedit credere quod non videmus?
Nos credimus eorum verbis, illi non credebant oculis
suis.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Sacramentum passionis et resurrectionis
Christi quodnam sit. Mortis parens peccatum.</hi> 
Resurrectio autem Domini nostri Jesu Christi nova
vita est credentium in Jesum, et hoc est sacramentum
passionis et resurrectionis ejus, quod valde
nosse et agere debetis. Non enim sine causa vita
venit ad mortem. Non sine causa fons vitae unde bibitur
ut vivatur, bibit hunc calicem qui ei non debebatur.
Non enim Christo debebatur mori. Unde venerit
mors, originem ipsius quaeramus. Pater mortis
peccatum est. Si enim nunquam peccaretur, nemo
moreretur. Legem Dei, hoc est, praeceptum Dei
<pb n="1105"/>
cum conditione homo primus accepit; ut si servaret,
viveret; si corrumperet, moreretur. Non se se credendo
moriturum, fecit unde moreretur; et invenit
verum fuisse quod dixerat qui legem dederat. Inde
mors, inde mortalis, inde labor, inde miseria, inde
etiam post mortem primam mors secunda, id est,
post mortem temporalem mors sempiterna. Huic
ergo traditioni mortis, his legibus inferni obstrictus
nascitur omnis homo: sed praeter illum hominem, qui
homo factus est, ne periret homo. Non enim legibus
mortis venit obstrictus: ideo dicitur in Psalmo, <hi>Inter
mortuos liber <note>(Psal. LXXXVII, 6)</note>
            </hi>. Quem sine concupiscentia
virgo concepit quem et virgo peperit, et virgo
permansit. Qui vixit sine culpa, qui non est mortuus
propter culpam: communicans nobiscum poenam,
non communicans culpam. Poena culpae mors: Dominus
Jesus Christus mori venit, peccare non venit:
communicando nobiscum sine culpa poenam, et culpam
solvit et poenam. Quam poenam solvit? Quae
nobis debebatur post istam vitam. Ergo crucifixus
est, ut in cruce ostenderet veteris hominis nostri
occasum: et resurrexit, ut in sua vita ostenderet
nostrae vitae novitatem. Sic enim doctrina docet
apostolica: <hi>Traditus est,</hi> inquit, <hi>propter peccata nostra.
et resurrexit propter justificationem nostram <note>(Rom. IV,
25)</note>
            </hi>. Hujus rei signum circumcisio data erat Patribus,
ut octavo die circumcideretur omnis masculus <note>(Gen.
XVII, 12)</note>. Circumcisio fiebat in cultellis petrinis <hi>(Josue
V, 2)</hi>: quia petra erat Christus <note>(I Cor. X, 4)</note>. In ista circumcisione
significabatur exspoliatio carnalis vitae octavo
die per Christi resurrectionem. Septimus enim
dies hebdomadis sabbato completur. Sabbato Dominus
jacuit in sepulcro, septima sabbati: resurrexit octava.
Resurrectio ipsius innovat nos. Ergo octavo die resurgendo
circumcidit nos. In ipsa spe vivimus.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Bona vita mortem comprehendit
et resurrectionem.</hi> Audiamus Apostolum dicentem, <hi>Si resurrexistis cum Christo.</hi> 
 Quomodo resurgimus,
qui nondum mortui sumus? Quid est ergo quod voluit
dicere Apostolus, <hi>Si resurrexistis cum Christo?</hi> 
Numquid ille resurrexisset, nisi prius mortuus fuisset?
Viventibus loquebatur, nondum morientibus,
et jam resurgentibus? Quid sibi vult? Videte quid
dicat:   Si resurrexistis cum Christo, quae sursum
sunt quaerite, ubi Christus est in dextera Dei sedens:
quae sursum sunt sapite, non quae super
terram. Mortui enim estis.   Ipse dicit Apostolus,
non ego: sed tamen verum dicit; et ideo dico et
ego. Quare illud dico et ego? <hi>Credidi, propter quod
locutus sum <note>(Psal. CXV, 1)</note>
            </hi>. Si bene vivimus, mortui
sumus, et resurreximus. Qui autem nondum mortuus
est, nec resurrexit, male adhuc vivit: et si male
<pb n="1106"/>
vivit, non vivit: moriatur, ne moriatur. Quid est,
moriatur, ne moriatur? Mutetur, ne damnetur.  Si
resurrexistis cum Christo,   verba repeto Apostoli,
  quae sursum sunt quaerite, ubi Christus est in dextera
Dei sedens: quae sursum sunt sapite, non quae
super terram. Mortui enim estis, et vita vestra abscondita
est cum Christo in Deo. Cum Christus apparuerit
vita vestra, tunc et vos cum illo apparebitis
in gloria   <note>(Coloss. III, 1-4)</note>. Haec sunt verba Apostoli.
Ei qui nondum mortuus est, dico ut moriatur:
ei qui adhuc male vivit, dico ut mutetur. Si enim
male vivebat, et jam non male vivit, mortuus est:
si bene vivit, resurrexit.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Bene vivere, quid. Beatam vitam
in terra quaerere, mendacium.</hi> Sed quid est bene vivere?
Quae sursum sunt sapere, non quae super terram.
Quamdiu terra es, et in terram vadis <note>(Gen. III,
19)</note>? Quamdiu lingis terram? Amando terram, utique
lingis terram, et efficeris ejus inimicus, de quo
dicit Psalmus: <hi>Et inimici ejus terram lingent <note>(Psal.
LXXI, 9)</note>
            </hi>. Quid eratis? Filii hominum. Quid estis?
Filii Dei. <hi>Filii hominum quousque graves corde? Utquid
diligitis vanitatem, et quaeritis mendacium?</hi> Quod
mendacium quaeritis? Dico modo. Beati esse vultis,
scio. Da mihi hominem latronem, sceleratum, fornicatorem,
maleficum, sacrilegum, omnibus vitiis inquinatum,
omnibus flagitiis seu facinoribus obrutum,
qui non velit beate vivere. Scio, omnes vultis beate
vivere: sed unde homo beate vivit, hoc non vultis
quaerere. Quaeris aurum, quia putas te de auro beatum
futurum: sed aurum te non facit beatum. Quare
quaeris mendacium? Quare vis esse in isto saeculo sublimatus?
Quia honore hominum et pompa saeculi putas
te beatum futurum: sed pompa saeculi non te facit
beatum. Quare quaeris mendacium? Et quidquid
hic aliud quaeris, cum saeculariter quaeris, cum amando
terram quaeris, cum lingendo terram quaeris; propterea
quaeris, ut sis beatus: sed nulla res terrena
te facit beatum. Quare non cessas quaerendo mendacium?
Unde ergo eris beatus? <hi>Filii hominum quousque
graves corde?</hi> Non vultis esse graves corde, qui
terra oneratis cor vestrum? Quousque fuerunt graves
corde homines? Antequam veniret Christus, antequam
resurgeret Christus, fuerunt homines graves
corde. <hi>Quousque graves corde? Utquid diligitis vanitatem,
et quaeritis mendacium?</hi> Volentes beati esse, eas
res quaeritis unde miseri sitis. Fallit vos quod quaeritis:
mendacium est, quod quaeritis.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Beata vita ubi quaerenda.</hi> Beatus
vis esse? Ostendo, si vis, unde sis beatus. Sequere
ibi: <hi>Quousque graves corde? Utquid diligitis vanitatem,
et quaeritis mendacium? Scitote.</hi> Quid? <hi>Quoniam
Dominus magnificavit Sanctum suum <note>(Psal. IV, 3, 4)</note>
            </hi>.
Venit Christus ad miserias nostras; esurivit, sitivit,
fatigatus est, dormivit; mira fecit, mala passus est,
flagellatus est, spinis coronatus est, sputis illitus est,
alapis caesus, ligno confixus, lancea vulneratus, in sepulcro
<pb n="1107"/>
positus; sed tertio die resurrexit, finito labore,
mortua morte. Ecce ibi oculum habete in ejus resurrectione;
quia ita magnificavit Sanctum suum, ut resuscitaret
eum a mortuis, et daret ei honorem in coelo
sedendi ad dexteram suam. Ostendit tibi quid debeas
sapere, si vis beatus esse: hic enim esse non potes.
In hac vita beatus esse non potes: nemo potest. Bonam
rem quaeris, sed terra ista non est regio ejus rei
quam quaeris. Quid quaeris? Beatam vitam. Sed non
est hic. Aurum si quaereres in loco ubi non est, ille
qui novit quia non est ibi, nonne diceret tibi: Quid
fodis? quid terram sollicitas? Fossam facis quo descendas,
non ubi aliquid invenias. Quid es responsurus
admonenti te? Aurum quaero. Et ille: Non tibi
dico, Nihil est quod quaeris; sed, Non est ubi quaeris.
Sic et ru quando dicis, Beatus esse volo; bonam rem
quaeris, sed non est hic. Si habuit hic illud Christus,
habebis et tu. In regione mortis tuae, quid ille invenit,
attende: veniens de alia regione quid hic invenit,
nisi quod hic abundat? Manducavit tecum, quod
abundat in cella miseriae tuae. Acetum hic bibit, fel
hic habuit. Ecce quid in cella tua invenit. Sed ad
magnam mensam suam te invitavit, mensam coeli
mensam Angelorum, ubi ipse panis est. Descendens
ergo et ista mala inveniens in cella tua, et non dedignatus
est talem mensam tuam, et promisit tibi suam.
Et quid nobis dicit? Credite, credite vos venturos ad
bona mensae meae, quando non sum dedignatus mala
mensae vestrae. Malum tuum tulit, et bonum suum
non dabit? Utique dabit. Vitam suam promisit nobis:
sed incredibilius est quod fecit. Mortem suam praerogavit
nobis: tanquam diceret, Ad vitam meam vos invito,
ubi nemo moritur, ubi vere vita beata est, ubi cibus
non corrumpitur, ubi reficit et non deficit. Ecce quo vos
invito, ad regionem Angelorum, ad amicitiam Patris
et sancti Spiritus, ad coenam sempiternam, ad fraternitatem
meam; postremo ad me ipsum, ad vitam
meam vos invito. Non vultis credere quia dabo vobis
vitam meam? Tenete pignus mortem meam. Modo
ergo cum in ista carne corruptibili vivimus, morum
mutatione cum Christo moriamur, amore justitiae cum
Christo vivamus: beatam vitam non accepturi, nisi
cum ad illum venerimus, qui venit ad nos, et cum
illo esse coeperimus, qui mortuus est pro nobis.
</p>
          </div3>
        </div2>
      </div1>

<div1>
        <head>SERMO CCXXXII. In diebus Paschalibus, III. <hi>De resurrectione Christi secundum Lucam.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Resurrectio secundum quatuor
Evangelistas recitari solita. Passio nonnisi secundum
Matthaeum.</hi> Resurrectio Domini nostri Jesu
Christi et hodie recitata est; sed de altero libro
<pb n="1108"/>
Evangelii, qui est secundum Lucam. Primo enim
lecta est secundum Matthaeum, hesterno autem
die secundum Marcum, hodie secundum Lucam:
sic habet ordo Evangelistarum. Sicut enim passio
ipsius ab omnibus Evangelistis conscripta est; sic
dies isti septem vel octo dant spatium, ut secundum
omnes Evangelistas resurrectio Domini recitetur.
Passio autem quia uno die legitur, non solet legi,
nisi secundum Matthaeum. Volueram aliquando, ut
per singulos annos secundum omnes Evangelistas
etiam passio legeretur: factum est; non audierunt
homines quod consueverant, et perturbati sunt. Qui
autem amat Litteras Dei, et non vult esse semper
idiota, omnia novit, et omnia diligenter inquirit. Sed
sicut cuique Deus partitus est mensuram fidei, sic
quisque proficit.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Incredulitas discipulorum audita
resurrectione Christi.</hi> Nunc attendamus quod hodie,
cum legeretur, audivimus: nam quod heri commendavi
Charitati vestrae, expressius hodie audivimus,
infidelitatem discipulorum: ut intelligamus quantum
ejus beneficio nobis praestitum est, ut quod non vidimus,
sic credamus. Vocavit eos, instruxit eos, vixit
cum eis in terra, fecit ante eorum oculos tanta mirabilia
usque ad mortuos suscitandos. Mortuos resuscitavit,
carnem suam posse resuscitare non credebatur.
Venerunt mulieres ad monumentum: corpus in monumento
non invenerunt; resurrexisse Dominum ab
Angelis audierunt: feminae viris nuntiaverunt. Et quid
scriptum est? quid audistis? <hi>Visa sunt ista ante oculos
eorum quasi deliramenta.</hi> Magna infelicitas conditionis
humanae! Quando locuta est Eva quod dixerat serpens,
audita est cito. Mulieri mentienti creditum est,
ut moreremur: non est creditum feminis vera dicentibus,
ut viveremus. Si non erat credendum feminis,
quare Adam credidit Evae? Si feminis credendum,
quare sanctis mulieribus non crediderunt discipuli?
Et ideo in hoc facto consideranda est benigna dispensatio
Domini nostri. Nam hoc est quod egit Dominus
Jesus Christus, ut prius illum sexus femineus resurrexisse
nuntiaret. Quia per sexum femineum cecidit
homo, per sexum femineum reparatus est homo, quia
virgo Christum pepererat, femina resurrexisse nuntiabat.
Per feminam mors, per feminam vita. Sed non
crediderunt discipuli ut dixerant feminae: delirare putaverunt,
quando tamen vera nuntiabant.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Discipuli abeunt in alienorum opiniones
de Christo. Petri de Christo confessio.</hi> Ecce alii
duo ambulabant in via, et loquebantur secum de his
quae acciderant in Jerusalem, de iniquitate Judaeorum,
de morte Christi: ambulabant fabulantes, et quasi mortuum
dolentes, resurrexisse nescientes. Apparuit et
ipsis, factus est tertius viator, miscuit cum eis amica
colloquia. Oculi eorum tenebantur, ne agnoscerent
eum. Oportebat enim, ut melius cor instrueretur:
cognitio differtur: quaerit ab eis quid inter se loquerentur,
<pb n="1109"/>
ut quod ipse sciebat illi faterentur. Et quod
audistis, mirari coeperunt, quia de re clara et tam
manifesta velut a nesciente interrogabantur. <hi>Tu solus,</hi> 
inquiunt, <hi>peregrinus es in Jerusalem, et nescis quae ibi
gesta sunt?</hi> At ille dixit: <hi>Quae? De Jesu Nazareno, qui
fuit propheta potens factis et dictis <note>(Luc. XXIV, 1-19)</note>
            </hi>.
Hoc est, o discipuli? Propheta erat Christus, Dominus
prophetarum? Judici vestro nomen praeconis imponitis.
Ad alienorum verba devenerant. Quid est
quod dixi, alienorum verba? Recolite, quando ipse
Jesus ait discipulis suis, <hi>Quem me homines esse dicunt
filium hominis?</hi> responderunt opiniones alienas. <hi>Alii
dicunt quod Elias es; alii, quia Joannes Baptista; alii,
quia Jeremias, aut unus ex Prophetis.</hi> Verba ista alienorum
erant, non discipulorum. Ecce ad ipsa verba
discipuli venerunt. <hi>Nunc ergo vos quem me esse dicitis?</hi> 
Respondistis mihi opiniones alienas, fidem vestram
volo audire. Tunc ait Petrus, unus pro omnibus, quia
unitas in omnibus: <hi>Tu es Christus Filius Dei vivi.</hi> Non
quicumque unus ex Prophetis, sed Filius Dei vivi;
adimpletor Prophetarum, creator et Angelorum. <hi>Tu es
Christus Filius Dei vivi.</hi> Audivit quod decuit illum audire
ex hac voce, et tali voce.  Beatus es, Simon Bar-Jona;
quia non tibi revelavit caro et sanguis, sed Pater
meus qui in coelis est. Et ego dico tibi, Tu es Petrus,
et super hanc petram aedificabo Ecclesiam meam, et
portae inferorum non vincent eam. Tibi dabo claves
regni coelorum: et quaecumque solveris in terra, soluta
erunt et in coelo; et quaecumque ligaveris in
terra, ligata erunt et in coelo.   Fides hoc meruit
audire, non homo. Nam ipse homo quid erat, nisi
quod ait Psalmus, <hi>Omnis homo mendax <note>(Psal. CXV, 11)</note>
            </hi>?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Petri mox humana cogitatio de
Christo.</hi> Denique continuo post haec verba denuntiavit
illis passionem suam et mortem. Expavit Petrus, et
ait: <hi>Absit a te, Domine, non fiet istud.</hi> Tunc Dominus: <hi>Redi post me, satanas.</hi> 
 Petrus satanas? Ubi sunt illa
verba, <hi>Beatus es, Simon Bar-Jona?</hi> Numquid beatus
satanas? <hi>Beatus,</hi> de Dei: <hi>satanas,</hi> de hominis. Denique
ipse Dominus exposuit quare illum dixerit satanam: <hi>Non enim sapis quae sunt Dei; sed quae sunt hominis <note>(Matth. XVI, 13-23)</note>
            </hi>.
Unde tunc beatus? <hi>Quia
non tibi revelavit caro et sanguis, sed Pater meus qui in
coelis est.</hi> Unde postea satanas? <hi>Non sapis quae Dei
sunt;</hi> quae quando sapiebas, beatus eras: <hi>sed sapis
quae hominum sunt.</hi> Ecce quomodo alternabat anima
discipulorum, quasi ex ortu et occasu: modo stabat,
modo jacebat; modo illuminabatur, modo tenebrabatur;
quia de Dei illuminabatur, de suo tenebrabatur.
Unde illuminabatur? <hi>Accedite ad eum, et illuminamini <note>(Psal. XXXIII, 6)</note>
            </hi>.
Unde tenebrabatur? <hi>Qui
loquitur mendacium, de suo loquitur <note>(Joan. VIII, 44)</note>
            </hi>.
Filium Dei vivi dixerat, et timebat ne moreretur, cum
Filius Dei esset, et ad hoc venisset, ut moreretur.
<pb n="1110"/>
Nisi ille venisset ut moreretur, nos unde viveremus?
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Nec mors Christo, nec vita nobis
debebatur.</hi> Unde nobis vita, unde illi mors? Ipsum attende: <hi>In principio erat Verbum, et Verbum erat apud
Deum, et Deus erat Verbum.</hi> 
 Quaere ibi mortem. Ubi?
unde? quomodo? Erat Verbum, Verbum apud Deum,
Deus Verbum. Si invenis ibi carnem et sanguinem,
invenis mortem. Ergo illi Verbo unde mors? Nobis
autem hominibus in terra positis, mortalibus, corruptibilibus,
peccatoribus, unde vita? Non erat illi
unde haberet mortem; non habebamus nos unde haberemus
vitam: accepit ille mortem de nostro, ut daret
nobis vitam de suo. Quomodo ille mortem de
nostro? <hi>Verbum caro factum est, et habitavit in nobis.</hi> 
Accepit hinc a nobis, quod offerret pro nobis. Vita
autem unde nobis? <hi>Et vita erat lux hominum <note>(Joan. I, 1,
14, 4)</note>
            </hi>. Ipse nobis vita, nos illi mors. Sed qualis
mors? Dignatione, non conditione; quia dignatus
est, quia voluit, quia misertus est: potestate mortuus
est. <hi>Potestatem,</hi> inquit, <hi>habeo ponendi animam
meam, et potestatem habeo iterum sumendi eam <note>(Id.
X, 18)</note>
            </hi>. Hoc Petrus nesciebat, quando audita morte
Domini expavit. Sed ecce jam dixerat Dominus moriturum
se, et resurrecturum tertia die. Factum est
quod praedixerat, et non credebant qui audierant. <hi>Ecce jam triduum est, ex quo ista facta sunt; et
nos putabamus quia ipse esset redempturus Israel <note>(Luc. XXIV, 21)</note>
            </hi>.
Sperabatis, jam desperatis? de
spe cecidistis? Levat vos qui vobiscum ambulat.
Discipuli erant, ipsum audierant, cum ipso vixerant,
magistrum ipsum noverant, ab illo instructi erant, et
non potuerunt imitari et habere fidem latronis pendentis
in cruce!
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Latronis fides quam magna, cum
titubant discipuli.</hi> Sed forte aliqui vestrum nesciunt
quod dixi de latrone, non audiendo passionem secundum
omnes Evangelistas. Iste enim evangelista Lucas
narravit quod dico. Quia duo latrones crucifixi sunt
cum Christo, dixit hoc et Matthaeus <note>(Matth. XXVII, 38)</note>?
sed unus eorum latronum quia insultavit Domino, et
alter eorum quia credidit in Christum, Matthaeus non
dixit, Lucas dixit. Recolamus fidem latronis, quam
non invenit Christus post resurrectionem in discipulis
suis. Pendebat in cruce Christus, pendebat et latro:
in medio ille, illi a lateribus. Insultat unus, credit
alter, judicat medius ille. Ille enim qui insultabat,
hoc dixit: <hi>Si Filius Dei es, libera te.</hi> Et alius ad illum: <hi>Tu non times Deum. Si nos propter facta nostra
merito patimur, ipse quid fecit?</hi> 
 Et conversus ad eum: <hi>Memento mei, Domine, cum veneris in regnum tuum.</hi> 
Magna fides! huic fidei quid addi possit, ignoro. Titubaverunt
ipsi qui viderunt Christum mortuos suscitantem:
credidit ille qui videbat secum in ligno pendentem.
Quando illi titubaverunt, tunc ille credidit.
Qualem fructum Christus de arido ligno percepit?
Quid ei dixerit Dominus audiamus. <hi>Amen dico tibi,
hodie mecum eris in paradiso <note>(Luc. XXIII, 39-43)</note>
            </hi>. Tu
differs te, ego agnosco te. Quando speraret latro, de
<pb n="1111"/>
latrocinio ad judicem, de judice ad crucem, de cruce
ad paradisum? Denique ipse attendens merita sua,
non dixit, Memento mei, ut liberes me hodie: sed, <hi>cum veneris in regnum tuum,</hi> 
 tunc <hi>mei memor esto;</hi> ut
si mihi tormenta debentur, vel quousque veneris in
regnum tuum. Et ille: Non sic; invasisti in regnum
coelorum, vim fecisti, credidisti, rapuisti. <hi>Hodie mecum
eris in paradiso.</hi> Non te differo: tantae fidei hodie
reddo quod debeo. Latro dicit, <hi>Memento mei, cum
veneris in regnum tuum.</hi> Non solum credebat resurrecturum,
sed etiam regnaturum. Pendenti, crucifixo,
cruento, haerenti: <hi>Cum veneris,</hi> inquit, <hi>in regnum
tuum.</hi> Et illi, <hi>Nos sperabamus.</hi> Ubi spem latro invenit,
discipulus perdidit.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>In fractione panis agnoscitur Dominus.</hi> 
Deinde jam, charissimi, magnum sacramentum
quod cognovimus, audite. Ambulabat cum illis,
suscipitur hospitio, panem frangit, et cognoscitur <note>(Luc. XXIV, 21-31)</note>.
Et nos non dicamus quia Christum
non cognovimus: novimus, si credimus. Parum
est, novimus si credimus; habemus si credimus. Habebant
illi Christum in convivio, nos intus in animo.
Plus est Christum habere in corde, quam in domo.
Cor enim nostrum interius nobis est, quam sit domus
nostra. Jam vero ubi eum debet fidelis agnoscere?
Agnoscit qui fidelis est: qui autem catechumenus est,
ignorat. Sed januam contra illum nemo claudat, ut
noverit.</p>
          </div3>
<div3>
            <head>8.</head>
            <p>
 <hi>Ad poenitentes.</hi> Hesterno die monui, et admoneo
Charitatem vestram, quia resurrectio Christi est in
nobis, si bene vivamus; si vita vetus nostra mala moriatur,
et quotidie nova proficiat <note>( <hi>In sermone superiori,
nn.</hi> 2, 3)</note>. Abundant hic poenitentes: quando
illis imponitur manus, fit ordo longissimus. Orate,
poenitentes; et eunt orare poenitentes. Discutio poenitentes,
et invenio male viventes. Quomodo poenitet
quod fit? Si poenitet, non fiat. Si autem fit, nomen
errat, crimen manet. Aliqui ipsi sibi poenitentiae locum
petierunt; aliqui excommunicati a nobis in poenitentiae
locum redacti sunt: et qui sibi petierunt, hoc
volunt facere quod faciebant; et qui a nobis excommunicati
in poenitentiae locum redacti sunt, nolunt
inde surgere, quasi electus sit locus poenitentium. Qui
debet esse locus humilitatis, fit locus iniquitatis.
Vobis dico, qui vocamini poenitentes, et non estis:
vobis dico. Quid vobis dicam? Laudo vos, in hoc non
laudo: sed gemo et plango.
</p>
          </div3>
        </div2>

<div2>
          <head>CAPUT VIII.</head>
<p>Et quid faciam, factus vile canticum?
Mutamini, mutamini, rogo. Vitae finis incertus
est. Omnis homo cum casu suo ambulat. Quid differtis
bene vivere, cum putatis quia longa erit vita?
Longam vitam putatis, et mortem subitaneam non
timetis? Sed ecce longa sit: et quaero unum poenitentem,
<pb n="1112"/>
et non invenio. Quanto melius longa bona,
quam, mala vita erit? Longam coenam malam nemo
ferre, longam vitam malam omnes volunt habere.
Utique si grande est quod vivimus, bonum sit ipsum
grande. Quid enim vis mali, dic mihi, in omnibus
tuis actibus, cogitationibus, cupiditatibus? Terram
malam non vis, segetem malam non vis utique, sed
bonam; arborem bonam, equum bonum, servum bonum,
amicum bonum, filium bonum, uxorem bonam.
Et quid haec magna commemoro: quandoquidem
vestem ipsam malam non vis habere, sed bonam;
caligam postremo ipsam non vis nisi bonam?
Aut da mihi aliquid te velle quod malum est, nec te
velle aliquid bonum. Puto, villam malam non vis, sed
bonam; solam animam malam vis? Quid te offendisti?
Quid de te male tu ipse meruisti? Inter bona tua
non vis esse malum, nisi te solum. Putate quia dico quod
soleo, et facitis quod soletis. Ego coram Deo excutio
vestimenta mea. Timeo ne mihi imputetur, quia non
dico. Officium meum impleo, fructum vestrum quaero;
de bonis operibus vestris gaudium habere volo, non
pecuniam. Non enim qui bene vivit, divitem me facit.
Et tamen bene vivat, et facit. Divitiae meae non nisi spes
vestra est in Christo. Gaudium meum, solatium
meum, et respiramentum periculorum meorum in his
tentationibus nullum est, nisi bona vita vestra. Obsecro
vos, fratres, si obliti estis vestri miseremini mei.</p>
</div2>
      </div1>

<div1>
        <head>SERMO CCXXXIII.. In diebus Paschalibus, IV. <hi>De resurrectione Christi secundum Marcum</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Resurrectionis fides propria
Christianorum.</hi> Audistis lectionem sancti Evangelii de
resurrectione Christi. In resurrectione Christi constabilita
est fides nostra. Passionem Christi et Pagani et
impii et Judaei crediderunt: resurrectionem nonnisi
Christiani. Passio Christi significat miserias hujus
vitae: resurrectio Christi ostendit beatitudinem futurae
vitae. In praesenti laboremus: in futura speremus.
Modo tempus est operis: tunc mercedis. Qui
piger est in exhibendo opere, impudens est in exigenda
mercede. Audistis quid dixerit discipulis suis post
resurrectionem. Misit eos ad Evangelium praedicandum,
et factum est: praedicatum est Evangelium,
pervenit ad nos. Et ecce, <hi>In omnem terram exiit sonus
eorum, et in fines orbis terrae verba eorum <note>(Psal. XVIII,
5)</note>
            </hi>. Ambulando et ambulando, Evangelium pervenit
ad nos, et ad fines terrae. Breviter constituit nobis,
loquens discipulis suis quid faciamus, quid speremus.
Ait enim, sicut audistis quando loquebatur: <hi>Qui crediderit et baptizatus fuerit, salvus erit 
 <note>(Marc.
XVI, 16)</note>
            </hi>. Exigitur a nobis fides, offertur salus: <hi>Qui
crediderit et baptizatus fuerit, salvus erit.</hi> Pretiosum
<pb n="1113"/>
est quod nobis promittitur, gratis fit quod jubetur.</p>
          </div3>
<div3>
            <head>2.</head>
            <p>
-- <hi>Salus credentibus promissa discernenda a salute
temporali. Christus est fons vitae.--Qui crediderit et baptizatus
fuerit, salvus erit.</hi> Quid enim? qui haec audiebant,
salvi non erant? Nonne multi salvi credunt,
salvi sunt et antequam credant? Salvi plane: sed
vana salus hominum <note>(Psal. LIX, 13)</note>. Qualis est ista
salus, quae tibi cum jumento tuo communis est? Verumtamen
etiam ipsa unde, nisi ab illo, de quo scriptum
est: <hi>Homines et jumenta salvos facies, Domine?</hi> 
Et addidit: <hi>Secundum multitudinem misericordiae tuae,
Deus.</hi> Tanta est enim multitudo misericordiae tuae,
ut veniat a te salus in istam carnem mortalem hominum,
veniat et ad carnem pecorum. Haec est multitudo
misericordiae tuae. Filiis tuis quid? Ecce <hi>homines
et jumenta salvos facies, Domine.</hi> Nihil nobis amplius?
Quod hominibus quibuscumque, quod pecoribus,
hoc praestatur et nobis? Non plane hoc.
</p>
          </div3>
        </div2>

<div2>
          <head>CAPUT II.</head>
<p>Sed quid? Audi: <hi>Filii autem hominum
sub tegmine alarum tuarum sperabunt: inebriabuntur ab
ubertate domus tuae, et torrente voluptatis tuae potabis
eos. Quoniam apud te est fons vitae <note>(Psal. XXXV, 7-10)</note>
            </hi>.
Christus est fons vitae. Habebamus salutem cum jumentis,
quousque veniret ad nos fons vitae: fons vitae venit
ad nos, et fons vitae mortuus est propter nos. Negabit
vitam suam, qui nobis erogavit mortem suam? Ipsa
est salus, quae non est vana. Quare? Quia non transit.</p>
<div3>
            <head>3.</head>
            <p>
 <hi>Homines et filii hominum in quo differant.</hi> Bene
animadvertenda est ista distinctio, <hi>Homines et jumenta
salvos facies, Domine: Homines,</hi> pertinentes ad
hominem. <hi>Filii autem hominum,</hi> pertinentes ad Filium
hominis, <hi>sub tegmine alarum tuarum sperabunt.</hi> Constituite
vobis ante oculos duos homines. Erigite fidem,
evigilet cor vestrum: recordamini hominem
in quo decepti sumus; recordamini hominem a quo
redempti sumus. Ille homo numquid filius hominis?
Adam homo erat, filius hominis non erat. Ideo Dominus
Christus assidue se dicit filium hominis, ut faciat
nos recordari hominem qui non fuit filius hominis:
ut recordemur in illo mortem, in isto vitam; in
illo peccatum, in isto remissionem peccatorum; in illo
vinculum, in isto libertatem; in illo damnationem, in
isto absolutionem. Duo ergo isti homines significati
sunt in his verbis, <hi>Homines et jumenta salvos facies,
Domine. Homines,</hi> pertinentes ad hominem: <hi>et jumenta,</hi> 
simul cum jumentis eos <hi>salvos facies.</hi> Homo
enim in honore positus non intellexit, sicut scriptum
est: <hi>Homo in honore positus non intellexit; comparatus
est jumentis insensatis, et similis factus est eis <note>(Psal. XLVIII,
13)</note>
            </hi>. Propterea, <hi>Homines et jumenta,</hi> quibus similes facti
sunt homines, quia non intellexerunt, et eis quibus
dominari creati sunt, comparati sunt, <hi>salvos facies.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Salus hic vera non inventa a Christo.
Christus natus mortalis, ut mortem auferret.</hi> 
Numquid ipsa est salus, de qua dictum est, <hi>Qui crediderit,
et baptizatus fuerit, salvus erit?</hi> Alia est illa
salus, longe alia. Angeli hanc habent: nolite eam
quaerere in terra. Magna est, sed non est hic. Non
est ista res de ista regione, non est hic talis salus.
<pb n="1114"/>
Sursum cor. Quid hic quaeris in terra salutem hanc?
Ipsa salus huc venit, et mortem nostram hic invenit.
Numquid Dominus noster Jesus Christus, quando
venit ad nos in carne, invenit hic salutem istam in
regione nostra? Magnum quid huc attulit mercator
iste de regione sua veniens: mercator iste invenit in
regione nostra quod hic abundat. Quid hic abundat?
Nasci et mori. Plena est terra his mercibus, nasci et
mori. Natus est, et mortuus est. Sed qua via natus
est? Ad istam regionem venit, sed non ea via qua
et nos venit. De coelo enim venit a Patre. Et tamen
natus est mortalis. Natus est de Spiritu sancto ex virgine
Maria. Numquid nos sic de Adam et Eva? Nos
per concupiscentiam carnis, ille autem non per ipsam.
Maria enim virgo sine virili amplexu, sine concupiscentiae
aestu; quoniam ne pateretur hunc aestum, ideo
ei dictum est, <hi>Spiritus sanctus superveniet in te, et
virtus Altissimi obumbrabit tibi <note>(Luc. I, 35)</note>
            </hi>. Virgo ergo
Maria non concubuit et concepit: sed credidit et concepit.
Natus est enim mortalis mortalibus. Quare
mortalis? Quia in similitudine carnis peccati <note>(Rom.
VIII, 3)</note>: non in carne peccati, sed in similitudine
carnis peccati. Quid habet caro peccati? Mortem et
peccatum. Quid habuit similitudo carnis peccati? Mortem
sine peccato. Si haberet peccatum, caro esset
peccati: si mortem non haberet, non esset similitudo
carnis peccati. Talis venit, Salvator venit: mortuus
est, sed mortem occidit: finivit in se quam timebamus;
suscepit illam, et occidit illam; quomodo summus
venator leonem cepit, et necavit.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Mors in Christo mortua.</hi> Ubi est
mors? Quaere in Christo, jam non est: sed fuit, et
mortua est ibi. O vita, mors mortis! Bono animo
estote, morietur et in nobis. Quod praecessit in capite,
reddetur in membris: morietur et in nobis mors.
Sed quando? In fine saeculi, in resurrectione mortuorum,
quam credimus, et de qua non dubitamus. <hi>Qui enim crediderit et baptizatus fuerit, ipse salvus
erit.</hi> 
 Sequere quod timeas: <hi>Qui autem non crediderit,
condemnabitur.</hi> Ergo mors morietur in nobis, victura
est in damnatis. Ubi mors nesciet mortem, sempiterna
mors erit: quia aeterna tormenta erunt. In nobis
morietur, et non erit. Vultis nosse? Dico vobis
pauca verba triumphantium, ut habeatis quod meditemini,
quod corde cantetis, quod toto animo speretis,
quod fide et bono opere requiratis. Audite
verba triumphantium, quando non erit mors; quando
et in nobis, sicut et in capite nostro, morietur
mors. Paulus apostolus dicit: <hi>Oportet corruptibile
hoc induere incorruptionem, et mortale hoc induere immortalitatem.
Tunc fiet sermo qui scriptus est, Absorpta
est mors in victoriam.</hi> Dixi vobis quia morietur mors
in nobis: <hi>Absorpta est mors in victoriam.</hi> Ista est mors
mortis. Absorbebitur, ut non appareat. Quid est, ut
non appareat? Ut non sit, nec intus, nec foris. <hi>Absorpta
est mors in victoriam.</hi> Gaudeant triumphantes;
gaudeant, dicant quod sequitur: <hi>Ubi est, mors, victoria
tua? ubi est, mors, aculeus tuus <note>(I Cor. XV, 53-55)</note>
            </hi>?
Ubi est, Cepisti, possedisti, vicisti, et tibi ad
<pb n="1115"/>
dixisti; percussisti, et occidisti; <hi>Ubi est, mors, victoria
tua? ubi est, mors, aculeus tuus?</hi> Nonne confregit
illum Dominus meus? O mors, quando Domino
meo haesisti, tunc et mihi peristi. Ista salute <hi>salvus
erit, qui crediderit et baptizatus fuerit. Qui autem non
crediderit, condemnabitur.</hi> Fugite condemnationem,
amate et sperate salutem aeternam.
</p>
          </div3>
        </div2>
      </div1>

<div1>
        <head>SERMO CCXXXIV. In diebus Paschalibus, V. <hi>De resurrectione Christi secundum Lucam</hi>.</head>
<div3>
          <head>1.</head>
          <p>
 <hi>Quatuor Evangelia legi debent. Quatuor Evangelistae
necessarii.</hi> Resurrectio Domini secundum
omnes quatuor Evangelistas legitur his diebus. Ideo
enim necessarium est ut legantur omnes, quia singuli
non dixerunt omnia; sed quae alius praetermisit, alius
dixit: et quodam modo sibi dederunt locum omnes,
ut necessarii essent omnes. Marcus evangelista, cujus
hesterno die Evangelium recitatum est, breviter dixit
quod Lucas uberius prosecutus est, de duobus quibusdam
discipulis, qui non erant de numero quidem
duodecim, sed tamen discipuli erant quibus iter agentibus
Dominus apparuit, et cum eis ambulavit. Ille
enim tantummodo dixit quia apparuit duobus iter
agentibus: iste vero evangelista Lucas, et quid illis
dixerit, et quid eis responderit, et quousque cum eis
ambulaverit, et quomodo eum in panis fractione cognoverint;
omnia haec dixit, sicut audivimus.</p>
        </div3>
<div3>
          <head>2.</head>
          <p>
 <hi>Discipuli de Christo dubitantes, a latrone victi.</hi> 
Quid ergo, fratres, quid hic discutimus? Aedificamur
ad credendum resurrexisse Dominum Christum. Jam
credebamus quando Evangelium audivimus, et in hanc
ecclesiam hodie credentes ingressi sumus: et tamen
nescio quomodo cum gaudio auditur, quod memoria
renovatur. Quomodo vultis laetificetur cor nostrum,
quando videmur istis qui in via ambulabant, et quibus
Dominus apparuit, esse meliores? Nos enim credimus
quod illi nondum credebant. Spem perdiderant,
et nos non dubitamus, unde illi dubitabant. Crucifixo
Domino spem perdiderant: hoc apparuit in verbis
illorum, quando eis dixit, <hi>Qui sunt isti sermones
quos habetis inter vos, et quare tristes estis?</hi> Et illi: <hi>Tu
solus peregrinaris in Jerusalem, et nescis quae ibi contigerunt?</hi> 
Et respondit ille: <hi>Quae?</hi> Sciens omnia de se
ipso quaerebat: quia se in ipsis esse cupiebat. <hi>Quae?</hi> 
dixit. Et illi: <hi>De Jesu Nazareno, qui fuit vir propheta,
magnus in dictis et factis.</hi> Ecce meliores sumus. Illi dicebant
Christum prophetam: nos eum novimus Dominum
Prophetarum, <hi>Fuit,</hi> inquiunt, <hi>propheta magnus in
factis et dictis. Et quomodo eum principes sacerdotum
crucifixerunt: et ecce tertia dies est ex quo haec omnia
facta sunt. Nos autem sperabamus.</hi> Sperabatis: jam non
speratis? Hic est omnis discipulatus vester? In cruce
latro vos vicit. Vos obliti estis eum qui docebat: ille
agnovit cum quo pendebat. <hi>Nos sperabamus.</hi> Quid sperabatis?
<pb n="1116"/> <hi>Quia ipse erat redempturus Israel.</hi> 
 Quod sperabatis,
et illo crucifixo perdidistis, hoc latro crucifixus
agnovit. Ait enim Domino: <hi>Domine, memento
mei, cum veneris in regnum tuum <note>(Luc. XXIII, 42)</note>
          </hi>. Ecce
quia ipse erat redempturus Israel. Crux illa, schola
erat. Ibi docuit Magister latronem. Lignum pendentis,
cathedra factum est docentis. Sed qui reddidit se
vobis, revocet spem vobis. Sic et factum est. Mementote
tamen, charissimi, quemadmodum Dominus Jesus
ab eis, quorum oculi tenebantur ne illum agnoscerent,
in fractione panis voluit se agnosci. Norunt
fideles quid dicam: norunt Christum in fractione panis.
Non enim omnis panis, sed accipiens benedictionem
Christi, fit corpus Christi. Ibi illi agnoverunt,
exsultaverunt, ad alios perrexerunt: jam scientes invenerunt,
narrantes quod viderant, Evangelio addiderunt <note>(Id. XXIV, 13-35)</note>.
Dicta sunt, facta sunt, scripta
sunt: pervenerunt ad nos.</p>
        </div3>
<div3>
          <head>3.</head>
          <p>
 <hi>Fides Christianos a Paganis et Judaeis discernens.
Fides Christianorum quonam differt a fide daemonum.</hi> 
Credamus in Christum crucifixum; sed eum qui die
tertio resurrexit. Ipsa est fides quae nos distinguit ab
eis, distinguit a Paganis, distinguit a Judaeis; fides
qua credimus Christum resurrexisse a mortuis. Apostolus
dicit Timotheo: <hi>Memor esto Christum Jesum resurrexisse
a mortuis, ex semine David, secundum evangelium
meum <note>(II Tim. II, 8)</note>
          </hi>. Itemque ipse Apostolus: <hi>Quia si credideris in corde tuo,</hi> 
 inquit, <hi>quia Dominus est
Jesus, et confessus fueris ore tuo quia Deus illum suscitavit
a mortuis, salvus eris <note>(Rom. X, 9)</note>
          </hi>. Ipsa est salus,
de qua hesterno die disputavi <note>( In super. serm.)</note>
          <hi>. Qui
crediderit et baptizatus fuerit, salvus erit <note>(Marc. XVI, 16)</note>
          </hi>.
Scio vos credere: salvi eritis. Corde retinete, ore proferte
quia Christus resurrexit a mortuis. Sed fidem
habete Christianorum, non daemoniorum. Ecce enim
distinguo ista vobis: quod meum est, distinguo; secundum
gratiam Dei quae data est mihi, distinguo
vobis. Cum distinxero, eligite, diligite. Ecce dixi, Fides
ista, qua credimus Christum Jesum resurrexisse a
mortuis, distinguit nos a Paganis. Quaere a Pagano,
utrum crucifixus fuerit Christus: clamat, Valde. Utrum
resurrexerit: negat. Quaere a Judaeo, utrum crucifixus
sit Christus: confitetur crimen parentum suorum; confitetur
crimen, ubi habet et partem. Bibit enim quod
ei parentes sui propinaverunt: <hi>Sanguis ejus super nos,
et super filios nostros <note>(Matth. XXVII, 25)</note>
          </hi>. Sed quaere ab
illo, utrum resurrexerit a mortuis: negabit, irridebit,
accusabit. Distincti sumus. Credimus enim nos Christum
ex semine David secundum carnem resurrexisse
a mortuis. Numquid hoc daemones nescierunt, aut ista
daemones non crediderunt, quae et viderunt? Adhuc
antequam resurrexisset, clamabant et dicebant: <hi>Scimus
qui sis, Filius Dei.</hi> Discernebamus nos a Paganis,
credendo Christum resurrexisse: si aliquid possumus,
a daemonibus nos discernamus. Quid est, obsecro vos,
quid est quod dixerunt daemones? <hi>Scimus qui sis, Filius
Dei.</hi> Et audiunt, <hi>Obmulescite <note>(Marc. I, 24, 25)</note>
          </hi>.
Nonne hoc dixerunt quod et Petrus, quando quaesivit
ab eis et dixit: <hi>Quem me dicunt homines esse?</hi> Et cum
<pb n="1117"/>
opiniones respondissent alienas, addidit et interrogavit
dicens: <hi>Vos autem quem me esse dicitis?</hi> Respondit
Petrus: <hi>Tu es Christus Filius Dei vivi.</hi> Hoc daemones,
hoc Petrus: hoc maligni spiritus, hoc Apostolus. Et
audiunt daemones, <hi>Obmutescite:</hi> audit Petrus, <hi>Beatus
es <note>(Matth. XVI, 13-17)</note>
          </hi>. Quod discernebat illos, hoc discernat
et nos. Unde hoc daemones clamabant? Timendo.
Unde Petrus? Diligendo. Eligite, diligite. Ipsa
est fides quae Christianos a daemonibus discernit; fides
non quaecumque. Nam ait apostolus Jacobus, <hi>Tu credis:</hi> 
Epistola hoc habet apostoli Jacobi: <hi>Tu credis quia
unus est Deus: bene facis. Et daemones credunt, et contremiscunt <note>(Jacobi II, 19)</note>
          </hi>.
Ipse hoc dixit, qui in eadem
Epistola scripsit, <hi>Si fidem habeat aliquis, opera autem
non habeat, numquid potest fides salvare eum <note>(Ibid. 14)</note>
          </hi>?
Et apostolus Paulus discernens, ait: <hi>Neque circumcisio
aliquid valet, neque praeputium; sed fides quae per
dilectionem operatur <note>(Galat. V, 6)</note>
          </hi>. Discrevimus, distinximus:
imo distinctam invenimus, distinctam legimus,
distinctam esse didicimus. Quomodo distinguimur
fide; sic distinguamur et moribus, sic distinguamur
et operibus, accensi charitate, quam daemones
non habebant. Quo igne et illi duo in via ardebant.
Cognito enim Christo et ab eis discedente, dixerunt
apud se: <hi>Nonne cor nostrum erat ardens in via, cum
aperiret nobis Scripturas <note>(Luc. XXIV, 32)</note>
          </hi>? Ardete - ne
ardeatis igne quo arsuri sunt daemones <note>(Matth. XXV, 41)</note>.
Ardete igne charitatis, ut a daemonibus vos discernatis.
Ardor iste sursum vos rapit, sursum tollit, in coelum
levat. Quidquid molestiarum passi fueritis in terra,
quantumcumque christianum cor deorsum humiliatum
premat inimicus; summa petit ardor dilectionis.
Similitudinem accipite. Si faculam teneas ardentem,
rectam capite sursum teneas; flammae crinis
surgit in coelum: deprime faculam, flamma in coelum
it: fac faculam capite deorsum, numquid et flammam
deponis in terram? Quacumque ardens vergit, flamma
aliam viam nescit, coelum petit. Spiritu ferventes accendimini
igne charitatis: fervere facite vos laudibus
Dei, et moribus optimis. Alter calidus, alter frigidus:
calidus frigidum accendat; et qui parum ardet, optet
augmentum, oret adjumentum. Dominus paratus est
dare: nos pansis cordibus optemus accipere. Conversi
ad Dominum, etc.
</p>
        </div3>
      </div1>

<div1>
        <head>SERMO CCXXXV. In diebus Paschalibus, VI. <hi>De eadem lectione Evangelii Lucae, cap.</hi> XXIV, V\. 13-31</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Evangelistae salva
narrationis veritate variant.</hi> Hesterno die, id est nocte,
lecta est ex Evangelio resurrectio Salvatoris. Lecta
est autem ex Evangelio secundum Matthaeum: hodie
vero, sicut audistis pronuntiare Lectorem, recitata
<pb n="1118"/>
est nobis Domini resurrectio, sicut Lucas evangelista
conscripsit. Quod saepe admonendi estis, et memoriter
tenere debetis; non vos debet movere quod alius
evangelista dicit, si quid alius praetermittit: quia et
ille qui praetermittit quod alius dicit, dicit aliquid quod
ille praetermiserat. Aliqua vero singuli dicunt, et alii
tres non dicunt; aliqua duo dicunt, et alii non dicunt;
aliqua tres dicunt, et unus non dicit. Auctoritas autem
tanta est Evangelii sancti; ut quia in eis loquebatur
Spiritus unus, verum sit etiam quod dixerit unus. Hoc
ergo quod modo audistis, quia Dominus Jesus, posteaquam
resurrexit a mortuis, invenit duos in via ex
discipulis suis, colloquentes invicem de his quae contigerant,
et dixit illis, <hi>Qui sunt sermones isti quos loquimini
vobiscum, et estis tristes?</hi> etc.; solus dixit Lucas
evangelista. Breviter hoc attigit Marcus, quia apparuit
duobus in via <note>(Marc. XVI, 12, 13)</note>: sed quid
illi dixerint Domino, vel quid eis dixerit Dominus,
praetermisit.</p>
          </div3>
<div3>
            <head>2.</head>
            <p>
 <hi>Christus cum discipulis in via.</hi> Quid ergo ista lectio
contulit nobis? Magnum aliquid, si intelligamus.
Apparuit Jesus: videbatur oculis, et non agnoscebatur.
Magister ambulabat cum illis in via, et ipse erat
via: et nondum illi ambulabant in via; sed invenit
eos exorbitasse de via. Quando enim cum illis fuerat
ante passionem, omnia praedixerat, passurum se
fuisse, moriturum, tertio die resurrecturum <note>(Matth.
XX, 18, 19)</note>: omnia praedixerat; sed mors illius,
illorum oblivio fuit. Sic perturbati sunt, quando eum
viderunt in ligno pendentem, ut obliviscerent docentem,
non exspectarent resurgentem, nec renerent
promittentem.
</p>
          </div3>
        </div2>

<div2>
          <head>CAPUT II.</head>
<p> <hi>Nos,</hi> inquiunt, <hi>sperabamus quia ipse
erat redempturus Israel.</hi> O discipuli, sperabatis; ergo
jam non speratis? Ecce Christus vivit, et spes mortua
est in vobis! Prorsus vivit Christus. Vivens Christus
mortua discipulorum corda invenit: quorum oculis
et apparuit et non apparuit; et videbatur et abscondebatur.
Nam si non videbatur, quomodo illum interrogantem
audiebant, interroganti respondebant?
In via cum illis tanquam comes ambulabat, et ipse
dux erat. Utique videbant, sed non agnoscebant. <hi>Tenebantur
enim oculi eorum,</hi> sicut audivimus, <hi>ne eum
agnoscerent.</hi> Non tenebantur, ne viderent: sed <hi>tenebantur,
ne eum agnoscerent.</hi> </p>
<div3>
            <head>3.</head>
            <p>
 <hi>Christus cur agnosci voluit in fractione panis. Hospitalitatis
merces.</hi> Eia, fratres, ubi voluit Dominus
agnosci? In fractione panis. Securi sumus, panem
frangimus, et Dominum agnoscimus. Noluit agnosci,
nisi ibi; propter nos, qui non eum visuri eramus in
carne, et tamen manducaturi eramus ejus carnem.
Quisquis ergo fidelis es, quisquis non inaniter christianus
vocaris, quisquis ecclesiam non sine causa ingrederis,
quisquis verbum Dei cum timore et spe audis,
consoletur te fractio panis. Absentia Domini, non
est absentia: habeto fidem, et tecum est quem non
vides. Illi, quando cum eis Dominus loquebatur; nec
<pb n="1119"/>
fidem habebant: quia eum resurrexisse non credebant,
non resurgere posse sperabant. Perdiderant fidem,
perdiderant spem. Ambulabant mortui cum vivente,
ambulabant mortui cum ipsa vita. Cum illis
ambulabat vita; sed in eorum cordibus nondum renovata
 erat vita.
</p>
          </div3>
        </div2>

<div2>
          <head>CAPUT III.</head>
<p>Et tu ergo, si vis habere vitam, fac
quod fecerunt, ut agnoscas Dominum. Hospitio susceperunt.
Similis enim erat Dominus tanquam in longinqua
pergenti, illi vero tenuerunt eum. Et posteaquam
venerunt ad locum quo tendebant, dixerunt: <hi>Jam hic nobiscum mane, declinavit enim in vesperum
dies.</hi> 
 Tene hospitem, si vis agnoscere Salvatorem.
Quod tulerat infidelitas, reddidit hospitalitas. Dominus
ergo praesentavit se ipsum in fractione panis.
Discite ubi Dominum quaeratis, discite ubi habeatis,
discite ubi agnoscatis, quando manducatis. Norunt
enim fideles aliquid quod melius intelligunt in ista
lectione, quam illi qui non noverunt.</p>
<div3>
            <head>4.</head>
            <p>
 <hi>Christus absentavit se corpore ut aedificetur fides.</hi> 
Dominus Jesus cognitus est; et posteaquam cognitus
est, nusquam comparuit. Abscessit ab eis corpore,
qui tenebatur fide. Ideo enim Dominus absentavit
se corpore ab omni Ecclesia, et ascendit
in coelum, ut fides aedificetur. Si enim non nosti nisi
quod vides, ubi est fides? Si autem credis et quod
non vides, cum videris gaudebis. Aedificetur fides,
quia reddetur species. Veniet quod non videmus,
veniet, fratres, veniet: sed vide quomodo te inveniet.
Nam veniet quod dicunt homines: Ubi est,
quando est, quomodo est, quando erit, quando venturum
est? Certus esto, veniet: nec solum veniet,
sed et si nolis veniet. Vae qui non crediderunt; erit
enim his magnus tremor; et magnum gaudium eis
qui crediderunt. Gaudebunt fideles, confundentur infideles.
Fideles dicturi sunt: Gratias tibi, Domine;
vera audivimus, vera credidimus, vera speravimus,
vera cernimus. Infideles autem dicturi sunt: Ubi est
quod non credebamus? ubi est quod illa quae legebantur,
mendacia putabamus? [Laudandi ergo qui
non vident et credunt: quia cum viderint, gaudebunt.
Causa salutis nostrae suscepit Dominus carnem;
in qua suscepit et mortem. Resurrexit die tertio, jam
non ulterius moriturus; et recepta quam deposuerat
carnis substantia, primus nobis resurrectionis incorruptibilis
fecit exemplum. Ascendens in eodem corpore
ad Patrem, sedet ad dexteram Dei, judicium
Patris communicans potestate, quem venturum ad judicium
speramus vivorum ac mortuorum: ut et nos
de nobis credamus, de ipso pulvere eamdem carnem
accipere, eadem ossa, eamdem semper mansuram
membrorum reparationem. Omnes sumus resurrecturi:
sed non omnes laetaturi. <hi>Veniet dies,</hi> inquit, <hi>quando omnes qui in monumentis sunt, audient vocem
Filii Dei: et procedent qui bona egerunt, in resurrectionem
vitae; qui vero male egerunt, in resurrectionem
judicii 
 <note>(Joan. V, 28, 29)</note>
            </hi> ]. Ita fiet, ut confusioni reddatur
<pb n="1120"/>
supplicium, fiduciae reddatur praemium. <hi>Ibunt</hi> 
enim <hi>illi in ambustionem aeternam. justi autem in vitam
aeternam <note>(Matth. XXV, 46)</note>
            </hi>. Conversi ad Dominum,
etc.
</p>
          </div3>
        </div2>
      </div1>

<div1>
        <head>SERMO CCXXXVI. In diebus Paschalibus, VII. <hi>De eadem lectione Evangelii Lucae, cap.</hi> XXIV, V\. 13-31.</head>
<div3>
          <head>1.</head>
          <p>
 <hi>Mors Christi propter aliud, et propter aliud resurrectio.</hi> 
Dominus noster Jesus Christus, sicut Apostolus
dicit, <hi>mortuus est propter delicta nostra, et resurrexit
propter justificationem nostram <note>(Rom. IV, 25)</note>
          </hi>. Sicut
morte ipsius seminamur, sic resurrectione ipsius
germinamus. Etenim morte ipsius significatur mors vitae
nostrae. De hac re audi Apostolum: <hi>Consepulti,</hi> inquit, <hi>sumus Christo per Baptismum in mortem, ut quemadmodum
Christus resurrexit a mortuis, sic et nos in
novitate vitae ambulemus 
 <note>(Id. VI, 4)</note>
          </hi>. Ille non habuit quod
emendaret in cruce: quia sine peccato ascendit in crucem.
Nos in cruce ejus emendemur, et ibi ponamus
quod male contraximus, ut justificari ejus resurrectione
possimus. Distinguere enim ita debetis: <hi>Traditus
est propter delicta nostra, et resurrexit propter
justificationem nostram.</hi> Non dixit, Traditus est propter
justificationem nostram, et resurrexit propter
delicta nostra. In ejus traditione delictum sonat, in
ejus resurrectione justitia sonat. Ergo moriatur delictum,
et resurgat justitia.</p>
        </div3>
<div3>
          <head>2.</head>
          <p>
 <hi>Spes discipulis morte Christi ablata.</hi> Istam spem,
hoc donum, hanc promissionem, hanc tantam gratiam,
quando mortuus est Christus, discipuli ejus de
animo perdiderunt, et in ejus morte ab spe deciderunt.
Ecce annuntiabatur illis resurrectio ejus, et videbantur
illis verba nuntiantium quasi deliramentum.
Quasi deliramentum facta erat veritas. Si quando
praedicatur resurrectio in isto tempore, et videtur alicui
esse deliramentum, nonne omnes dicunt habere
illum grande tormentum? Nonne omnes detestantur,
abhorrent, aversantur, aures claudunt, audire nolunt?
Ecce quod erant discipuli, mortuo Christo:
quod nos exhorremus, hoc erant illi. Hoc malum habebant
arietes, quod horrent agni. Deinde isti duo
quibus apparuit in via, et tenebantur oculi eorum, ne
illum agnoscerent, ubi erat cor, indicant verba; et
quid agatur in animo, vox testis est, sed nobis: nam
illi etiam cor patebat. De illius morte loquebantur inter
se. Adjunxit se illis ipse quasi tertius viator; et
via in via coepit colloqui, commiscui sermonem. Quaerit
quid inter se loquerentur, cum omnia sciret; ut
<pb n="1121"/>
eos ad confessionem tanquam nesciens provocaret.
Et dicunt illi: <hi>Tu solus peregrinaris in Jerusalem, et
nescis quid actum sit in illa istis diebus, de Jesu Nazareno,
qui fuit propheta magnus?</hi> Jam non Dominus,
sed propheta. Hoc enim eum putabant fuisse, cum
mortus esset. Adhuc honorabant quasi prophetam;
nondum agnoscebant Dominum, non solum Prophetarum,
sed etiam Angelorum. <hi>Quomodo,</hi> inquiunt, <hi>seniores
nostri et principes sacerdotum tradiderunt eum in
damnationem mortis. Et ecce jam tertius est dies ex quo
ista gesta sunt. Nos autem sperabamus quia ipse erat
redempturus Israel.</hi> Ipse est totus labor? Sperabatis,
jam desperatis? Videtis quia perdiderant spem. Coepit
ergo eis exponere Scripturas, ut illic magis agnoscerent
Christum, ubi deseruerant Christum. Ideo enim
desperaverant Christum, quia viderant mortuum. Ille
vero aperuit eis Scripturas, ut agnoscerent quia si
mortuus non fuisset, Christus esse non posset. Docuit
de Moyse, docuit de subsequentibus Scripturis, docuit
de Prophetis, quod illis dixerat, <hi>Quia oportebat
Christum mori, et sic intrare in gloriam suam.</hi> Audiebant,
gaudebant, suspirabant; et quomodo ipsi confessi
sunt, ardebant: et praesentem lucem non agnoscebant.</p>
        </div3>
<div3>
          <head>3.</head>
          <p>
 <hi>Hospitalitatis meritum.</hi> Quale autem mysterium,
fratres mei? Intrat ad eos, fit eis hospes; et qui per
totam viam non agnoscebatur, in fractione panis
agnoscitur. Discite hospites suscipere, ubi agnoscitur
Christus. An nescitis quia si quem christianum susceperitis,
ipsum suscipitis? Nonne ipse dicit, <hi>Hospes
fui, et suscepistis me?</hi> Et quando ei dicitur, <hi>Domine,
quando te vidimus hospitem?</hi> Respondet, <hi>Cum uni ex
minimis meis fecistis, mihi fecistis <note>(Matth. XXV, 35, 38,
40)</note>
          </hi>. Cum ergo christianus christianum suscipit, serviunt
membra membris; et gaudet caput, et sibi imputat
datum quod membro ejus fuerit erogatum. Hic
ergo pascatur Christus esuriens, accipiat potum sitiens,
vestiatur nudus, suscipiatur peregrinus, visitetur
aegrotus. Hoc habet necessitas itineris. Sic in
ista peregrinatione vivendum est, ubi eget Christus.
Eget in suis, plenus est in se. Sed qui eget in suis,
et plenus est in se, egentes adducit ad se. Ibi non
erit fames, non erit sitis, non erit nuditas, non erit
aegritudo, non erit peregrinatio, non erit labor, non erit
dolor. Scio quia ista ibi non erunt, et nescio quid ibi
erit. Ista enim quae ibi non erunt, novi: illud autem
quod ibi inventuri sumus, nec oculus vidit, nec auris
audivit, nec in cor hominis ascendit <note>(I Cor. II, 9)</note>.
Amare possumus, desiderare possumus, in hac peregrinatione
tanto bono suspirare possumus: digne hoc
cogitare et verbis explicare non possumus. Certe ego
non possum. Ergo, fratres mei, quaerite quis possit.
Si invenire potestis; et me vobiscum discipulum trahite.
Illud scio, quoniam <hi>qui potens est,</hi> sicut Apostolus
ait, <hi>facere super quam petimus, aut intelligimus <note>(Ephes. III, 20)</note>
          </hi>,
illuc perducet, ubi fiat quod scriptum
est, <hi>Beati qui habitant in domo tua, in saecula saeculorum laudabunt te <note>(Psal. LXXXIII, 5)</note>
          </hi>. Totum negotium
nostrum, laus Dei erit. Quid laudabimus, si non amabimus
<pb n="1122"/>
; et illud amabimus, quod videbimus? Verum
enim videbimus, et ipsum verum Deus erit, quem
laudabimus. Ibi inveniemus quod hodie cantavimus,
Amen, Verum est: Alleluia, Laudate Dominum.
</p>
        </div3>
      </div1>

<div1>
        <head>SERMO CCXXXVII. In diebus Paschalibus, VIII. <hi>De ultima lectione Evangelii Lucae, cap. XXIV, 37-39; cum refutatione Manichaeorum.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Discipulis spiritum,
non carnem Christi se videre putantibus, similes Manichaei.
Negantes carnem Christi, totum mysterium redemptionis
nostrae evacuant.</hi> De resurrectione Domini
quod sequebatur in Evangelio secundum Lucam, hodie
terminatum est, ubi audivimus apparuisse Dominum
in medio discipulorum suorum disceptantium
de resurrectione ejus, et non credentium. Tam vero
eis inopinatum fuit et incredibile, ut nec videntes viderent.
Videbant enim vivum, quem planxerat mortuum:
videbant in medio sui stantem, quem doluerant
in cruce pendentem. Videbant ergo; et quia
suis oculis non credebant, ut verum viderent, falli se
putabant. <hi>Existimabant enim,</hi> sicut audistis, <hi>se spiritum
videre.</hi> Quod postea crediderunt de Christo pessimi
haeretici, prius hoc crediderunt titubantes Apostoli.
Sunt enim hodie qui non credunt carnem habuisse
Christum: quia et partum virginis destruunt,
et nolunt eum natum ex femina credere. <hi>Verbum
caro factum est <note>(Joan. I, 14)</note>
            </hi>, prorsus alienant a sua
fide, vel potius a sua infidelitate. Totam istam dispensationem
salutis nostrae, quod factus est homo
pro inveniendo homine, qui Deus fecerat hominem;
totum hoc, quod Christus in remissionem peccatorum
nostrorum verum, non falsum sanguinem fudit, et de
vero suo sanguine chirographum peccatorum nostrorum
delevit; hoc totum haeretici damnabiles evacuare
conantur. Totum hoc, ut Manichaei credunt, quod
apparuit oculis hominum, spiritus fuit, caro non
fuit.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Non melius de Christo sentire, qui
eum dicunt spiritum fuisse sine carne.</hi> Ecce loquitur
Evangelium. Stabat Dominus inter discipulos suos,
nondum credentes quod resurrexerat. Videbant eum,
et putabant se spiritum videre. Si nihil mali est, credere
Christum spiritum fuisse, non carnem; si nihil
mali est, dimittantur in ista opinione discipuli. Attendite,
ut intelligatis quod volo dicere: Deus autem
donet ut dicam, id est, sic dicam, quomodo vos audire
expedit. Ecce hoc ipsum repeto. Aliquando ipsi
detestabiles, carnem detestantes, et secundum carnem
viventes, aliquando hoc dicunt, et sic decipiunt:
<pb n="1123"/>
Qui melius credunt de Christo, illi qui dicunt quia
carnem habuit, an nos qui dicimus, Deus erat, spiritus
erat, et oculis hominum non corpus, sed Deus apparebat?
Quid est melius, caro, an spiritus? Quid
responsuri sumus, nisi spiritum carne esse meliorem?
Si ergo, dicit, confiteris quia spiritus melior sit
quam caro; melius ego de Christo sentio, qui eum
spiritum fuisse dico, non carnem. O infelix error!
Quare? Ego carnem dico fuisse Christum? Tu dicis
spiritum: ego spiritum et carnem. Non tu melius dicis,
sed minus dicis. Audi ergo totum quod dico ego:
id est, quod dicit catholica fides, quod dicit fundatissima
et serenissima veritas. Tu qui dicis spiritum
tantum fuisse Christum; quod est et spiritus noster,
id est, anima nostra, hoc dicis tantum fuisse Christum:
audi quid dicas. Dico quod dicis. Erat ipse
spiritus ex ea natura et substantia, unde et noster est
spiritus. Quanto minus dicas, attende. Erat ibi Verbum,
erat ibi caro. Tu dicis: Humanus spiritus solus.
Ego dico: Verbum, spiritus, corpus; Deus et
homo. Si duo nolo dicere, si duas res nolo dicere;
isto utor compendio, Deus et homo. Et verus Deus,
et verus homo. Nihil falsum in humanitate, nihil falsum
in divinitate. Sed de ipso homine si quaeris a
me, duo iterum dico: Anima humana, et caro humana.
Tu homo es propter animam et carnem: ille
Christus propter Deum et hominem. Ecce quod dico.</p>
          </div3>
<div3>
            <head>3.</head>
            <p>
 <hi>Manichaeorum error in discipulorum reprehensione
damnatus. Discipuli spiritum se videre putantes, reprehenduntur.</hi> 
Sed tu melius te dicere putas, quia dicis:
Spiritus erat, spiritus apparebat, spiritus videbatur,
spiritus in homine conversabatur. Hoc dicis: ut dixi,
hoc putabant et discipuli. Si nihil mali dicis, si bonum
est quod dicis; bonum erat et quod discipuli putabant.
Si Dominus sic eos dimisit, ut hoc putarent;
dimittendus es et tu. Hoc enim credebant quod et tu:
si bonum est quod tu credis, bonum erat quod illi
credebant. Sed non erat bonum.
</p>
          </div3>
        </div2>

<div2>
          <head>CAPUT III.</head>
<p>Ait illis Dominus, <hi>Quid turbati estis?</hi> 
Perturbatio credidit quod credis. Quid? Putabant se
spiritum videre. Et Dominus ad haec: <hi>Quid turbati
estis, et cogitationes ascendunt in cor vestrum?</hi> Cogitationes
istae terrenae sunt. Si enim coelestes essent, descenderent
in cor, non ascenderent. Quare enim dicitur
nobis, Sursum cor, nisi ut terrenae cogitationes
non ante se inveniat cor nostrum, quod sursum posuerimus?
Ergo, <hi>Quid turbati estis, et cogitationes
ascendunt in cor vestrum? Videte manus meas et pedes
meos, palpate et videte.</hi> Si parum est vobis attendere;
manus mittite. Si parum est attendere, nec sufficiat
tangere; palpate. Nec, Tangite, solum dixit; sed Palpate
et contrectate. Probent sibi manus vestrae, si
mentiuntur oculi vestri: <hi>Palpate et videte,</hi> oculos in
manibus habete. Quid palpate, et quid videte? <hi>Quia
spiritus carnem et ossa non habet, sicut me videtis habere.</hi> 
Errabas cum discipulis, corrigere cum discipulis. Humanum
est, concedo. Putatis spiritum Christum:
hoc et Petrus, hoc et caeteri qui spiritum putaverunt
se videre; sed in isto errore non remanserunt, ut
<pb n="1124"/>
scias prorsus hoc fuisse in cordibus eorum. Medicus
eos non dimisit sic: accessit, medicamentum adhibuit:
vulnera in cordibus videbat; et unde vulnera
cordium curaret, in corpore cicatrices ferebat.</p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>De Christo quid credendum. Verbum
Dei. Incarnatione suscepit totum hominem.</hi> Sic
ergo credamus. Scio quia sic creditis: sed ne forte
in agro isto Domini sit herba mala, etiam eos alloquor
quos non video. Nemo credat de Christo, nisi
quod de se credi voluit Christus: ante quem nobis
expedit, ut credamus quod credi de se voluit, qui nos
redemit, qui salutem nostram quaesivit, qui pro nobis
sanguinem fudit; qui pro nobis quod non ei debebatur
pertulit, qui nobis quod nobis non debebatur
attulit: hoc credamus. Christus quid est? Filius Dei,
Verbum Dei. Quid est Verbum Dei? Quod dici non
potest per verbum hominis, hoc est Verbum Dei.
Quaeris a me quid sit Verbum Dei. Si tibi vellem dicere
quid sit verbum hominis, non explico, fatigor,
haesito, succumbo; non possum explicare vim verbi
humani. Ecce antequam dicam vobis, quod volo dicere,
jam verbum est in corde meo; nondum a
me dictum est, et apud me est: dicitur a me, et pervenit
ad te, et non recedit a me. Intenditis, ut audiatis
verbum a me; mentes vestras pasco, cum loquor.
Divideretis inter vos cibum, si afferrem ventribus,
nec totus perveniret ad singulos; sed quanto plures
estis, tanto in plura frutra quod ponerem divideretis,
et tanto minus quisque acciperet, quanto major esset
accipientium multitudo. Modo autem cibum attuli
mentibus; dico, Accipite, sumite, comedite: accepistis,
comedistis, et non divisistis. Quidquid loquor, et
omnibus totum est, et singulis totum est. Ecce quomodo
non potest satis explicari, quantam vim habet
hominis verbum: et dicitis mihi, Quid est verbum
Dei? Verbum Dei pascit Angelorum tot millia. Mente
enim pascuntur, mente implentur. Implet Angelos,
implet mundum, implet virginis uterum: nec ibi spatiatur,
nec hic angustatur. Quid est Verbum Dei?
Ipse dicat: breviter de se dicit; sed magnum est
quod dicit: <hi>Ego et Pater unum sumus <note>(Joan. X, 30)</note>
            </hi>.
Nolo numeres, verba appende. Quid ergo? Plura
verba de uno verbo non sufficiunt explicando. <hi>Verbum</hi> 
ergo quod non potest explicari, <hi>caro factum est, et
habitavit in nobis <note>(Id. I, 14)</note>
            </hi>. Suscepit totum quasi
plenum hominem, animam et corpus hominis. Et si
aliquid scrupulosius vis audire; quia animam et carnem
habet et pecus: cum dico animam humanam et
carnem humanam, totam animam humanam accepit.
Fuerunt enim qui hinc haeresim facerent, et dicerent
quia anima Christi non habuit mentem, non habuit
intellectum, non habuit rationem; sed Verbum Dei
fuit illi pro mente, pro intellectu, pro ratione, Nolo
sic credas. Totum redemit, qui totum creavit: totum
suscepit, totum liberavit Verbum. Ibi mens hominis
et intellectus, ibi anima vivificans carnem; ibi caro
vera et integra: peccatum solum non ibi.
</p>
          </div3>
        </div2>
      </div1>

<div1>
        <head>SERMO CCXXXVIII. In diebus Paschalibus, IX. <hi>De eadem lectione Evangelii Lucae, cap.</hi> XXIV, V\. 38-47.</head>

<pb n="1125"/>
<div3>
          <head>1.</head>
          <p>
 <hi>Christus verus et vera Ecclesia ex loco Lucae
agnoscitur.</hi> Sic sacra perennisque evangelica lectio
nobis demonstrat verum Christum, et veram Ecclesiam,
ne in aliquo eorum erremus, aut sancto
sponso aliam pro alia supponamus, aut sanctae sponsae
non suum virum sed alium importemus. Ergo ne
in aliquo eorum erremus, tanquam matrimoniales
eorum Evangelii tabulas audiamus.</p>
        </div3>
<div3>
          <head>2.</head>
          <p>
 <hi>Contra Manichaeos et Priscillianistas, Christum
habere veram carnem.</hi> De Domino Christo non defuerunt,
nec desunt, qui sic falluntur, ut eum veram carnem
habuisse non crederent. Audiant quod modo audivimus.
In coelo est, sed hic sonat: ad dexteram
Patris sedet, sed inter nos loquitur. Ipse se indicet,
ipse se manifestet. Quid opus est ut alium de illo testem
quaeramus? Ipsum potius audiamus. Apparuit
discipulis suis, et subito stetit in medio eorum. Cum
legeretur audistis. Illi autem turbati sunt: existimabant
enim se spiritum videre. Hoc est quod putant,
qui eum veram carnem habere non credunt: Manichaei
sunt, Priscillianistae sunt, et aliae quaecumque
nec nominandae pestes. Non enim putant Christum
nihil esse, hoc non putant: sed spiritum putant esse,
carnem non habuisse. Quid tu, Catholica? quid tu,
sponsa, non adultera? Ergo quid tu, nisi quod ab eo
didicisti? Non enim alium meliorem de illo quam
ipsum testem invenire potuisti. Ergo quid tu? Et
Verbum et spiritum hominis et carnem hominis Christum
esse didicisti. Quid didicisti de Verbo? <hi>In principio
erat Verbum, et Verbum erat apud Deum, et
Deus erat Verbum: hoc erat in principio apud Deum <note>(Joan. I, 1, 2)</note>
          </hi>.
Quid didicisti de spiritu hominis? <hi>Et
inclinato capite tradidit spiritum <note>(Id. XIX, 30)</note>
          </hi>. Quid didicisti
de carne? Modo audi. Ignosce illis qui hoc putant,
quod prius errantes discipuli putaverunt. Sed
illi in errore non perseveraverunt. Nam hoc putaverunt
discipuli, quod hodie putant Manichaei, quod hodie
putant Priscillianistae, non fuisse veram carnem
in Domino Christo, sed tantummodo spiritum. Videamus
si dimisit eos errare. Videte quam malus sit
error, quem medicus festinabat sanare, noluit confirmare.
Putaverunt ergo se spiritum videre: et ille
qui sciebat malas istas cogitationes esse, de eorum
cordibus eradicans, <hi>Quid turbati estis,</hi> dixit? <hi>quid turbati
estis, et cogitationes ascendunt in cor vestrum? Videte
manus meas et pedes meos: tangite, et videte quia
spiritus carnem et ossa non habet, sicut me videtis habere.</hi> 
Tene contra omnes omnium insanas cogitationes,
tene quod accepisti: alioquin peristi. Christus
verum Verbum, unigenitum, aequalis Patri, verus humanus
<pb n="1126"/>
spiritus, vera caro sine peccato. Haec mortua
est, haec resurrexit, haec pependit in ligno, haec jacuit
in sepulcro, haec sedet in coelo. Volebat Dominus
Christus persuadere discipulis quia illud quod videbant,
ossa et caro erant: sed tu contradicis. Ille ergo
mentitur, et tu verum dicis? tu aedificas, et ille decipit?
Quare mihi hoc voluit persuadere Christus,
nisi quia sciebat quid mihi prodest credere, et quid
mihi nocet non credere? Sic ergo credite. Ipse est
sponsus.</p>
        </div3>
<div3>
          <head>3.</head>
          <p>
 <hi>Contra Donatistas, Ecclesiam esse toto orbe diffusam.</hi> 
Audiamus et de sponsa: quia nescio qui rursus
faventes adulteris, volunt veram subvertere, falsamque
supponere. Audiamus et de sponsa. Cum ergo
tetigissent pedes, manus, carnem, ossa; adjecit Dominus,
et ait, <hi>Habetis hic aliquid quod manducare</hi>?
ut etiam communicato cibo probaretur verus homo.
Accepit, manducavit, dedit; et cum adhuc trepidarent
prae gaudio, ait illis: <hi>Non ne haec dicebam vobis,
cum adhuc essem vobiscum?</hi> Quare modo non cum illis
erat? Quid est, <hi>cum adhuc essem vobiscum?</hi> Cum
adhuc mortalis essem, quod et vos estis. Quid ergo
dicebam vobis?   Quia oportebat impleri omnia quae
scripta sunt in Lege, et in Prophetis, et in Psalmis
de me. Tunc aperuit illis sensum, ut intelligerent
Scripturas; et dixit eis, quia sic oportebat Christum
pati, et resurgere a mortuis die tertia.   Tollite veram
carnem, non erit vera passio, non erit vera resurrectio.
Ecce habes sponsum: <hi>Oportebat Christum
pati, et resurgere a mortuis tertia die.</hi> Tene caput:
audi de corpore. Quid enim modo debemus ostendere?
Qui audivimus sponsum, agnoscamus et sponsam. <hi>Et praedicari in nomine ejus poenitentiam et remissionem
peccatorum.</hi> 
 Ubi? unde? quousque? <hi>Per
omnes gentes, incipientibus ab Jerusalem.</hi> Ecce habes
sponsam. Nemo tibi fabulas vendat, non latret rabies
haereticorum de angulo. Toto terrarum orbe Ecclesia
diffusa est: omnes gentes habent Ecclesiam. Nemo
vos fallat: ipsa est vera, ipsa est Catholica. Christum
non vidimus, hanc videmus: de illo credamus. Apostoli
e contra illum videbant, de ista credebant.
Unam rem illi videbant, aliam credebant: et nos e
contra unam rem videmus, aliam credamus. Videbant
illi Christum, credebant Ecclesiam, quam non
videbant: videmus et nos Ecclesiam, credamus in
Christum, quem non videmus; et tenentes quod videmus,
perveniemus ad eum quem nondum videmus.
Cognoscentes itaque sponsum et sponsam, in tabulis
eorum eos agnoscamus, ne in tam sanctis nuptiis litigemus.
</p>
        </div3>
      </div1>

<div1>
        <head>SERMO CCXXXIX. In diebus Paschalibus, X. <hi>De Resurrectione Christi secundum Marcum et Lucam.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Resurrectio secundum quatuor
<pb n="1127"/>
Evangelistas recitari solita.</hi> Hodierno die jam ecce
tertio audivimus ex Evangelio Domini nostri resurrectionem:
quemadmodum me vobis locutum esse meministis:
quoniam hoc moris est, ut secundum omnes
Evangelistas resurrectio Domini recitetur. Marci Evangelium
est, quod modo, cum legeretur, audivimus.
Marcus autem meruit istam dispensationem, cum in
numero illorum duodecim non fuisset, quemadmodum
et Lucas. Nam cum sint quatuor Evangelistae, Matthaeus,
Joannes, Marcus, et Lucas; duo sunt ex illis
duodecim Apostolis, id est, Matthaeus et Joannes. Sed
illorum praecessio infecunda non fuit, ut consequentes
comites non haberent. Marcus et Lucas Apostolorum
non pares, sed suppares fuerunt. Ideo namque voluit
Spiritus sanctus etiam ex his qui inter duodecim non
fuerunt, eligere ad Evangelium conscribendum duos,
ne putaretur gratia evangelizandi usque ad Apostolos
pervenisse, et in illis fontem gratiae defecisse. Cum
enim dicat Dominus de spiritu suo et de verbo suo,
quod si quis perceperit digneque habuerit, <hi>fiet in eo
fons aquae salientis in vitam aeternam <note>(Joan. IV, 14)</note>
            </hi>:
fons utique manando se indicat, non remanendo: per
Apostolos pervenit gratia ad alios, et missi sunt evangelizare.
Quoniam qui vocavit primos, ipse vocavit
secundos: ipse vocavit etiam usque ad novissimum
tempus corpus Unigeniti sui, id est, Ecclesiam toto
orbe diffusam.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Christus in panis fractione agnoscitur.
Hospes esse Christus cur voluerit.</hi> Quid ergo audivimus
Marcum dicentem? Quod apparuerit Dominus in
via duobus, sicut dixit et Lucas, cujus Evangelium
heri audivimus: <hi>Apparuit,</hi> inquit, <hi>duobus in via in alia
effigie <note>(Marc. XVI, 12)</note>
            </hi>. Lucas autem hoc ipsum aliis
verbis dixit, sed ab eadem sententia non deviavit.
Lucas enim quid dixit? <hi>Tenebantur oculi eorum, ne eum
agnoscerent <note>(Luc. XXIV, 16)</note>
            </hi>. Marcus autem quid dixit? <hi>Apparuit eis in alia effigie.</hi> 
 Quod ille dixit, <hi>Tenebantur
oculi eorum, ne eum agnoscerent;</hi> hoc iste dixit, <hi>in alia
effigie.</hi> Alia enim effigies visa est, retentis oculis, non
apertis. Quid ergo, fratres, quoniam Lucas dixit,
quod credo vos de lectione hesterna recentissime meminisse,
quod cum benedictum frangeret panem,
aperti sunt oculi eorum; quid putamus, si tunc aperti
sunt oculi eorum, ergo clausis oculis in via cum illo
comitabantur, et poterant scire ubi gressus ponerent,
si clausos oculos haberent? Aperti sunt ergo ad cognitionem,
non ad visionem. Dominus itaque noster Jesus
Christus ante panis fractionem ignotus loquitur cum
hominibus, in panis fractione cognoscitur: quia ibi
percipitur, ubi vita aeterna percipitur. Hospitio suscipitur,
qui domum parat in coelo. Ait enim secundum
evangelistam Joannem: <hi>Multae mansiones sunt apud
Patrem meum: alioquin dicerem vobis, Ibo parare vobis
locum. Sed si iero et paravero, iterum veniens assumam
vos <note>(Joan. XIV, 2, 3)</note>
            </hi>. Hospes in terra esse voluit Dominus
coeli, peregrinus in mundo, per quem factus
<pb n="1128"/>
est mundus: hospes esse dignatus esse dignatus est, ut tu haberes
suscipiendo benedictionem; non quia ille indigebat,
cum hospes intrabat.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Elias ad viduam mittitur pascendus,
ut beneficium praestetur pascenti.</hi> Eliam sanctum
famis tempore per corvum Dominus pascebat: et quem
persequebantur homines, ei serviebant aves. Afferebat
servo Dei corvus mane panes, et ad vesperam carnes.
Non indigebat ergo ille, quem Deus ministris avibus
pascebat: et tamen quamvis Elias non indigeret, mittitur
ad viduam in Sarepta, et dicitur ei, <hi>Vade ad illam
viduam, pascet te.</hi> Defecerat Deus, ut Elias ad viduam
mitteretur? Sed si Deus servo suo sine humano ministerio
semper praeberet panem, vidua unde haberet
mercedem? Mittitur ergo non indigens ad indigentem,
non esuriens ad esurientem; et dicit ad eam: <hi>Vade,
et affer mihi pusillum, ut manducem.</hi> Illa modicum
habebat, quod consumptura fuerat, et moritura. Respondit,
quantum haberet, prophetae intimavit: et ait
illi propheta, <hi>Vade, prius affer mihi.</hi> Illa non dubitavit,
sed attulit. Obtulit refectionem, et meruit benedictionem.
Benedixit sanctus Elias hydriam farinae,
et capsacem olei. Illud in domo repositum erat consumendum;
et illud oleum in palo pendebat finiendum:
accessit benedictio, et vasa illa thesauri facti
sunt. Laguncula olei facta est fons olei, farina parva
uberrimas segetes superavit <note>(III Reg. XVII)</note>.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Super pauperem non sese efferat,
qui ipsum juvat.</hi> Si Elias non indigebat, Christus indigebat?
Ideo, fratres mei, admonet nos Scriptura
sancta, quia plerumque servos suos quos potest pascere
Deus, ideo facit indigentes, ut inveniat operantes.
Nemo superbiat, quia dat pauperi: Christus pauper
fuit. Nemo superbiat, quia hospitem suscipit:
Christus hospes fuit. Melior est susceptus, quam suscipiens;
ditior accipiens, quam tradens. Qui accipiebat,
cuncta possidebat: qui dabat, ab illo cui dabat, acceperat
quod dabat. Nemo ergo superbiat, fratres mei,
quando dat pauperi: non dicat in animo suo, Ego do,
ille accipit; ego suscipio, ille indiget tecto. Forte quo
tu indiges, plus est. Forte quem suscipis justus est:
ille indiget pane, tu veritate; ille indiget tecto, tu
coelo; ille indiget pecunia, tu justitia.</p>
          </div3>
<div3>
            <head>5.</head>
            <p>
 <hi>Fenerandum Deo.</hi> Fenerator esto, eroga quod
recipias. Noli timere, ne te feneratorem judicet Deus.
Prorsus, prorsus esto fenerator. Sed Deus tibi dicit:
Quid vis? Fenerare vis? Quid est fenerare? Minus
dare, et plus accipere. Ecce mihi da, dicit tibi Deus:
ego accipio minus, et do plus. Quid? Centuplicia, et
vitam aeternam. Quem quaeris cui des, unde crescat
pecunia tua, homo quem quaeris, quando accipit, gaudet;
quando reddit, plorat: ut accipiat, precatur; ne
reddat, calumniatur. Da quidem et homini, et noli
te avertere ab eo qui mutuum petit <note>(Matth. V, 42)</note>. Sed
<pb n="1129"/>
tantum accipe, quantum dedisti. Non ploret cui dedisti:
nam beneficium perdidisti. Et si hoc ipsum
quod datum est, vel quod accepit exigitur, forte ad
manum nondum habet: pertulisti petentem, exspecta
non habentem: cum habuerit, reddet tibi. Noli
facere angustias ei, cujus angustias relaxasti. Ecce tu
dedisti, et exigis: sed non habet unde reddat; cum
habuerit, reddet tibi. Noli clamare et dicere: Numquid
fenus quaero? Tantum peto, quantum dedi: quod
dedi, hoc accipiam. Bene facis, sed nondum habet.
Non es fenerator, et vis cui praestitisti, ut quaerat feneratorem,
ut tibi reddat. Si propterea fenus non
exigis, ne te feneratorem patiatur; quare vis ut propter
te alium feneratorem patiatur? Premis, suffocas:
etsi tantum exigis, quantum dedisti; suffocando tamen
et angustias faciendo, non beneficium dedisti, sed potius
majores angustias intulisti. Sed forte dicis: Habet
unde reddat: habet domum, vendat; habet possessionem,
vendat. Quando a te petivit, ideo petivit ne
venderet: propter te non faciat, qui subvenisti ne
fieret. Hoc fiat ita circa homines, hoc jubet Deus, hoc
vult Deus.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Christus cur egenus factus est.</hi> Sed
avarus es? Dicit tibi Deus: Esto avarus, esto quantum
potes avarus; sed me conveni pro avaritia tua. Dicit
tibi Deus: Me conveni, ego filium meum divitem pauperem
pro te feci. Propter nos enim pauper factus est
Christus, cum dives esset <note>(II Cor. VIII, 9)</note>. Aurum quaeris?
ille fecit. Argentum quaeris? ille fecit. Familiam
quaeris? ille fecit. Pecora quaeris? ille fecit. Possessiones
quaeris? ille fecit. Quid quaeris tantum quae fecit?
Ipsum accipe qui fecit. Cogita quemadmodum te dilexit. <hi>Omnia per ipsum facta sunt, et sine ipso factum
est nihil 
 <note>(Joan. I, 3)</note>
            </hi>. Omnia per ipsum, et ipse inter
omnia. Qui fecit omnia, factus est inter omnia. Qui
fecit hominem factus est homo: factus est quod fecit,
ne periret quem fecit. Qui fecit omnia, factus est inter
omnia. Attende divitias: quid ditius eo, per quem facta
sunt omnia? Et tamen ille cum dives esset, mortalem
carnem accepit in utero virginis. Infans natus est,
pannis infantilibus involutus est, in praesepi positus
est; patienter exspectavit aetates, patienter tempora
pertulit, per quem facta sunt tempora. Suxit, vagivit,
infans apparuit. Sed jacebat, et regnabat: in praesepi
erat, et mundum continebat: a matre nutriebatur, et
a Gentibus adorabatur: a matre nutriebatur, et ab
Angelis nuntiabatur: a matre nutriebatur, et stella
fulgente declarabatur. Tales divitiae, talis paupertas:
divitiae, ut creareris; paupertas, ut restituereris. Quod
ille ergo pauper susceptus est hospitio quasi pauper,
dignatio fuit suscipientis, non miseria egentis.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Christus in paupere eget.</hi> Forte dicis
tibi: O beati qui meruerunt Christum suscipere! O si
ego tunc fuissem! o si unus fuissem de duobus illis,
<pb n="1130"/>
quos invenit in via! Tu esto in via, non deerit hospes
Christus. Putas enim jam non tibi licere suscipere
Christum? Unde, inquis, licet? Jam resurgens manifestatus
est discipulis suis, ascendit in coelum, ibi est
ad dexteram Patris; non est venturus nisi in ultimo
saeculo ad judicandos vivos et mortuos: venturus autem
in claritate, non in infirmitate; daturus regnum,
non quaesiturus hospitium. Quando dabit regnum,
excidit tibi quod dicturus est: <hi>Cum uni ex minimis
meis fecistis, mihi fecistis <note>(Matth. XXV, 40)</note>
            </hi>? Ille dives,
egens est usque in finem saeculi. Eget prorsus, non in
capite, sed in membris suis. Ubi eget? In quibus doluit,
quando dixit: <hi>Saule, Saule, quid me persequeris <note>(Act. IX, 4)</note>
            </hi>?
Obsequamur ergo Christo. Nobiscum est
in suis, nobiscum est in nobis: nec frustra dixit, <hi>Ecce ego vobiscum sum usque ad consummationem saeculi <note>(Matth. XXVIII, 20)</note>
            </hi>.
Haec faciendo agnoscimus
Christum in bonis operibus, non corpore, sed corde;
non oculis carnis, sed oculis fidei. <hi>Quia vidisti, credidisti,</hi> 
ait cuidam discipulo suo incredulo, qui dixerat, <hi>Non credam, nisi tetigero.</hi> 
 Et Dominus: <hi>Veni, tange,
et noli esse incredulus.</hi> Tetigit, et clamavit: <hi>Dominus
meus et Deus meus!</hi> Et Dominus: <hi>Quia vidisti me, credidisti <note>(Joan. XX, 25-29)</note>
            </hi>.
Ipsa est tota fides tua, quia
credis quod vides: laudo eos qui non vident, et credunt;
quia cum viderint, gaudebunt.
</p>
          </div3>
        </div2>
      </div1>

<div1>
        <head>SERMO CCXL. In diebus Paschalibus, XI. <hi>De Resurrectione corporum, contra Gentiles.</hi> </head>

<div2>
          <head>CAPUT PRIMUM.</head>
<p>Num. 1. <hi>Evangelistarum in
historia resurrectionis varietas sine discordia. Defensio
fidei titubantibus necessaria.</hi> Per hos dies, sicut
recolit Charitas vestra, solemniter leguntur evangelicae
lectiones ad resurrectionem Domini pertinentes.
Omnes enim Evangelistae quatuor, neque de passione,
neque de resurrectione ejus tacere potuerunt. Nam
quia multa fecit Dominus Jesus, non omnes omnia
conscripserunt: sed alius ista, alius illa; summa
tamen concordia veritatis. Multa etiam commemorat
Joannes evangelista facta esse a Domino Jesu
Christo, quae a nullo eorum conscripta sunt. Tanta
facta sunt, quanta tunc fieri debuerunt: tanta scripta
sunt, quanta nunc legi debuerunt. Ut autem
ostendantur Evangelistae omnes quatuor, in eo quod
simul omnes dicunt et non praetermittunt, id est,
vel de passione, vel de resurrectione Christi, non
inter se dixisse contraria, valde operosus est labor.
Nonnulli enim putaverunt eos inter se esse contrarios,
cum ipsi essent contrarii animae suae. Et ideo
data est opera ab eis qui potuerunt, adjuvante Domino,
ut ostenderentur inter se non esse contrarii.
Sed, sicut dixi, si hoc vobis ostendam, et in populo
velim ista tractare, multitudo audientium prius
obruitur taedio, quam reveletur scientia veritatis
Sed scio fidem vestram, id est, fidem hujus totius
<pb n="1131"/>
multitudinis, et eorum qui hodie hic non sunt, et tamen
fideles sunt; novi fidem eorum sic esse certam
de veritate Evangelistarum, ut expositione mea non
indigeant. Qui novit quomodo ista defendat, doctior
est, non fidelior. Habet fidem, habet facultatem defendendi
fidem. Alius non habet facultatem et copiam
et doctrinam defendendi fidem, sed habet ipsam fidem.
Ille autem qui novit defendere fidem, titubantibus
est necessarius, non credentibus. In defensione
enim fidei, curantur vulnera dubitationis vel infidelitatis.
Qui ergo defendit fidem, bonus est medicus:
sed in te non est infidelitatis morbus. Quando ille
novit curare quod tu non habes? Novit ille ponere
medicamentum, sed in te non est vitium. <hi>Non est
opus sanis medicus, sed male habentibus <note>(Matth. IX, 12)</note>
            </hi>.</p>
</div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Resurrectio contra infideles probatur
ex omnipotentia Dei.</hi> Tamen quae possunt expeditius
dici pro tempore, et commodius audiri, subticere
 vobis non est consilii. De ipsa resurrectione,
cujus in se ipso Dominus praemisit exemplum, ut
sciremus quid etiam in corporibus nostris in fine
saeculi sperare debeamus, multi multa disputant;
aliqui fideliter, aliqui infideliter. Qui fideliter disputant,
scire volunt diligentius quid respondeant
infidelibus: qui autem infideliter disputant, argumentantur
contra animas suas, disputando contra potentiam
Omnipotentis, dicentes, Unde fieri potest ut
mortuus resurgat? Dico ego, Deus est qui facit, et
tu dicis, Fieri non potest? Non dico, Da mihi Christianum,
da mihi Judaeum: sed, da mihi Paganum,
idolorum cultorem, daemonum servum, qui non dicat
Deum esse omnipotentem. Negare Christum potest,
negare omnipotentem Deum non potest. Quem
tu ergo credis; quasi Pagano loquor; quem tu credis
Deum omnipotentem, ipsum ego dico mortuorum
suscitatorem. Si dixeris, Non potest fieri, derogas
Omnipotenti. Si autem credis illum omnipotentem,
me quare respuis ista dicentem?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Caro resurget sine vitio. Calamitatum
omnium causa peccatum.</hi> Si diceremus carnem
resurrecturam, ut esuriat, ut sitiat, ut aegrotet, ut
laboret; ut corruptionibus subjiciatur; merito credere
non deberes. Habet enim modo caro ista has vel
necessitates vel calamitates. Et hoc unde? Causa peccatum
est. In uno peccavimus, et omnes ad corruptionem
nati sumus. Malorum omnium nostrorum
causa peccatum est. Non enim sine causa homines
mala ista patiuntur. Justus est Deus, omnipotens est
Deus: nullo modo ista pateremur, si non mereremur.
Sed cum essemus in poenis, ad quas venimus
de peccatis, Dominus noster Jesus Christus voluit
esse in poenis nostris sine peccatis suis. Sustinendo
sine culpa poenam, et culpam solvit et poenam. Culpam
solvit, peccata donando: poenam solvit, a mortuis
resurgendo. Hoc promisit, et nos in spe ambulare
voluit: perseveremus, et ad rem perveniemus.
Caro resurget incorruptibilis, caro resurget sine vitio,
sine deformitate, sine mortalitate, sine onere, sine
<pb n="1132"/>
pondere. Quae nunc tibi facit tormentum, postea tibi
erit ornamentum. Ergo si bonum est habere corpus
incorruptibile, quare hoc facturum Deum volumus
desperare.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Philosophorum de animae conditione
post mortem opiniones.</hi> Philosophi saeculi hujus,
qui magni fuerunt et docti, et caeteris meliores, animam
humanam immortalem esse senserunt: nec solum
senserunt, sed quantis potuerunt argumentationibus
defenderunt, et ipsas defensiones suas conscriptas
posteris reliquerunt. Sunt libri, leguntur.
Ideo istos philosophos dixi aliis fuisse meliores in
comparatione pejorum; quia fuerunt philosophi qui
dicerent homini, cum mortuus fuerit, nullam vitam
postea remanere. Talibus illi utique praeponendi
sunt. Et in quo erant illi meliores, quamvis in multis
a veritate deviantes, tamen in quo erant isti superiores,
veritati fuerant propinquantes. Hi ergo qui senserunt
atque dixerunt animas humanas immortales,
de malis hominum, de aerumnis erroribusque mortalium
quaesierunt causas, quantum homines potuerunt;
et dixerunt, sicut potuerunt, praecessisse nescio
quae in alia vita peccata, quorum peccatorum
merito ista corpora velut carcerem animae mererentur.
Deinde quaesitum est ab eis, quid postea cum
fuerit homo mortuus, quid erit. Et hic contriverunt
ingenia sua; et laboraverunt, quantum potuerunt,
reddere hominibus rationem, vel sibi, vel aliis: et
dixerunt, animas hominum male viventium immundas
pessimis moribus, cum exierint de corporibus,
rursus continuo revolvi ad alia corpora, et poenas hic
luere quas videmus; eas vero animas quae bene vixerunt,
cum exierint de corporibus, ire ad superna
coelorum, requiescere ibi in stellis et luminibus istis
conspicuis, vel quibuscumque coelestibus abditisque
secretis, oblivisci omnium praeteritorum malorum,
et rursus delectari redire ad corpora, et venire iterum
ad ista patienda. Hoc ergo interesse voluerunt inter
animas peccatorum et animas justorum, quia peccatorum
animas de proximo statim cum exierint de
corporibus, dicunt revolvi ad altera corpora; justorum
autem animas diu esse in requie; non tamen
semper, sed rursus delectari corporibus, et de summis
coelis post tantam justitiam ad ista mala facere
ruinam.
</p>
          </div3>
        </div2>

<div2>
          <head>CAPUT V.</head>
<p> <hi>Sapientia mundi Deo stultitia. Resurrectio
promissa piis credentibus in Mediatorem.</hi> Hoc
dixerunt valde magni philosophi. Isto plus invenire
nihil potuerunt philosophi mundi hujus, de quibus
dicit Scriptura nostra: <hi>Stultam fecit Deus sapientiam
hujus mundi.</hi> Si sapientiam, quanto magis stultitiam?
Si sapientia mundi stultitia est apud Deo? Est tamen quaedam
stultitia mundi hujus, quae pervenit ad Deum, de
qua dicit Apostolus: <hi>Quoniam in sapientia Dei non
cognovit mundus per sapientiam Deum, placuit Deo
per stultitiam praedicationis salvos facere credentes.</hi> Et
dicit:   Quoniam Judaei signa petunt, et Graeci sapientiam
quaerunt: nos autem praedicamus Christum
<pb n="1133"/>
crucifixum; Judaeis quidem scandalum, Gentibus
stultitiam; ipsis autem vocatis Judaeis et Graecis
Christum Dei virtutem et Dei sapientiam   <note>(I Cor. I,
20-24)</note>. Venit Dominus Christus, sapientia Dei: coelum
tonat: ranae taceant. Quod dixit veritas, hoc
est verum. Quod dixit, in malo quidem esse genus
humanum causa peccati, manifestum est. Sed qui
crediderit in Mediatorem, qui constitutus est medius
inter Deum et homines (inter Deum justum et homines
injustos, medius homo justus, humanitatem
habens de imo, justitiam de summo; et ideo medius:
hinc unum, et inde unum: quia si utrumque inde,
ibi esset; si utrumque hinc, nobiscum jaceret, et
medius non esset): qui ergo crediderit in Mediatorem,
et fideliter ac bene vixerit, exiet quidem de corpore,
et erit in requie; postea vero recipiet corpus
non ad tormentum, sed ad ornamentum, et vivet
cum Deo in aeternum. Non est quod eum delectet ut
redeat: quia secum habet corpus. Ergo, charissimi,
quoniam proposui vobis hodie quid dicant etiam philosophi
mundi hujus, quorum Deus sapientiam tanquam
veram stultitiam reprobavit, crastino, adjuvante
Domino, exponere poterimus.</p>
</div2>
      </div1>

<div1>
        <head>SERMO CCXLI. In diebus Paschalibus, XII. <hi>De Resurrectione corporum, contra Gentiles.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Resurrectio fides Christianorum.
Deus a philosophis cognitus ex operibus mundi.</hi> 
Propria fides est Christianorum, resurrectio
mortuorum. Hanc in se ipso, id est, resurrectionem
mortuorum, caput nostrum Christus ostendit, et
exemplum fidei nobis praestitit; ut hoc sperent membra
in se, quod praecessit in capite. Hesterno die vobis
insinuavimus, sapientes Gentium, quos philosophos
dicunt, ipsos qui in eis excellentissimi fuerunt,
scrutatos fuisse naturam, et de operibus artificem
cognovisse ( <hi>In superiore sermone</hi> ). Prophetas non audierunt,
legem Dei non acceperunt: sed eis Deus
quodam modo silens ipsius mundi operibus loquebatur,
et eos ad quaerendum artificem rerum, mundi
species invitabat: nec potuerunt in animum inducere,
coelum et terram sine auctore constare. De his
beatus Paulus apostolus ita loquitur: <hi>Revelatur,</hi> 
inquit, <hi>ira Dei de coelo super omnem impietatem.</hi> Quid
est, <hi>super omnem impietatem?</hi> Non solum super Judaeos,
qui Dei legem acceperunt, et legis datorem
offenderunt; verum etiam super omnem impietatem
Gentium revelatur ira Dei de coelo. Et ne quisquam
diceret, Quare, cum ipsi legem non acceperint? secutus
adjunxit: <hi>Et injustitiam eorum qui veritatem in
iniquitate detinent.</hi> Jam tu responde: Quam veritatem?
Non enim acceperunt Legem, non enim audierunt
prophetam. Audi quam veritatem: <hi>Quoniam quod notum
est,</hi> inquit, <hi>Dei, manifestum est in illis.</hi> Unde manifestum?
Adhuc audi: <hi>Deus enim illis manifestavit.</hi> 
<pb n="1134"/>
Si adhuc quaeris, Quomodo manifestavit, quibus legem
non dedit? audi quomodo: <hi>Invisibilia enim ejus,
a constitutione mundi, per ea quae facta sunt, intellecta
conspiciuntur. Invisibilia enim ejus,</hi> hoc est, invisibilia
Dei: <hi>a constitutione mundi,</hi> id est, ex quo constituit
mundum: <hi>per ea quae facta sunt intellecta conspiciuntur,</hi> 
illa per haec intellecta conspiciuntur. <hi>Sempiterna
quoque;</hi> verba Apostoli dico, ipsa attexo: <hi>Sempiterna
quoque virtus ejus et divinitas,</hi> subaudis, Intellecta
conspiciuntur. <hi>Ut sint inexcusabiles.</hi> Quare <hi>inexcusabiles?
Quia cognoscentes Deum, non sicut Deum glorificaverunt,
aut gratias egerunt.</hi> Non dixit, Nescientes
Deum; sed, <hi>cognoscentes.</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Pulchritudo creaturarum confessio est
Creatoris. Ab hominis cognitione ad cognitionem Dei quomodo
pervenerunt philosophi.</hi> Unde cognoscentes? Ex his
quae fecit. Interroga pulchritudinem terrae, interroga
pulchritudinem maris, interroga pulchritudinem dilatati
et diffusi aeris, interroga pulchritudinem coeli, interroga
ordinem siderum, interroga solem fulgore suo
diem clarificantem, interroga lunam splendore subsequentis
noctis tenebras temperantem, interroga animalia
quae moventur in aquis, quae morantur in terris,
quae volitant in aere; latentes animas, perspicua
corpora; visibilia regenda, invisibiles regentes: interroga
ista, Respondent tibi omnia: Ecce vide, pulchra
sumus. Pulchritudo eorum, confessio eorum. Ista pulchra
mutabilia quis fecit, nisi incommutabilis pulcher?
In ipso denique homine, ut possent intelligere et cognoscere
Deum universi mundi creatorem; in ipso, inquam,
homine interrogaverunt haec duo, corpus et
animam. Hoc interrogabant quod et ipsi gestabant: videbant
corpus, animam non videbant. Sed corpus nisi
de anima non videbant. Videbant enim per oculum,
sed intus erat qui per fenestras aspiciebat. Denique discedente
habitatore, jacet domus: discedente qui regebat,
cadit quod regebatur: et quoniam cadit, cadaver
vocatur. Nonne ibi oculi integri? Etsi pateant, nihil
vident. Aures adsunt; sed migravit auditor: linguae
organum manet; sed abscessit musicus qui movebat.
Interrogaverunt ergo ista duo, corpus quod videtur,
animam quae non videtur: et invenerunt melius esse
illud quod non videtur, quam illud quod videtur; meliorem
animam latentem, deteriorem carnem apparentem.
Viderunt ista, intuiti sunt, discusserunt
utrumque, et invenerunt utrumque, mutabile in ipso
homine. Mutabile corpus per aetates, per corruptiones,
per alimenta, per refectiones, per defectiones,
per vitam, per mortem. Transierunt ad animam,
quam utique comprehenderant meliorem, et etiam invisibilem
mirabantur: invenerunt et ipsam mutabilem;
modo velle, modo nolle; modo scire, modo
nescire; modo meminisse, modo oblivisci; modo timere,
modo audere; modo ire in sapientiam, modo
in stultitiam deficere. Viderunt et ipsam mutabilem,
transierunt et ipsam - quaesierunt enim aliquid immutabile.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Philosophi post Deum cognitum
idololatrae.</hi> Sic ergo pervenerunt ad cognoscendum
<pb n="1135"/>
Deum qui fecit, per ista quae fecit. <hi>Sed non sicut
Deum honorificaverunt, aut gratias egerunt:</hi> ipse dicit
Apostolus. <hi>Sed evanuerunt in cogitationibus suis, et
obscuratum est insipiens cor eorum. Dicentes se esse
sapientes, stulti facti sunt.</hi> Sibi arrogando quod acceperant,
perdiderunt quod tenebant. Dicentes se quasi
magnos esse, stulti facti sunt. Et quo pervenerunt? <hi>Et immutaverunt,</hi> 
 inquit, <hi>gloriam incorruptibilis Dei,
in similitudinem imaginis corruptibilis hominis.</hi> Idola
dicit. Et parum erat facere idolum ad speciem hominis,
et ad sui operis similitudinem addicere artificem:
parum fuit hoc. Sed insuper quid? <hi>Et volucrum,
et quadrupedum, et serpentium <note>(Rom. I, 18-23)</note>
            </hi>. Omnia
quippe ista muta animalia et irrationabilia, illi quasi
magni sapientes, deos sibi fecerunt. Reprehendebam,
quando adorabas imaginem hominis: quid tibi
faciam, quando adoras imaginem canis, imaginem
colubri, imaginem crocodili? Pervenerunt usque ad
ista. Quantum quaerentes in superna evecti sunt,
tantum cadentes in profunda demersi sunt. Altius
enim mergitur, quod de alto cadit.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>De animarum statu post mortem quid
senserint philosophi.</hi> Hi ergo, sicut hesterno die vos
commonui, quaesierunt quid postea, id est, quid post
hanc vitam. Quaesierunt sicut homines: sed quando
invenirent, cum homines essent? Doctrinam Dei non
habuerunt, Prophetas non audierunt: non potuerunt
invenire, suspicati sunt. Retuli vobis heri suspiciones
illorum. Exeunt animae malae, inquiunt; et quia
immundae sunt, continuo in alia corpora revolvuntur:
exeunt animae sapientium atque justorum; et quia bene
vixerunt, volant ad coelum. Age belle, belle illis invenisti
locum: volantes ad coelum perveniunt. Et quid ibi? Ibi
erunt, inquiunt, et requiescent cum diis: sedes eorum
erunt stellae. Non malum habitaculum illis invenistis:
vel ibi illas dimittite, nolite illas dejicere. Sed, inquiunt,
post longa tempora, facta penitus oblivione veterum
miseriarum, incipiunt velle reverti in corpora; et delectabit
eas venire, et rursus veniunt ad ista patienda,
ad ista toleranda, ad obliviscendum Deum, ad blasphemandum
Deum, ad sequendas corporis vuluptates,
ad pugnas contra libidines. Veniunt ad istas
miserias, unde, et quo? Dic mihi, quare? Quia obliviscuntur.
Si omnia mala obliviscuntur, obliviscantur
et delectationem carnis. Hoc solum malo suo meminerunt,
unde ruerunt. Veniunt: quare? Quia delectat
eas rursus in corporibus habitare. Unde delectat,
nisi per memoriam, quia ibi aliquando habita verunt?
Dele totam memoriam, et forte residuam facies sapientiam:
nihil remaneat quod revocet.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Virgilio non placet doctrina de animarum
reditu in corpora. Animas in ea opinione beatas
esse non posse.</hi> Exhorruit quidam auctor ipsorum, cui
demonstrabatur, vel qui inducebat apud inferos demonstrantem
patrem filio suo. Nostis enim hoc prope
omnes; atque utinam pauci nossetis. Sed pauci nostis
<pb n="1136"/>
in libris, multi in theatris, quia Aeneas descendit ad
inferos, et ostendit illi pater suus animas Romanorum
magnorum venturas in corpora: expavit ipse
Aeneas, et ait:
</p>
            <l>O pater, anne aliquas ad coelum hinc ire putandum est</l>
<l>Sublimes animas, iterumque ad tarda reverti</l>
<l>Corpora?</l>
            <p> 
Credendumne est, inquit, quod eant ad coelum, et
iterum redeant?
</p>
            <l>Quae lucis miseris tam dira cupido?</l>
            <p>  <note>(Virgil. Aeneid., lib. 6, vers. 719-721.)</note> 
Melius filius intelligebat, quam pater exponebat. Reprehendit
cupiditatem animarum rursus in corpora redire
volentium. Dixit diram cupiditatem, dixit eas miseras;
nec erubuit eas. Ad hoc, philosophi, perduxistis, ut
purgentur animae, perveniant ad summam munditiam,
et per ipsam munditiam obliviscantur omnia, et per obliviones
miseriarum redeant ad miserias corporum. Dicite,
obsecro: nonne haec etiam si vera essent, melius
nescirentur? Etiam si vera essent, inquam, quae sine
dubio falsa, quia foeda sunt; nonne melius nescirentur?
An forte dicturus es mihi: Non eris sapiens, si
ista nescieris? Utquid illa sciam? Possumne esse modo
melior, quam tunc ero in coelo? Si in coelo, quando
ero melior et perfectior, obliviscar omnia quae hic
didici, et haec ibi melior nesciturus sum; sine me
modo illa nescire. In coelo habitantem dicis omnia
obliviscentem: sine in terra esse horum omnium nescientem.
Deinde, rogo te, sciunt se istae animae in
coelo, passuras esse rursus hujus vitae miserias, an
nesciunt? Elige quod volueris. Si sciunt se passuras
esse tantas miserias, quomodo sunt beatae, miserias
suas futuras cogitantes? quomodo sunt beatae, ubi
sunt sine securitate? Sed video quid eligas: dicturus
es, Nesciunt. Laudas ergo ibi hanc ignorantiam,
quam me nunc habere non sinis, docendo me in
terra, quod me nesciturum dicis in coelo. Nesciunt,
inquis. Si nesciunt, et non se putant esse passuras,
errando sunt beatae. Quod enim passurae sunt, putant
se non passuras: quod falsum putare, quid est
aliud quam errare? Erunt ergo errore felices; erunt
beatae; non aeternitate, sed falsitate. Liberet nos veritas,
ut vere beati esse possimus: quoniam non
vacat sermo Redemptoris nostri, <hi>Si vos Filius liberaverit,
tunc vere liberi eritis.</hi> Ipse enim dixit: <hi>Si manseritis
in verbo meo, vere discipuli mei eritis; et cognoscetis
veritatem, et veritas liberabit vos <note>(Joan. VIII, 36,
31, 32)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Spes hic esset felicior quam in illa
felicitate.</hi> Deinde audite aliud pejus, aliud dolendum
vel potius irridendum. Hic sapiens, hic philosophe,
hoc est, in terra (verbi gratia, Pythagoras, Plato,
Porphyrius, et nescio quis alius ipsorum), quare philosopharis?
Propter vitam, inquit, beatam. Quando
habebis istam vitam beatam? Cum hoc corpus, inquit,
reliquero in terra. Modo ergo misera vita geritur,
sed spes est beatae vitae: ibi beata vita geritur,
sed spes est miserae vitae. Ergo spes nostrae infelicitatis
<pb n="1137"/>
est felix, et felicitatis infelix. Abjiciamus haec,
et vel rideamus quia falsa sunt, vel doleamus quia
magna existimantur. Sunt enim ista, fratres mei,
magna magnorum deliramenta doctorum. Quanto melius
tenemus magna magnorum sacramenta sanctorum?
Amore corporum dicunt redire animas purgatas,
mundatas, sapientes, purgatas animas amore
corporum redire ad corpora. Ergo anima purgata sic
amat? Nonne amor iste magnae sunt sordes?
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Porphyrii sententia de fugiendo
omni corpore. Refellitur.</hi> Sed corpus est omne fugiendum.
Magnus eorum philosophus posterius Porphyrius,
fidei christianae acerrimus inimicus, qui jam
christianis temporibus fuit; sed tamen ab ipsis deliramentis
erubescendo, a Christianis ex aliqua parte
correptus, dixit, scripsit: Corpus est omne fugiendum.
Omne dixit, quasi omne corpus vinculum aerumnosum
sit animae. Et prorsus si corpus qualecumque
est fugiendum, non est ut laudes ei corpus,
et dicas quomodo Deo docente fides nostra laudat
corpus: quia et corpus quod modo habemus, quamvis
habeamus hinc poenam de peccato, et corpus
quod corrumpitur, aggravet animam <note>(Sap. IX, 15)</note>;
tamen habet corpus istud speciem suam, dispositionem
membrorum, distinctionem sensuum, erectam
staturam, et caetera quae bene considerantes stupent.
Verumtamen illud omnino incorruptibile, omnino immortale,
omnino ad movendum agile et facile erit.
Sed ait Porphyrius: Sine causa mihi laudas corpus;
qualecumque sit corpus, si vult esse beata anima,
corpus est omne fugiendum. Hoc dicunt philosophi:
sed errant, sed delirant. Cito probo: nolo diutius
disputare; quia illa quae praedicata est debet habere
subditum. Duo enim sunt invicem sibi connexa, praedicata
et subdita. Superat omnia Deus: huic cuncta
sunt subdita. Et anima si habet aliquem honorem
apud Deum, debet habere aliquid subditum. Sed nolo
hinc diutius disputare, libros vestros lego: mundum
istum animal dicitis, id est, coelum, terram, maria,
omnia quae sunt ingentia corpora, immensa usquequaque
elementa; totum hoc, universumque corpus,
quod ex his elementis omnibus constat, dicitis esse
animal magnum, id est, habere animam suam, sed
sensus corporis non habere; quia extrinsecus nihil
est quod sentiri possit: habere tamen intellectum,
haerere Deo: et ipsam animam mundi vocari Jovem,
vel vocari Hecatem, id est, quasi animam universalem
mundum regentem, et unum quoddam animal
facientem. Eumdemque mundum aeternum esse dicitis,
semper futurum, finem non habiturum. Si
ergo aeternus est mundus, et sine fine manet mundus,
et animal est mundus; anima ista semper tenetur
in mundo: certe corpus est omne fugiendum?
Quid est quod dicebas, Corpus est omne fugiendum?
Ego dico beatas animas incorruptibilia corpora semper
<pb n="1138"/>
habituras. Tu qui dicis, Corpus est omne fugiendum,
occide mundum. Tu dicis ut fugiam de carne
mea: fugiat Jupiter tuus de coelo et terra.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Rursum ex Platonis verbis confutatur.</hi> 
Quid quod invenimus eumdem Platonem,
magistrum istorum omnium, in libro quodam suo
quem scripsit de constitutione mundi, inducere Deum
fabricatorem deorum, facientem scilicet deos coelestes,
stellas omnes, solem et lunam? Dicit ergo
Deum opificem deorum coelestium: dicit ipsas stellas
habere animas intellectuales, quae intelligunt Deum,
et corpora visibilia quae cernuntur. Dico, ut intelligatis:
Sol iste quem videtis, non videretur, nisi
corpus esset: hoc verum est. Stella ulla vel luna non
videretur, nisi corpus esset: verum dicit. Ideo dicit
et Apostolus: <hi>Et corpora coelestia, et corpora terrestria.</hi> 
Et sequitur: <hi>Alia gloria coelestium, alia et terrestrium.</hi> 
Et rursus dicens de gloria coelestium corporum Apostolus
adjunxit, et ait: <hi>Alia gloria solis, alia gloria
lunae, alia gloria stellarum. Stella enim ab stella differt
in gloria: sic et resurrectio mortuorum <note>(I Cor. XV,
40-42)</note>
            </hi>. Videtis quia promissa est sanctorum corporibus
claritas, et diversa species claritatis, quia diversa
sunt merita charitatis. Sed illi quid dicunt?
Stellae istae quas videtis, corpora quidem sunt, sed
habent suas animas intellectuales, et sunt dii. Interim
de corporibus, quia corpora sunt, verum dicunt:
sed utrum habeant animas suas, utquid discutio?
Modo veniamus ad rem. Inducitur Deus a Platone ipso
alloqui deos, quos fecit de corporali et de incorporali
substantia, atque inter caetera dicere illis:   Quoniam
estis orti, immortales esse et indissolubiles non
potestis.   Jam ad istam vocem illi intremiscere poterant.
Quare? Quia immortales esse cupiebant, et
mori nolebant. Ergo ut eis auferret timorem, secutus
adjunxit atque ait:   Non tamen dissolvemini, neque
vos ulla mortis fata periment, nec erunt valentiora
quam consilium meum, quod majus est vinculum ad
perpetuitatem vestram, quam illa quibus colligati
estis.   Ecce Deus dat securitatem diis a se factis:
securitatem illis dat immortalitatis; securitatem illis
dat, quod non relinquant globos corporum suorum.
Certe corpus est omne fugiendum? Quantum existimo,
responsum est illis, sicut intelligere potestis:
sicut et nos loqui possumus, quantum hora sermonis
permittit, quantum vestra capacitas sinit, responsum
est eis. Jamvero quid et ipsi dicant de resurrectione
corporum quasi acute, ut non eis, sicut arbitrantur,
etiam nos respondere possimus, multum est ut hodie
vobis dicam. Sed quia semel promisi vobis, per istos
dies istam de resurrectione carnis quaestionem esse
versandam, ad ea quae restant, adjuvante Domino,
et aures et corda in crastinum praeparate.
</p>
          </div3>
        </div2>
      </div1>

<div1>
        <head>SERMO CCXLII. In diebus Paschalibus, XIII. <hi>De Resurrectione corporum, contra Gentiles.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Resurrectionis fides manifesto
<pb n="1139"/>
probata, imprudenter ab hominibus impugnatur.</hi> 
Diebus his sanctis resurrectioni Domini dedicatis,
quantum donante ipso possumus, de carnis resurrectione
tractemus. Haec enim fides est nostra, hoc donum
in Domini nostri Jesu Christi nobis carne promissum
est, et in ipso praecessit exemplum. Voluit
enim nobis quod promisit in fine, non solum praenuntiare,
sed etiam demonstrare. Illi quidem qui tunc
fuerunt cum illo, viderunt, et cum expavescerent, et
spiritum se videre crederent, soliditatem corporis tenuerunt.
Locutus est enim non solum verbis ad aures
eorum, sed etiam specie ad oculos eorum: parumque
erat se praebere cernendum, nisi etiam offerret
pertractandum atque palpandum. Ait enim: <hi>Quid
turbati estis, et cogitationes ascendunt in cor vestrum?</hi> 
Putaverunt enim se spiritum videre.  Quid turbati
estis, inquit, et cogitationes ascendunt in cor vestrum?
Videte manus meas et pedes meos: palpate, et videte,
quia spiritus ossa et carnem non habet, sicut me videtis
habere.   Contra istam evidentiam disputant homines.
Quid enim aliud facerent homines, qui ea quae
sunt hominum sapiunt, quam disputarent de Deo
contra Deum? Ille enim Deus est, illi homines sunt.
Sed Deus <hi>novit cogitationes hominum, quoniam vanae
sunt <note>(Psal. XCIII, 11)</note>
            </hi>. In homine carnali tota regula
intelligendi est consuetudo cernendi. Quod solent videre,
credunt: quod non solent, non credunt. Praeter
consuetudinem facit Deus miracula, quia Deus
est. Majora quidem miracula sunt, tot quotidie homines
nasci qui non erant, quam paucos resurrexisse
qui erant: et tamen ista miracula non
consideratione comprehensa sunt, sed assiduitate viluerunt.
Resurrexit Christus, absoluta res est. Corpus
erat, caro erat, pependit in cruce, emisit animam,
posita est in sepulcro. Exhibuit illam vivam, qui
vivebat in illa. Quare miramur? Quare non credimus?
Deus est qui fecit: considera auctorem, et tolle dubitationem.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Contra resurrectionem carnis obtendunt,
Si corruptio non erit, cur manducabitur?</hi> Quaerunt
ergo homines, utrum corruptio ista corporis,
quam sentiunt in carne sua, futura sit in resurrectione
mortuorum. Dicimus non futuram. Respondent nobis:
Si corruptio non erit, quare manducabitur? Aut si non
manducabitur, quare post resurrectionem Dominus
manducavit? Modo Evangelium cum legeretur, audivimus,
quia cum exhiberet se vivum oculis manibusque
discipulorum suorum, parum illi visum est ad
demonstrandam evidentiam corporalem: sed addidit, <hi>Habetis hic aliquid quod manducetur? Et obtulerunt ei
partem piscis assi, et favum mellis: et manducavit, et
reliquias dedit illis 
 <note>(Luc. XXIV, 37-43)</note>
            </hi>. Dicitur ergo
nobis: Si corruptio corporis non resurget, quare
manducavit Dominus Christus? Legistis quia manducavit,
numquid legistis quia esurivit? Quod manducavit,
potestatis fuit, non egestatis. Si desideraret
manducare, egeret. Rursus si manducare non posset,
<pb n="1140"/>
minus valeret. Numquid et Angeli, quando suscepti
sunt hospitio a patribus nostris, non manducaverunt <note>(Gen. XVIII, 1-9, et Tob. XII, 19)</note>,
et tamen corruptibiles
non fuerunt?</p>
          </div3>
<div3>
            <head>3.</head>
            <p>
 <hi>Si carnis vitia non resurgent, cur in Christo cicatrices.</hi> 
Rursus dicunt: Resurgent vitia, quae erant in
corpore humano, cum quibus moritur homo? Respondemus:
Non resurgent vitia. Et dicitur nobis: Quare
ergo Dominus cum suorum vulnerum cicatricibus resurrexit?
Quid ad hoc dicimus, nisi quia et hoc potestatis
fuit, non necessitatis? Sic resurgere voluit, sic
se voluit quibusdam dubitantibus exhibere. In illa
carne cicatrix vulneris, sanavit vulnus incredulitatis.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Parvulorum resurrectio qualis.</hi> 
Adhuc disputant, et quaerunt a nobis: Parvuli qui
moriuntur, parvuli resurrecturi sunt? an aetas erit
plena reviviscentium, quorum erat parva morienilum?
Hoc quidem in Scripturis definitum non invenimus.
Incorruptibilia corpora et immortalia resurrectura
promissa sunt. Sed si parva aetas redditur, si statura
pusilla revocatur, numquid et propterea infirmitas revocatur?
Si parvi erunt, numquid jacebunt, et ambulare
non poterunt? Credibilius tamen accipitur et probabilius
et rationabilius, plenas aetates resurrecturas,
ut reddatur munere, quod accessurum erat tempore.
Non enim credituri sumus etiam senectam resurrecturam
anhelam et curvam. Postremo corruptionem
tolle, et quod vis adde.</p>
          </div3>
<div3>
            <head>5.</head>
            <p>
 <hi>Terrenum corpus quomodo in coelo erit.</hi> Sed, inquis,
quomodo erit terrenum corpus in coelo? Philosophi
enim Gentium, illi valde magni, quorum vobis
jam vel insanas vel certe humanas sententias intimavi
(quaesierunt quippe ista non spiritu Dei, sed conjectura
cordis humani); hinc maxime faciunt quaestionem,
tractant subtiliter de momentis ponderum et ordine
elementorum: et dicunt, quod etiam videmus, mundum
sic esse dispositum, ut ima sit terra tanquam in
fundo ejus, secunda aqua superfundatur terrae, tertius
aer veniat, quartus aether cuncta cooperiat. Illud elementum
supernum, quod aethera appellant, ignem dicunt
esse liquidum et purum, inde sidera esse formata,
ibi nihil posse esse terrenum, quoniam ordo
ponderum non admittit. Si dicamus eis nostra corpora
in terra nova esse victura, et in coelo non futura; audacter
et temere, imo infideliter dicimus. Credere
enim debemus talia corpora nos habituros, ut ubi velimus,
quando voluerimus, ibi simus. Nam si respondemus,
ad solvendam de ordine ponderum quaestionem,
in terra nos esse victuros; de ipso corpore Domini
nobis est quaestio, cum quo ascendit in coelum.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Christi corpus in coelo.</hi> Audistis
quod de Evangelio modo recens sonuit in auribus nostris: <hi>Elevatis manibus suis benedixit eis. Et factum
est, dum benediceret eis, recessit ab eis, et ferebatur in
coelum 
 <note>(Luc. XXIV, 50 et 51)</note>
            </hi>. Qui ferebatur in coelum?
Dominus Christus. Qui Dominus Christus? Dominus
Jesus. Quid enim, separaturus es hominem a Deo,
et facturus es aliam personam Dei, aliam hominis, u
jam non sit Trinitas, sed quaternitas? Quomodo tu
<pb n="1141"/>
homo anima es et corpus; sic Dominus Christus Verbum,
anima et corpus. Sed Verbum non recessit a
Patre: et ad nos venit, et Patrem non deseruit; et
in utero carnem accepit, et mundum rexit. Quid ergo
levatum est in coelum, nisi quod sumptum est de
terra? id est, caro illa, corpus illud, de quo loquens
ad discipulos ait: <hi>Palpate, et videte, quia spiritus ossa
et carnem non habet, sicut me videtis habere.</hi> Credamus
hoc, fratres: et si argumenta philosophorum difficile
solvimus; illud quod demonstratum est in Domino,
sine difficultate fidei teneamus. Illi garriant, nos credamus.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Deo volente fit quod alias fieri non
potest.</hi> Sed non potest, inquiunt, esse terrenum corpus
in coelo. Quid, si hoc velit Deus? Responde contra
Deum, et dic: Non potest Deus. Nonne et tu quicumque
paganus, dicis omnipotentem Deum? Nonne
in libro Platonis, quod hesterno die demonstravi <note>(In
superiore sermone, n. 8)</note>, legitur dixisse Deus non
factus diis a se factis:   Quoniam estis orti, immortales
quidem esse et indissolubiles non potestis; non
tamen dissolvemini, neque ulla vos mortis fata periment;
nec erunt valentiora quam consilium meum,
quod majus est vinculum ad perpetuitatem vestram,
quam illa quibus estis colligati?   Totum ad voluntatem
suam redegit Deus, qui potest et quod impossibile
est. Nam quid est aliud, Non potestis esse
immortales, sed ut non moriamini ego facio; nisi, et
quod fieri non potest, ego facio?
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Corporum ordo ex diversitate ponderum.
Terrenum corpus contra ponderum ordinem super
aquam.</hi> Volo tamen aliquid etiam de diversitate
ponderum disputare. Rogo te, dic mihi, Terra terra
est, Aqua aqua est, Aer aer est, Aether, id est coelum,
et ignis ille liquidus coelum est. Quatuor nempe ista
quasi gradatim construxerunt et aedificaverunt mundum,
hoc est, ex his quatuor aedificatus est mundus.
Quaere quid in imo sit, terra est: quid desuper, aqua
est: quid super aquam, aer est: quid super aerem,
coelum est, aether est. Quid corpora solida quae tenentur
atque tractantur? Non humida dico, quae labuntur
et fluunt; corpora dico tractabilia, unde sunt?
Terrae deputanda sunt, an aquae, an aeri, an aetheri?
Responsurus es, Terrae. Terrenum ergo corpus est
lignum? Plane terrenum. In terra nascitur, in terra
alitur, in terra crescit. Tractabile est, non fluxibile.
Redi mecum ad illum ordinem ponderum. Terra in
fundamento est: ordinem sequere. Quid super terram?
Aqua. Quare lignum natat super aquam? Terrenum
est corpus: si revoces ad illum ordinem ponderum,
sub aqua esse debuit, non supra. Invenimus
inter terram et lignum aquam mediam: subter terram,
super aquam, et super aquam iterum terram,
quandoquidem lignum terra est. Perdidisti illum ordinem,
<pb n="1142"/>
tene fidem. Ergo terrena corpora inventa sunt
super elementum, quod secundum est in ordine elementorum,
quando natant ligna, neque merguntur.
</p>
          </div3>
        </div2>

<div2>
          <head>CAPUT VII.</head>
<div3>
            <head>9.</head>
            <p>
 <hi>Plumbum super aquam.</hi> Attende
aliud, quod plus mireris. Corpora ipsa gravissima,
et tamen terrena, quae mox ut dimissa fuerint super
aquam, continuo demerguntur, et ad ima profunda
perveniunt, sicut est ferrum, postremo sicut est plumbum.
Quid enim plumbo gravius? Accedit tamen
manus artificis ad plumbum, facit inde aliquod vas
concavum, et natat plumbum super aquam. Ergone
non dabit Deus corpori meo, quod dat artifex plumbo?
Deinde aquam ipsam ubi ponitis? Redite ad ordinem
elementorum. Certe respondebitis, quod aqua sit super
terram. Quare ergo antequam currant in terra,
pendent nubibus flumina?</p>
          </div3>
<div3>
            <head>10.</head>
            <p>
 <hi>Corporum graviorum celerior quorumdam motus.</hi> 
Revoca inde considerationem tuam et cogitationem
ad ea quae dicturus sum, si Domino adjuvante potuero.
Quid facilius movetur, quid velocius agitatur, gravius
corpus, an levius? Quis non respondeat, Levius?
Leviora enim corpora facilius moventur, velocius
aguntur: graviora difficilius atque tardius. Certe
regulam fixisti, certe considerasti, et circumspectis
omnibus respondisti quia facilius moventur et velocius
aguntur corpora leviora, quam graviora. Ita est,
dicis. Responde ergo mihi. Quare levissima aranea
tarde se movet, et gravis equus velociter currit? De
ipsis hominibus loquar: majus corpus hominis gravius
est; brevius corpus quod minus habet ponderis,
levius est. Ita vero est, sed si alius portet. Si autem
ipse homo corpus suum portet, validus currit, macer
languore vix ambulat. Appende macrum et robustum
hominem; illum languore vix paucas libellas appendentem,
illum salubritate corporis multa pondo in
carne sua gerentem: tenta tu ambos tollere; gravis
est validus, levis est macilentus. Recedat portator,
appareat ambulator; ipsos dimitte sibi, agant corpora
sua - video macrum vix passum moventem, video
validum robustumque currentem. Si hoc valet sanitas,
immortalitas quid valebit?
</p>
          </div3>
        </div2>

<div2>
          <head>CAPUT VIII.</head>
<div3>
            <head>11.</head>
            <p>
 <hi>Corpora spiritualia post resurrectionem,
unde dicta.</hi> Dabit ergo Deus miram facilitatem,
miram levitatem. Non sine causa illa corpora
spiritualia nuncupata sunt. Non ideo dicta sunt spiritualia,
quia erunt spiritus, non corpora. Nam ista
quae modo habemus, dicuntur animalia corpora: et
tamen animae non sunt, sed corpora. Quomodo nunc
ista animalia dicuntur, et animae non sunt: sic illa
spiritualia dicuntur, sed non sunt spiritus, quia corpora
erunt. Quare dicitur spirituale corpus, charissimi,
nisi quia ad nutum spiritus serviet? Nihil tibi
contradicet ex te, nihil in te rebellabit adversus te.
Non ibi erit quod Apostolus gemit, <hi>Caro concupiscit
adversus spiritum, et spiritus adversus carnem <note>(Galat.
V, 17)</note>
            </hi>. Non ibi erit, <hi>Video aliam legem in membris
meis repugnantem legi mentis meae <note>(Rom. VII, 23)</note>
            </hi>.
daec bella non ibi erunt: pax ibi erit, pax perfecta
<pb n="1143"/>
ibi erit. Ubi volueris, eris: sed a Deo non recedes.
Ubi volueris, eris: sed quocumque ieris, Deum tuum
habebis. De quo beatus eris, semper cum illo eris.</p>
          </div3>
<div3>
            <head>12.</head>
            <p>
 <hi>Resurrectionis promissio tot aliis Dei promissionibus
jam impletis confirmatur.</hi> Nemo ergo fallat, nemo
argumentetur, nemo sua suspicione deliret: quod nobis
promisit Deus, venturum esse certissime teneamus.
Quando videbatur Christus, fratres mei, quando
spiritus putabatur, ut se corpus esse persuaderet, non
solum praebebat oculis videndum, sed etiam manibus
contrectandum. Quibus ad exhibendam fidei veritatem
in corpore, dignatus est etiam non necessitate,
sed potestate cibum sumere: tamen adhuc illis prae
gaudio trepidantibus, firmamentum cordis adhibuit
de sanctis Scripturis; et ait illis, <hi>Haec sunt verba quae
locutus sum ad vos, cum adhuc essem vobiscum: quoniam
necesse est impleri omnia quae scripta sunt in Lege
Moysi, et Prophetis, et Psalmis de me. Tunc aperuit
illis sensum,</hi> sicut Evangelium loquitur, quod modo
lectum est, <hi>ut intelligerent Scripturas; et dixit eis,
Quia sic scriptum est, et sic oportebat Christum pati,
et resurgere a mortuis tertio die, et praedicari in nomine
ejus poenitentiam et remissionem peccatorum per omnes
gentes, incipientibus ab Jerusalem <note>(Luc. XXIV, 44-47)</note>
            </hi>.
Illud non vidimus, sed hoc videmus. Quando ista promittebantur,
nondum videbantur. Apostoli Christum
praesentem videbant: sed toto orbe terrarum diffusam
Ecclesiam non videbant: videbant caput, et de corpore
credebant. Habemus vices nostras, habemus
gratiam dispensationis et distributionis nostrae: ad
credendum certissimis documentis, tempora nobis
in una fide sunt distributa. Illi videbant caput, et
credebant de corpore: nos videmus corpus, credamus
de capite.
</p>
          </div3>
        </div2>
      </div1>

<div1>
        <head>SERMO CCXLIII. In diebus Paschalibus, XIV. <hi>De resurrectione Domini secundum Joannem, in illud, cap,</hi> XX, 17, Noli me tangere; nondum enim ascendi ad Patrem meum. <hi>Et de membrorum usu post resurrectionem.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Difficultas in verbis Domini
nolentis se a Maria tangi ante ascensionem.</hi> Narratio
resurrectionis Domini nostri Jesu Christi secundum
evangelistam Joannem hodie legi coepit. Hoc enim
scitis, et commendaveram vobis, secundum omnes
quatuor Evangelistas istis diebus resurrectionem Domini
recitari. In his ergo quae audivimus, illud tantum
solet movere, quare dixerit Dominus Jesus mulieri
quaerenti corpus ejus, et eum jam vivum agnoscenti: <hi>Noli me tangere; nondum enim ascendi ad
Patrem meum.</hi> 
 Dixi autem vobis, et meminisse debetis,
non omnia omnes dicere; sed dici ab aliis, quae
ab aliis praetermissa sunt. Non tamen ita, ut inter se
repugnare credendi sint, si absit contentio, et adsit
<pb n="1144"/>
pietas intelligentis. Nam sicut legitur apud evangelistam
Matthaeum, posteaquam resurrexit, occurrit
duabus mulieribus, in quibus et ista erat; et dixit eis, <hi>Avete. Illae autem accesserunt, et tenuerunt pedes ejus,
et adoraverunt eum 
 <note>(Matth. XXVIII, 9)</note>
            </hi>: et utique ad
Patrem nondum ascenderat. Quomodo ergo huic nunc
dicitur, <hi>Noli me tangere; nondum enim ascendi ad Patrem
meum?</hi> Sic enim verba ista videntur sonare,
quasi tunc eum posset tangere Maria, quando ascendisset
in coelum. Si in terra positum non tangit, in
coelo sedentem quis mortalium potest tangere?
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Tangere Christum quid.</hi> Sed ille
tactus fidem significat. Tangit Christum, qui credit in
Christum. Nam et illa mulier quae fluxum sanguinis
patiebatur, dixit apud se ipsam: <hi>Si tetigero fimbriam
vestimenti ejus, salva ero <note>(Id. IX, 21)</note>
            </hi>. Fide tetigit, et
sanitas subsecuta est, quam praesumpsit. Denique ut
nossemus quid sit vere tangere, Dominus continuo
dixit discipulis suis: <hi>Quis me tetigit?</hi> Et dixerunt
discipuli: <hi>Turbae te comprimunt, et dicis, Quis me
tetigit?</hi> Et ille: <hi>Tetigit me aliquis <note>(Luc. VIII, 43-46)</note>
            </hi>.
Quasi dicens: Turba premit, fides tangit. Videtur
ergo ista Maria, cui dixit Dominus, <hi>Noli me tangere;
nondum enim ascendi ad Patrem meum,</hi> Ecclesiae gestare
personam, quae tunc in Christum credidit, cum
ascendisset ad Patrem. Ecce vos interrogo, quando
credidistis; interrogo Ecclesiam toto orbe terrarum
diffusam, cujus persona erat in una femina: et una
voce mihi respondet, Tunc credidi, cum Jesus ascendisset
ad Patrem. Quid est, Tunc credidi; nisi, tunc
tetigi? Multi carnales Christum tantummodo hominem
putaverunt, divinitatem in illo latentem non intellexerunt.
Non bene tetigerunt, quia non bene crediderunt.
Vis bene tangere? Intellige Christum ubi
est Patri coaeternus, et tetigisti. Si autem hominem
putas, et nihil amplius putas, tibi nondum ascendit
ad Patrem.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Difficultas de usu memororum
post resurrectionem.</hi> Adhibuit ergo Dominus Jesus speciem
corporis sui humanis sensibus, ad confirmandam
carnis resurrectionem. Nihil nos aliud docere
voluit, ostendendo se vivum in corpore post resurrectionem
suam, nisi ut credatur a nobis resurrectio
mortuorum. Cum ergo integra instauranda sint omnia,
quaeri solet ab eis qui scire desiderant, et rursus proponi
solet ab eis qui ligitare desiderant, quaestio difficilis
de usu membrorum. Dicunt enim, corpus nostrum
habere omnia membra sua, et apparere quae
membra quibus sint operibus necessaria. Quis enim
nesciat, quis non videat, ad videndum nos habere
oculos, aures ad audiendum, linguam ad loquendum,
nares ad olfaciendum, dentes ad mandendum, manus
ad operandum, pedes ad ambulandum; illa etiam
membra quae pudenda dicuntur, ad generandum?
Porro autem interiora etiam viscera, quae ne horrerent
aspectibus, voluit Deus esse contecta; interiora
nostra et intestina quae dicuntur, ad quos usus valeant,
et multi hominum, et melius medici cognoverunt.
Argumentantur ergo et dicunt nobis: Si aures habebimus
<pb n="1145"/>
ut audiamus, oculos ut videamus, linguam ut
loquamur; dentes quare habebimus, si non manducabimus,
fauces, pulmones, stomachum, intestina
qua cibi transeunt, et pro nostrae valetudinis temperie
commutantur; postremo illa ipsa membra quae
vocantur pudenda, quare, inquiunt, habebimus, ubi
nulla erit generatio, nulla digestio?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Membra corporis erunt aut ad
usum, aut ad speciem. Harmonia membrorum.</hi> Quid eis
respondeamus? Numquidnam dicturi sumus sine intestinis
nos resurrecturos, ad similitudinem statuarum?
Nam de dentibus facile respondetur. Dentes enim non
tantum nos adjuvant ad mandendum, verum etiam ad
loquendum; sicut plectrum nervos, sic linguam nostram,
ut syllabas sonet, percutientes. Caetera ergo
membra nostra erunt ad speciem, non ad usum; ad
commendationem pulchritudinis, non ad indigentiam
necessitatis. Numquid quia vacabunt, ideo indecora
erunt? Et quidem nunc quia imperiti sumus, et causas
rerum ignoramus, si videantur interiora nostra,
horrentur potius quam diliguntur. Quis enim novit
quemadmodum sibi invicem connexa sint membra, et
quibus numeris coaptata? Unde vocatur etiam harmonia;
quod verbum dictum est de musica: ubi videmus
certe in cithara nervos distentos. Si omnes nervi
similiter sonent, nulla est cantilena. Diversa distensio
diversos edit sonos; sed diversi soni ratione conjuncti,
pariunt, non videntibus pulchritudinem, sed audientibus
suavitatem. Istam rationem quisquis in
membris humanis didicerit, tantum miratur, tantum
delectatur, ut omni visibili pulchritudini ista ratio ab
intelligentibus praeferatur. Modo eam nescimus; sed
tunc sciemus: non quia nudabuntur, sed quia etiam
cooperta latere non poterunt.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Nec interiora membra, nec ipsa corda
latebunt post resurrectionem. Omnes invicem noti erunt.</hi> 
Respondebit mihi aliquis, et dicet: Quomodo si cooperta
erunt, latere non poterunt? Corda nostra non
latebunt, et viscera latebunt? Cogitationes, fratres
mei, cogitationes quas modo non videt nisi Deus,
omnes invicem videbunt in illa societate sanctorum.
Nemo ibi vult tectum esse quod cogitat, quia nemo ibi
male cogitat. Unde ait Apostolus, <hi>Nolite ante tempus
quidquam judicare:</hi> id est, Ne temere judicetis, quod
non videtis quo corde quis faciat. Si aliquid fit, quod
et bono corde fieri potest, noli reprehendere: noli
tibi amplius quam humanitas exigit usurpare. Cor
videre, Dei est: hominum autem non est, nisi de his
quae manifesta sunt judicare. <hi>Nolite ergo,</hi> inquit, <hi>ante
tempus quidquam judicare.</hi> Quid est, <hi>ante tempus?</hi> Sequitur,
et dicit: <hi>Donec veniat Dominus, et illuminet
abscondita tenebrarum.</hi> Quas dixerit tenebras, consequentibus
verbis evidenter ostendit: <hi>Illuminet,</hi> inquit, <hi>abscondita tenebrarum.</hi> 
 Quid est hoc? Audi quod sequitur: <hi>Et manifestabit cogitationes cordis 
 <note>(I Cor. IV,
5)</note>
            </hi>. Hoc est illuminare abscondita tenebrarum, manifestas
facere cogitationes cordis. Modo ergo cogitationes
nostrae nobis ipsis, singulis quibusque in luce
sunt, quia novimus eas: sed proximis nostris in tenebris
<pb n="1146"/>
sunt, quia non vident eas. Ibi quod nosti te cogitare,
et alter sciturus est. Quid times? Modo vis abscondere,
modo times publicari cogitationes tuas:
forte enim aliquid mali aliquando cogitas, forte aliquid
turpe, forte aliquid vanum. Nihil ibi nisi bonum,
nihil nisi honestum, nihil nisi verum, nihil nisi purum,
nihil nisi sincerum, quando ibi fueris, cogitabis.
Quomodo vis videri modo faciem tuam, sic tunc voles
videri conscientiam tuam.
</p>
          </div3>
        </div2>

<div2>
          <head>CAPUT VI.</head>
<p>Nam et ipsa agnitio, charissimi,
ipsa agnitio nonne omnium nostrum erit? Putatis quia
me cognituri estis, ideo quia me nostis, et patrem
meum non estis cognituri, quem non nostis, aut nescio
quem episcopum, qui ante multos annos in hac
ecclesia fuit? Omnes noscetis. Qui ibi erunt, non ideo
se agnoscent, quia facies videbunt: majori notitia ibi
erit invicem agnitio. Sic videbunt omnes, et multo
excellentius, quomodo hic solent videre Prophetae.
Divine videbunt, quando Deo pleni erunt. Nec quod
offendat erit, nec quod lateat cognitorem.</p>
<div3>
            <head>6.</head>
            <p>
 <hi>Membra alia ad usum, alia ad decorem.</hi> Erunt
ergo ibi membra integra, etiam quae hic pudenda sunt,
sed ibi pudenda non erunt. Non ibi erit sollicitum integritatis
decus, ubi non erit libidinis dedecus. Ecce
etiam hic, ubi omnium quodam modo nostrorum operum
necessitas mater est; quae necessitas tunc non
erit; tamen invenimus aliqua quae Deus posuit in corporibus
ad nullos usus, sed ad solum decus.
</p>
          </div3>
        </div2>

<div2>
          <head>CAPUT VII.</head>
<p>Jamdudum per membra currebam:
et nunc ea paulo diligentius retexamus. Oculos
habemus ad videndum, aures ad audiendum, nares ad
olfaciendum, os et linguam ad loquendum, dentes ad
mandendum, guttur ad vorandum, stomachum ad suscipiendum
et coquendum, intestina ad trajiciendos
cibos ad ima, et illa quae pudenda appellantur, vel ad
egestionem, vel ad generationem: ad operandum manus,
ad ambulandum pedes. Barbae quis usus, nisi
sola est pulchritudo? Quare Deus barbam creavit in
homine? Speciem video, usum non quaero. Apparet
feminae quare habeant ubera, utique ut parvulos lactent:
mammillas viri quare habent? Interroga usum,
nullus est: interroga speciem, decet mammillatum
pectus et viros. Virili pectori mammillas detrahe, et
vide quantam pulchritudinem dempseris, quantam
ingesseris foeditatem.</p>
</div2>

<div2>
          <head>CAPUT VIII.</head>
<div3>
            <head>7.</head>
            <p>
 <hi>In beatorum corporibus pulchritudo
erit omnibus numeris absoluta.</hi> Sic ergo, charissimi,
sic credite, sic tenete, multorum membrorum ibi
usum non futurum, sed decus nullius defuturum. Nihil
indecorum erit ibi, summa pax erit, nihil discordans,
nihil monstruosum, nihil quod offendat aspectum,
in omnibus Deus laudabitur. Nam si nunc in
ista infirmitate carnis et tenera operatione membrorum
apparet tanta corporis pulchritudo, quae illicit
libidinosos, et ad quaerendum excitat sive studiosos
sive curiosos; et si inveniatur in corpore ratio numerorum,
non alius artifex horum, alius invenitur esse
coelorum, sed idem ipse creator infimorum atque
<pb n="1147"/>
summorum: quanto magis ibi, ubi erit libido nulla,
nulla corruptio, nulla deformis pravitas, nulla aerumnosa
necessitas, sed interminata aeternitas, pulchra
veritas, summa felicitas?
</p>
          </div3>
        </div2>

<div2>
          <head>CAPUT IX.</head>
<div3>
            <head>8.</head>
            <p>
 <hi>Beatorum actio quaenam erit. Quadragesima
ante Pascha et quinquaginta dies post Pascha.
Alleluia. In futura vita laus Dei sine cessatione,
sine fastidio.</hi> Sed dicis mihi: Quid acturus sum? usus
membrorum ibi non erit, quid acturus sum? Nulla
actio tibi videtur stare, videre, amare, laudare? Ecce
dies isti sancti, qui post resurrectionem Domini celebrantur,
significant futuram vitam post resurrectionem
nostram. Sicut enim Quadragesimae dies ante
Pascha significaverunt laboriosam vitam in hac aerumna
mortali: sic isti dies laeti significant futuram vitam,
ubi erimus cum Domino regnaturi. Vita quae significatur
Quadragesima ante Pascha, modo habetur:
vita quae significatur quinquaginta diebus post resurrectionem
Domini, non habetur, sed speratur, et
sperando amatur; et in ipso amore Deus qui promisit
ista, laudatur, et ipsae laudes Alleluia sunt. Quid est
enim Alleluia? Verbum est hebraeum, Alleluia, Laudate
Deum. Allelu, Laudate; Ia, Deum: Alleluia ergo
laudate Deum sonamus, et invicem nos excitamus ad
laudandum Deum: concordibus cordibus melius quam
citharae chordis, dicimus laudes Deo, cantamus Alleluia.
Et cum cantaverimus, propter infirmitatem recedimus,
ut corpora reficiamus. Quare reficimus, nisi
quia deficimus? Deinde tanta est infirmitas carnis,
tanta hujus vitae molestia, ut quaelibet magna res veniat
in fastidium. Quomodo desideravimus istos dies
ad annum venturos, cum modo abirent; et quanta
aviditate ad illos venimus per temporis intervallum?
Si diceretur nobis, Sine cessatione dicite Alleluia, excusaremus.
Quare excusaremus? Quia lassi non possemus,
quia et ad ipsum bonum fastidio fatigaremur.
Ibi nullus defectus, nulla fastidia. State, laudate, <hi>qui
statis in domo Domini, in atriis domus Dei nostri <note>(Psal.
CXXXIII, 1)</note>
            </hi>. Quid quaeris, quid ibi facturus sis? <hi>Beati,</hi> 
ait, <hi>qui habitant in domo tua, Domine; in saecula saeculorum
laudabunt te <note>(Psal. LXXXIII, 5)</note>
            </hi>.
</p>
          </div3>
        </div2>
      </div1>

<div1>
        <head>SERMO CCXLIV. In diebus Paschalibus, XV. <hi>De eadem lectione Evangelii Joannis, cap</hi> XX, V\. 1-18.</head>
<div3>
          <head>1.</head>
          <p>
 <hi>Resurrectionem Christi nec Magdalena credebat,
nec Apostoli. Fides Petri passo Domino absorpta.</hi> 
Ex Evangelio secundum Joannem resurrectio Domini
coepit hodie recitari. Audivimus, et fidei oculis
vidimus erga Dominum Jesum piae mulieris affectum.
Quaerebat Jesum, sed tamen adhuc tanquam
corpus requirebat hominis mortui, et diligebat
tamen tanquam magistrum bonum. Non intelligebat
eum resurrexisse a mortuis, non credebat; et
<pb n="1148"/>
quod a monumento remotum lapidem vidit, credens
ablatum inde corpus quod quaerebat, nuntiavit discipulis
rem dolendam. Cucurrerunt duo, quorum
unus erat Petrus, alius Joannes. Ipse est enim quem
diligebat Jesus, utique prae caeteris: nam omnes ut
Dominus diligebat. Cucurrerunt, ut viderent utrum
verum diceret mulier, sublatum esse corpus de monumento.
Venerunt, attenderunt, non invenerunt
corpus, et crediderunt. Sed quid crediderunt? Quod
credere non debuerunt. Quando ergo audistis, <hi>Et
crediderunt,</hi> forte putastis eos credidisse quod credere
debuerunt, hoc est, resurrexisse Dominum a mortuis.
Non hoc crediderunt, sed quod nuntiaverat mulier.
Denique ut sciatis hoc eos credidisse, subjecit
mox Evangelista, et ait: <hi>Nondum enim noverant
Scripturas, quia oportebat eum a mortuis resurgere.</hi> 
Ubi est fides? ubi est toties veritas contestata? Nonne
eis ipse Dominus Jesus ante passionem aliquoties
dixit tradendum se esse, occidendum, et resurrecturum?
Loquebatur adhuc surdis. Jam Petrus ei dixerat,
  Tu es Christus Filius Dei vivi.   Jam audierat,
  Beatus es, Simon Bar-Jona, quia non tibi revelavit
caro et sanguis, sed Pater meus qui in coelis
est. Et ego dico tibi, quia tu es Petrus, et super
hanc petram aedificabo Ecclesiam meam, et portae
inferorum non vincent eam.   <note>(Matth. XVI, 16-18)</note>.
Talis fides Domino crucifixo absorpta est. Tamdiu
enim Petrus Filium Dei credidit, donec videret in
ligno pendentem, donec videret clavis affixum, donec
videret mortuum, donec videret sepultum. Tunc
perdidit quod tenebat. Ubi petra? ubi firmitas petrae?
Petra erat ipse Christus, ille autem a petra Petrus.
Ideo surrexerat petra, ut firmaret Petrum: nam perierat
Petrus, nisi viveret petra.</p>
        </div3>
<div3>
          <head>2.</head>
          <p>
 <hi>Christus agnoscitur a Magdalena. Difficultas in
verbis Domini ad Magdalenam.</hi> Postea tamen, quando
Dominus dixit mulieri, <hi>Maria,</hi> conversa agnovit
eum, et appellavit magistrum, <hi>Rabboni.</hi> Manifestata
est huic mulieri resurrectio Domini. Quid sibi ergo
vult, <hi>Noli me tangere; nondum enim ascendi ad Patrem
meum?</hi> Quaestio mirabilis multis modis. Primo
quia vetuit se tangi, quasi male posset tangi a tangente.
Deinde quia rationem reddens quare se tangi
noluerit et prohibuerit, ait, <hi>Nondum enim ascendi
ad Patrem meum:</hi> quasi diceret, Tunc me tanges,
cum ascendero ad Patrem meum. In terra positum
tangere prohibebatur, et eum tangere poterat in
coelo sedentem? Dixeram enim, Quid est, <hi>Noli me
tangere; nondum enim ascendi ad Patrem meum?</hi> Plus
addo: Quando resurrexit, sicut et ipse dicit, et alii
Evangelistae, et audivimus jam, cum lectiones
sanctae legerentur, apparuit discipulis suis; et cum
spiritum eum putarent, ait illis: <hi>Quid turbati
estis, et quare cogitationes ascendunt in cor vestrum?
Videte manus meas et pedes meos. Palpate, et videte <note>(Luc. XXIV, 37-39)</note>
          </hi>.
Numquid jam ascenderat? Nondum
ascenderat ad Patrem suum, et dixit discipulis suis, <hi>Palpate, et videte.</hi> 
 Ubi est, <hi>Noli me tangere?</hi> Hic
forte aliquis dicturus est: Tangi a viris voluit, a
<pb n="1149"/>
mulieribus noluit. Si feminam horreret, non nasceretur
ex femina. Verumtamen quidquid hoc est quod
potest facere qualemcumque quaestionem, ut dicatur
Dominum se, antequam ad Patrem ascenderet, a viris
tangi voluisse, a mulieribus noluisse; ait evangelista
Matthaeus. Ipse enim narravit, occurrisse mulieres
Domino resurgenti, in quibus erat et ipsa Maria, et tenuisse
pedes ejus <note>(Matth. XXVIII, 9)</note>. Coarctata est
quaestio multis modis, quid sibi velit, <hi>Noli me tangere;
nondum enim ascendi ad Patrem meum.</hi> Totum
quidquid locutus sum, ad hoc locutus sum, ut quaestionis
difficultas augeretur: videtis validam, et quasi
insolubilem. Adjuvet me Dominus, ut solvatur.
Qui dignatus est eam proponere, dignetur exponere.
Orate mecum effectum: ad me aures, ad illum cor.
Quod mihi suggerere dignatur, communicabo vobis.
Qui melius intelligit, doceat me: sic doctor sum,
ut indocilis non sim. Qui autem melius non intelligit,
quod intelligit audiat a me.</p>
        </div3>
<div3>
          <head>3.</head>
          <p>
 <hi>Discipulorum de Christo fides ante resurrectionem
qualis erat. De Christo quid credendum. Tangere Christum
est in ipsum credere. Fidei tactum qualem exigat
Christus.</hi> Dominum Jesum, sicut audivimus, sicut
apparet, hominem putabant discipuli, et secundum
hoc fidem suam librabant: altius non erigebant. In
terra cum Christo ambulabant. Quod factus erat
propter nos, hoc noverant: quod nos fecit, non noverant.
Ipse est Christus et factor, et factus. Vide
factorem:   In principio erat Verbum, et Verbum
erat apud Deum, et Deus erat Verbum: hoc erat
in principio apud Deum. Omnia per ipsum facta
sunt.   Vide factum:   Et verbum caro factum est,
et habitavit in nobis   <note>(Joan. I, 1, 2, 3, 14)</note>. Videmus
ergo Jesum, sed praedicata jam nobis fide Apostolorum.
Quod nos novimus, illi nondum noverant.
Non facio injuriam. Non audeo dicere ignorantes:
sed tamen video ignorantiam confitentes. Non noverant,
postea didicerunt, quod jam nos novimus.
Christum et Deum et hominem, Christum et factorem
rerum et factum in rebus, Christum et creatorem
hominis et creatum hominem, nos novimus,
illi nondum. Deus Christus aequalis est Patri: tantus
est, quantus ille: talis est, qualis ille: hoc est quod
ille; non hic est, qui ille. Hoc est quod ille; quia ille
Deus; et ille Deus ille omnipotens, et ille omnipotens;
ille immutabilis, et ille immutabilis: hoc est quod ille.
Non hic est, qui ille; quia ille Pater, hic Filius. Hoc
quicumque novit, illi ascendit ad Patrem: qui hoc
non novit, nondum illi ascendit Christus ad Patrem;
parvulus cum illo est, in terra cum illo est, aequalis
omnipotenti nondum illi est. Proficienti ascendit,
cum illo qui proficit ascendit. Quid est ergo, <hi>Noli
me tangere?</hi> Tactus fidem significat. Tangendo enim
acceditur ad eum qui tangitur. Mulierem illam videte,
quae fluxum sanguinis patiebatur. Dixit in corde
suo: <hi>Sanabor, si tetigero fimbriam vestimenti ejus <note>(Matth. IX, 21)</note>
          </hi>.
Accessit et tetigit, sanata est. Quid
<pb n="1150"/>
est, Accessit et tetigit? Propinquavit et credidit. Ut
sciatis eam credendo tetigisse, Dominus dixit: <hi>Tetigit
me aliquis.</hi> Quid est, <hi>Tetigit me;</hi> nisi, Credidit
in me? Et ut noveritis hoc esse <hi>Tetigit me,</hi> quod est
Credidit in me; <hi>Responderunt discipuli, et dixerunt
ei: Turbae te comprimunt, et dicis, Quis me tetigit <note>(Luc. VIII, 45 et 46)</note>
          </hi>?
Si solus ambulares, si spatium
tibi ambulandi turba fecisset, si nemo juxta te esset,
bene diceres, <hi>Tetigit me aliquis.</hi> Turba premit te, tu
unum tangentem commemoras. Et ille repetiit, <hi>Tetigit
me aliquis.</hi> Prius enim dixerat, <hi>Quis me tetigit?</hi> 
et postea, <hi>Tetigit me aliquis.</hi> Nostis, quia dicitis, <hi>Turbae te comprimunt. Tetigit me aliquis.</hi> 
 Turba ista
premere novit, tangere non novit. Constat hoc eum
significare voluisse dicendo, <hi>Quis me tetigit? Tetigit
me aliquis.</hi> Ut illum tactum fidem credamus esse tangentis,
vel potius credentis accessum. Quid sibi ergo
vult, <hi>Noli me tangere; nondum enim ascendi ad Patrem
meum?</hi> Quod me vides, hoc me putas: <hi>nondum
ascendi ad Patrem.</hi> Hominem me vides, hominem me
putas: sum quidem homo, sed non hic stet fides tua.
Noli me sic tangere, ut hominem tantummodo credas. <hi>Nondum enim ascendi ad Patrem meum.</hi> 
 Ascendo
ad Patrem meum, et tange me: id est, profice, intellige
me aequalem Patri, et tunc tange, et salva
eris. <hi>Noli me tangere; nondum enim ascendi ad Patrem
meum.</hi> Quod descendi vides, quod ascendi nondum
vides. <hi>Nondum enim ascendi ad Patrem meum.</hi> Memetipsum
exinanivi <hi>formam servi accipiens, in similitudinem
hominum factus, et habitu inventus ut homo.</hi> Hoc
crucifixum est, hoc sepultum, hoc resuscitatum. Illud
autem, <hi>Cum in forma Dei esset, non rapinam arbitratus
est esse aequalis Deo <note>(Philipp. II, 7, 6)</note>
          </hi>, nondum
vides. Quod ascendi nondum vides. Noli tangendo
terram, coelum perdere: noli remanendo in
homine, in Deum non credere. <hi>Noli me tangere,
nondum enim ascendi ad Patrem.</hi> </p>
        </div3>
<div3>
          <head>4.</head>
          <p>
 <hi>Ariani et Photiniani Christum recta fide non tangunt.</hi> 
Procedat Arianus: prius procedat Photinianus.
Respondemus Photiniano: Noli tangere. Quid
est, Noli tangere? Noli sic credere: nondum tibi Christus
ascendit ad Patrem. Procedat Arianus. Ego, inquit,
Deum credo Christum, sed minorem. Nec tibi
adhuc ascendit ad Patrem. Cum ascenderit ad Patrem,
extende te, ut tangas: extende te, tange Deum. Et
ego, inquit, Deum profiteor; sed alterius naturae, et
alterius substantiae; creatum, non per quem creata sunt
omnia; factum, non in principio Verbum sine tempore.
Adhuc ergo infra es; nondum tibi ascendit ad Patrem.
Vis ascendat tibi ad Patrem? Crede, <hi>Cum in forma
Dei esset, non rapinam arbitratus est esse aequalis Deo.</hi> 
Rapina non erat, quia natura erat. Rapina usurpatur,
natura cognoscitur. <hi>In forma Dei non rapinam
arbitratus est esse aequalis Deo.</hi> Sic est natus, et semper
<pb n="1151"/>
natus; et natus, et semper natus, et sine initio
natus. Tu quid dicis, Ariane? Erat tempus, quando
non erat Filius. Vides quia nondum tibi ascendit
ad Patrem? Noli tangere, noli sic credere. Non est
tempus inter Patrem et Filium. Genuit Pater, natus
est Filius: sine tempore ille genuit, sine tempore
natus est, per quem facta sunt tempora. Sic tange,
et ascendit tibi ad Patrem. Verbum, sed coaeternum
Deo: Sapientia Dei, sed sine qua nunquam Pater
fuit. Respondere tibi habet caro tua, et confabulatura
tecum, dictura tibi in tenebris: Quomodo natus
is fuit? Tenebrae tecum loquuntur. Exponatur mihi,
clamas: clamo, exponatur mihi. Quid tibi vis exponatur?
Natus est, an non natus? Non enim esset Filius,
nisi natus. Si ergo natus est, fuit tempus quando
non erat. Falsum est hoc: terra loqueris, de terra
loqueris. Expone ergo mihi, ait, quomodo natus, si
semper fuit. Non expono, non expono; non possum.
Non expono: sed pro me prophetam oppono, <hi>Generationem
ejus quis enarrabit <note>(Isai. LIII, 8)</note>
          </hi>?
</p>
        </div3>
      </div1>

<div1>
        <head>SERMO CCXLV. In diebus Paschalibus, XVI. <hi>De eadem lectione Evangelii, Joannis, cap.</hi> XX, V\. 1-18.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christum resurrexisse non
credebant Apostoli.</hi> Et hodie resurrectio Domini recitata
est de sancto Evangelio. Lectum est autem Evangelium
secundum Joannem. Audivimus quae in aliis libris Evangelii
non audieramus. Omnibus quidem communis est
praedicatio veritatis, et de uno fonte omnes biberunt:
sed in praedicatione Evangelii, sicut saepe commonui
Charitatem vestram, alia omnes, alia tres, alia duo, alia
singuli posuerunt. Modo ergo quod audivimus secundum
Joannis Evangelium, quia Maria vidit Dominum,
et dixit ad eam Dominus, <hi>Noli me tangere; nondum
enim ascendi ad Patrem,</hi> solus evangelista Joannes
commemorat. Hinc ergo loquendum est Sanctitati
vestrae. Visis etiam linteaminibus in sepulcro, Dominum
non resurrexisse crediderant, sed ablatum esse.
Ipse Joannes (se ipsum enim dicit, <hi>quem diligebat Jesus</hi> )
cum audisset nuntiantibus mulieribus et dicentibus, <hi>Tulerunt Dominum meum de monumento,</hi> 
 cucurrit
cum Petro, et attendit in monumentum, vidit sola
linteamina, et credidit. Quid credidit? Non quia resurrexerat,
sed quia de monumento perierat. Hoc sequentia
verba testantur. Sic enim scriptum est, quod
modo audivimus: <hi>Attendit, vidit, et credidit: nondum
enim sciebat Scripturas, quia oportebat eum a mortuis
resurgere.</hi> Apparuit ergo quid credidit: quod fidei non
erat, hoc credidit: credidit, sed falsum credidit. Apparuit
ei postea Dominus, fugavit falsum, inseruit
verum.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Difficultas in Christi verbis ad Magdalenam.</hi> 
Tamen illud quod solet movere lectorem et
auditorem non incuriosum neque negligentem, quomodo
sit dictum, <hi>Noli me tangere; nondum enim
<pb n="1152"/>
ascendi ad Patrem;</hi> hic videamus, Domino ipse adjuvante,
quid dictum sit. Movet enim hoc, quid est, <hi>Noli me tangere; nondum enim ascendi ad Patrem.</hi> 
Quando enim ascendit ad Patrem? Sicut
indicant Actus Apostolorum, quadragesimo die post
resurrectionem suam, quem diem in nomine ipsius
celebraturi sumus: tunc ascendit ad Patrem; tunc
eum discipuli qui manibus tetigerunt, oculis deduxerunt.
Tunc sonuit angelica vox: <hi>Viri Galilaei,
quid statis, intuentes in coelum? Hic Jesus qui assumptus
est a vobis, sic veniet quomodo eum vidistis euntem
in coelum <note>(Act. I, 1-11)</note>
            </hi>. Si ergo tunc ascendit ad Patrem,
quid dicimus, fratres mei? Maria non poterat
eum tangere in terra stantem, et poterat tangere in
coelo sedentem? Si hic non poterat, quanto minus
poterat ibi? Quid est ergo, <hi>Noli me tangere; non enim
ascendi ad Patrem?</hi> Sic enim sonant verba, tanquam
diceret, Tunc me tange, cum ascendero; antequam
ascendam, noli me tangere. O Domine, hic es, et non
tango; cum ascenderis, tangam? Deinde si antequam
ad Patrem ascenderet, tactum horrebat humanum;
quomodo se discipulis non solum videndum, sed etiam
contrectandum praebuit, quando dixit: <hi>Quid cogitatis
in cordibus vestris? Videte manus meas et pedes meos:
palpate, et videte, quia spiritus carnem et ossa non habet,
sicut me videtis habere <note>(Luc. XXIV, 38-39)</note>
            </hi>? Incredulus
etiam ille discipulus Thomas tetigit latus perforatum,
et exclamavit: <hi>Dominus meus et Deus meus!</hi> 
Quando tetigit, nondum ascenderat Jesus ad Patrem.
An forte aliquis insipiens dixerit: Antequam ad Patrem
ascenderet, viri eum poterant tangere; mulieres
autem non poterant, nisi cum ad Patrem ascenderet?
Absurda est ista cogitatio, et perversa sententia.
Prorsus quod audivit Maria, audiat Ecclesia. Hoc
omnes audiant, omnes intelligant, omnes faciant. Quid
ergo est, <hi>Noli me tangere; nondum enim ascendi ad
Patrem?</hi> Quod me vides, hominem solum putas, Patri
aequalem esse adhuc nescis: noli me tangere talem,
noli in hominem solum credere, sed Verbum
aequale genitori intellige. Quid ergo est, <hi>Noli me tangere?</hi> 
Noli credere. Quid noli credere? Quia hoc solum
sum quod vides. Ascendam ad Patrem, et tunc
tange. Tibi ascendo, quando intellexeris aequalem.
Quando enim me putas minorem, nondum ascendo
tibi.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Noli tangere, id est, noli hominem
tantum credere.</hi> Tangere autem, credere esse, puto
quia facile possumus intelligere de illa muliere, quae
tetigit fimbriam vestimenti Christi, et salva facta est.
Recordamini Evangelium: Dominus Jesus Christus
ibat ad visitandam archisynagogi filiam, quae primo
nuntiata fuit infirma, postea mortua. Illo pergente,
ecce mulier de transverso venit, quae fluxu sanguinis
laborabat per duodecim annos, et in medicis frustra
curantibus et non sanantibus, omnia sua consumpserat:
dixitque in corde suo, <hi>Si tetigero fimbriam vestimenti
ejus, salva ero <note>(Matth. IX, 21)</note>
            </hi>. Hoc ipsum dicere,
jam tangere fuit. Denique audi sententiam. Cum
salva facta esset secundum fidem suam, ait Dominus
<pb n="1153"/>
Jesus Christus: <hi>Tetigit me aliquis.</hi> Et discipuli: <hi>Turbae
te comprimunt, et dicis, Quis me tetigit?</hi> Et ille: <hi>Tetigit me aliquis; nam ego scio virtutem exiisse de me <note>(Luc. VIII, 41-46)</note>
            </hi>.
Gratia processit, ut illa sanaretur,
non ut ille minueretur. Dicunt ergo, discipuli, Premunt
te turbae; et tu unum aut unam sensisti? et ille, <hi>Tetigit me aliquis:</hi> 
 illi premunt, ista tetigit. Quid est,
illi premunt, ista tetigit? Judaei affligunt, Ecclesia
credidit.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Dominicorum verborum sensus.</hi> 
Secundum hunc ergo intellectum, quo videmus mulierem
tetigisse, quod est credidisse, secundum hoc
dictum est ad Mariam, <hi>Noli me tangere;</hi> ascendam,
et tange. Tunc enim tange, quando cognoveris, <hi>In
principio erat Verbum, et Verbum erat apud Deum, et
Deus erat Verbum <note>(Joan. I, 1)</note>
            </hi>. Verbum quidem caro
factum est, Verbum incontaminatum, immaculatum,
immutabile manet, et integrum. Sed quia tu hominem
solum vides, Verbum non vides; nolo credas in carnem,
et relinquas Verbum. Totus Christus tibi appareat,
quia aequalis est Patri in Verbo. Noli ergo, inquit,
modo tangere: quia nondum vides qui sim. Ecclesia
ergo, cujus figuram Maria gerebat, audiat quod
audivit Maria. Tangamus omnes, si credamus. Jam
ascendit ad Patrem, sedet ad dexteram Patris. Confitetur
hoc hodie universa Ecclesia: Ascendit in coelum,
sedet ad dexteram Patris. Hoc audiunt qui baptizantur:
hoc credunt antequam baptizentur. Quando
ergo credunt, Maria tangit Christum. Intellectus obscurus,
sed sanus: incredulis clausus, fide pulsanti est
apertus. Ipse ergo Dominus Jesus Christus et ibi est,
et nobiscum est; et cum Patre est, et in nobis est; et
ab illo non recedit, et nos non deserit: et orare
docet, ut magister; et cum Patre exaudit, ut
Filius.
</p>
          </div3>
        </div2>
      </div1>

<div1>
        <head>SERMO CCXLVI. In diebus Paschalibus, XVII. <hi>De eadem lectione Evangelii Joannis, cap.</hi> XX, V\. 1-18.</head>
<div3>
          <head>1.</head>
          <p>
 <hi>Evangelistarum sine falsitate varietas.</hi> Multis
modis Dominus Jesus post resurrectionem apparuit
fidelibus suis: habuerunt unde scriberent omnes
Evangelistae, sicut eis subministrabat spiritus recordationis
rerum quas scriberent. Alius aliud dixit, alius
aliud. Praetermittere aliquis potuit aliquid verum, non
dicere aliquid falsum. Omnia ista computate unum
dixisse: vere enim unus dixit, quia unus Spiritus in
omnibus fuit. Hodie quid audivimus? Illud, quod non
credebant discipuli resurrexisse Jesum. Et non ei crediderunt,
hoc ipsum ante praenuntianti. Res manifesta
est, et propterea scripta est, ut Deo magnas
gratias agamus, quia in eum credidimus, quem in
terra non vidimus: illorum oculis et manibus vix
persuasum est, quod nos credimus.</p>
        </div3>
<div3>
          <head>2.</head>
          <p>
 <hi>Discipuli credunt ablatum corpus Domini.</hi> Audistis
quia intravit in monumentum discipulus ejus, <hi>et
<pb n="1154"/>
vidit linteamina posita, et credidit: nondum enim noverat
Scripturas, quia oportebat eum a mortuis resurgere.</hi> 
Sic audistis, sic lectum est: <hi>Vidit, et credidit; nondum
enim noverat Scripturas.</hi> Ergo debuit dici: Vidit,
et non credidit; nondum enim noverat Scripturas.
Quid ergo est, <hi>Vidit linteamina, et credidit?</hi> Quid credidit?
Quod dixerat mulier, <hi>Tulerunt Dominum de
monumento.</hi> Si enim audistis, imo quia audistis, hoc
dixerat illa mulier: <hi>Tulerunt Dominum de monumento,
et nescio ubi posuerunt eum.</hi> Hoc audito cucurrerunt:
et intravit in monumentum, vidit linteamina, et credidit
quod dixerat mulier, ablatum esse Christum de
monumento. Quare credidit ablatum esse et furatum
Christum de monumento? quare? <hi>Nondum enim noverat
Scripturas, quia oportebat eum a mortuis resurgere.</hi> 
Intraverat, non invenerat. Resurrexisse eum
credere debuit, non furatum esse.</p>
        </div3>
<div3>
          <head>3.</head>
          <p>
 <hi>Apparitio Christi Magdalenae.</hi> Quid sibi ergo vult?
Solemus vobis inde omni anno loqui. Sed lectio ipsa
solemniter legitur, et sermo ipse solemniter reddatur.
Quare dixit Dominus Christus mulieri jam agnoscenti.
Primo enim dixerat, <hi>Quem quaeris? quid ploras?</hi> Illa
autem putabat eum esse hortulanum. Et revera, si
consideres quomodo olera ipsius simus, hortulanus
est Christus. Nonne est hortulanus, qui posuit granum
sinapis in horto suo? id est, semen minimum et
fervidum: et crevit et ascendit, et fecit arborem
tantam, ut etiam volucres coeli requiescerent in ramis
ejus. <hi>Si habueritis,</hi> ipse dicit, <hi>fidem, sicut granum
sinapis <note>(Matth. XVII, 19)</note>
          </hi>. Modicum videtur granum
sinapis, nihil contemptibilius aspectu; nihil fortius
gustu. Quod quid est aliud, nisi maximus ardor et intima
vis fidei in Ecclesia? Ergo merito putavit eum
hortulanum; et ait illi, <hi>Domine,</hi> honorificentiae causa:
quia beneficium petebat, ideo Dominum vocabat. <hi>Si
tu abstulisti eum,</hi> inquit, <hi>ostende mihi ubi posuisti eum,
et ego eum tollam.</hi> Quasi diceret: Mihi necessarius est,
tibi non. O mulier necessarium tibi putas mortuum
Christum: vivum agnosce. Tu mortuum quaeris: sed
ipse tecum vivus loquitur. Nihil autem nobis mortuus
prodesset, nisi a mortuis resurrexisset. Et qui quaerebatur
mortuus, vivum se ostendit. Quomodo vivum?
Proprio nomine ipsam appellavit: <hi>Maria.</hi> Et continuo
illa nomine suo audito, <hi>Rabboni,</hi> respondit. Hortulanus
enim potuit dicere, <hi>Quem quaeris? quid ploras?
Maria,</hi> non posset dicere nisi Dominus. Nomine
ipse appellavit, qui ad regnum coelorum vocavit. Hoc
nomen dixit, quod in libro suo ipse scripserat, <hi>Maria.</hi> 
Et illa, <hi>Rabboni:</hi> quod est magister. Ipsum cognoverat,
a quo ut cognosceretur illuminabatur: jam
qui prius hortulanus putabatur, Christus videbatur.
Et Dominus ad illam, <hi>Noli me tangere; nondum enim
ascendi ad Patrem meum.</hi> </p>
        </div3>
<div3>
          <head>4.</head>
          <p>
 <hi>Quomodo intelligenda verba Christi ad Magdalenam.
Tangere fide.</hi> Quid sibi hoc vult, <hi>Noli me tangere;
nondum enim ascendi ad Patrem meum?</hi> Si non
illum poterat tangere in terra stantem, poterat tangere
in coelo sedentem? Tanquam diceret: Modo noli
me tangere, tunc me tanges cum ascendero ad Patrem.
<pb n="1155"/>
Recolat Charitas vestra hesternam lectionem,
quando apparuit discipulis Dominus, et putaverunt se
spiritum videre: ille autem volens eis hunc tollere
errorem, praebuit se tangendum. Quid dixit? Heri
lectum est: inde Sermo fuit. <hi>Quid turbati estis,</hi> inquit, <hi>et cogitationes ascendunt in cor vestrum? Videte
manus meas et pedes meos: palpate et videte 
 <note>(Luc.
XXIV, 37-39)</note>
          </hi>. Numquid jam ascenderat ad Patrem,
quando dicebat, <hi>Palpate et videte?</hi> Praebet se tangendum
discipulis suis, non tangendum, sed palpandum,
ut fides fiat verae carnis, veri corporis, ut exhibeatur
etiam tactibus humanis soliditas veritatis: praebet
ergo se palpandum manibus discipulorum; et mulieri
dicit, <hi>Noli me tangere, nondum enim ascendi ad Patrem
meum.</hi> Quid sibi vult? Viri non potuerunt eum
tangere nisi in terra, mulieres eum habebant tangere
in coelo? Quid est ergo tangere, nisi credere? Fide
enim tangimus Christum: et melius est manu non
tangere, et fide tangere, quam manu palpare, et fide
non tangere. Non magnum fuit manu Christum tangere.
Judaei tetigerunt quando comprehenderunt, tetigerunt
quando ligaverunt, tetigerunt quando suspenderunt:
tetigerunt, et male tangendo, quod tetigerunt,
perdiderunt. Tangendo fide, o Ecclesia catholica,
fides te salvam facit. Tu tantum fide tange, id
est, fideliter accede et firmiter crede. Si Christum
tantummodo hominem putaveris, in terra tetigisti. Si
Christum Deum credideris aequalem Patri, tunc tetigisti
quando ascendit ad Patrem. Ergo ascendit nobis,
quando illum recte intelligimus. Semel tunc illo
in tempore ascendit, sed modo quotidie ascendit. O
quam multis necdum ascendit, et quam multis adhuc
in terra jacet? Quam multi dicunt: Homo fuit magnus?
Quam multi dicunt: Propheta fuit? Quam multi antichristi
exstiterunt, qui dicerent, ut Photinus: Homo
fuit, plus nihil habuit; sed omnes homines pios et
sanctos excellentia sapientiae et justitiae superavit:
nam Deus non fuit. O Photine, in terra tetigisti, festinasti
tangere, praecipitasti te: et ideo ad patriam non
pervenisti, quia in via errasti.</p>
        </div3>
<div3>
          <head>5.</head>
          <p>
 <hi>Cur Christus distincte dicit, Patrem meum et patrem
vestrum,</hi> etc. Deinde verba ipsius audiamus. <hi>Ascendo ad Patrem meum et Patrem vestrum, Deum
meum et Deum vestrum.</hi> 
 Quare non, Ad Patrem nostrum
et Deum nostrum; sed cum distinctione, <hi>Patrem
meum et Patrem vestrum? Patrem meum,</hi> quia
unicus sum: <hi>Patrem vestrum,</hi> gratia, non natura. <hi>Patrem meum</hi> 
 quia hoc semper fui: <hi>Patrem vestrum,</hi> 
quia ego vos elegi. <hi>Deum meum et Deum vestrum.</hi> 
Unde Deus Christi Pater? Pater ejus, quia genuit
eum. Unde Deus ejus? Quia et creavit. Genuit eum
Verbum unigenitum; creavit eum ex semine David
secundum carnem. Ergo et Pater Christi, et Deus
Christi: Pater Christi, secundum divinitatem; Deus
Christi, secundum infirmitatem. Audi unde Deus
Christi, Psalmum interrogemus: <hi>De ventre matris
meae,</hi> inquit, <hi>Deus meus es tu <note>(Psal. XXI, 11)</note>
          </hi>. Ante
<pb n="1156"/>
ventrem matris meae Pater meus, de ventre matris
meae Deus meus. Quare ergo et ibi distinctio, puta, <hi>Patrem meum et Patrem vestrum?</hi> 
 Est distinctio, quia
aliter Pater unigeniti Filii, aliter Pater noster: illius
Pater per naturam, noster per gratiam. Debuit ergo
dicere, <hi>ad Patrem meum et Patrem vestrum,</hi> et, Deum
nostrum. Quia Deus creaturae, si sit Deus, et ideo
Christi, quia et creatura Christus secundum hominem:
Pater Christi distincte, quia creator Christus;
Deus Christi, quare distincte, cum secundum hominem
creatura Christus, creatura et nos? Secundum
hominem Christus utique servus, <hi>formam servi accipiens,</hi> 
juxta Apostolum <note>(Philipp. II, 7)</note>. Quare ergo <hi>Deum meum et Deum vestrum</hi> 
 ibi distincte? Distincte
plane. Nos enim omnes Deus noster per propaginem
peccati formavit: ille et homo aliter factus est. Ille
de virgine natus est: illum mulier non concupiscendo,
sed credendo concepit. Ille propaginem peccati
ex Adam non traxit. Nos omnes per peccatum
nati sumus: ille sine peccato natus est, qui peccata
mundavit. Ergo et ibi distinctio, <hi>Deum meum et Deum
vestrum.</hi> Ex semine enim creati estis, ex masculo et
femina, ex concupiscentia carnis venistis cum propagine
peccati, quibuscumque Scriptura dicit: <hi>Quis
mundus in conspectu tuo? Nec infans, cujus unius diei
est vita super terram <note>(Job. XIV, 4, sec. LXX)</note>
          </hi>. Denique
cum infantibus curritur, ut solvatur illis quod non
vivendo addiderunt, sed quod nascendo traxerunt.
Non sic Christus. <hi>Deum meum et Deum vestrum:
Deum meum,</hi> propter similitudinem carnis peccati; <hi>Deum vestrum,</hi> 
 propter carnem peccati.</p>
        </div3>
<div3>
          <head>6.</head>
          <p>
 <hi>Conclusio.</hi> Hucusque de lectione evangelica, quae
pertinet ad resurrectionem Domini, quam scripsit
Joannes evangelista, sermonem fecisse suffecerit:
propterea quia legendae erunt aliae lectiones ipsius
Evangelii Joannis de ipsa resurrectione Domini.
Nemo enim de resurrectione ejus copiosius narravit
quam sanctus Joannes, ita ut uno die legi non possit:
sed legitur et alio, legitur et tertio, quousque finiatur
quidquid et Joannes sanctus de Domini resurrectione
scripsit.
</p>
        </div3>
      </div1>

<div1>
        <head>SERMO CCXLVII. In diebus Paschalibus, XVIII. <hi>De alia lectione Evangelii Joannis, cap.</hi> XX, 19-31.</head>
<div3>
          <head>1.</head>
          <p>
 <hi>Resurrectio ex quatuor Evangeliis recitata.</hi> Resurrectio
Domini nostri Jesu Christi secundum veritatem quatuor
Evangelistarum hesterno die videturesse completa.
Primo enim die lecta est resurrectio secundum Matthaeum,
alio die secundum Lucam, tertio die secundum
Marcum, quarto, id est hesterno secundum Joannem.
Sed quoniam Joannes et Lucas de ipsa resurrectione et
quae contigerunt post resurrectionem, plurima scripserunt,
<pb n="1157"/>
quae non possunt una lectione recitari; et heri audivimus
aliquid secundum Joannem, et hodie, et adhuc
aliae lectiones restant. Hodie ergo quid audivimus?
Quia ipso die quo resurrexit, id est dominico die,
cum sero factum esset, et essent discipuli in uno loco,
et ostia clausa essent propter timorem Judaeorum,
apparuit Dominus in medio eorum. Ipso ergo die,
sicut evangelista Joannes testis est, bis apparuit discipulis
suis, mane et sero. Ex eo quod mane apparuit,
etiam ipsa lectio recitata est: quod vero eodem
die sero rursus apparuerit, modo cum recitaretur
audivimus. Non opus erat ut a me ista commemorarentur,
sed ut, a vobis adverterentur: propter quorumdam
vero minorem intelligentiam vel majorem
negligentiam oportuit commemorare, ut sciatis non
solum quid audistis, sed etiam de qua Scriptura vobis
legitur quod audistis.</p>
        </div3>
<div3>
          <head>2.</head>
          <p>
 <hi>Christi ad discipulos per ostia clausa intrantis miraculum
ex aliis miraculis suadetur.</hi> Videamus ergo quid
nobis ad loquendum hodierna lectione proponitur. Ipsa
quippe lectio admonet nos, et quodam modo loquitur
nobis, ut aliquid dicamus, quemadmodum Dominus
qui in ea soliditate corporis resurrexit, ut non solum
videretur a discipulis, sed etiam tangeretur, potuerit
illis apparere ostiis clausis. Nonnulli enim de hac re
ita moventur, ut pene periclitentur, afferentes contra
miracula divina praejudicia ratiocinationum suarum.
Sic enim disputant: Si corpus erat, si caro et ossa erant,
si hoc surrexit de sepulcro, quod pependit in ligno;
quomodo per clausa ostia intrare potuit? Si non potuit,
dicunt, Non est factum. Si potuit, quomodo potuit?
Si comprehendis modum, non est miraculum:
et si miraculum tibi non videtur, propinquas ut neges
quia et de sepulcro resurrexit. Respice ab initio miracula
Domini tui, et redde mihi de singulis rationem.
Vir non accessit, et virgo concepit. Redde rationem,
quomodo sine masculo virgo conceperit. Ubi defecerit
ratio, ibi est fidei aedificatio. Ecce habes unum in
Domini conceptu miraculum: audi etiam in partu.
Virgo peperit, et virgo permansit. Jam tunc Dominus
antequam resurgeret, per clausa ostia natus est.
Quaeris a me et dicis: Si per clausa ostia intravit, ubi
est corporis modus? Et ego respondeo: Si super
mare ambulavit, ubi est corporis pondus? Sed fecit
illud Dominus tanquam Dominus. Numquid ergo cum
resurrexit, destitit esse Dominus? Quid quod et Petrum
fecit ambulare super mare <note>(Matth. XIV, 25-29)</note>?
Quod in illo divinitas potuit, in isto fides implevit. Sed
Christus, quia potuit; Petrus, quia Christus adjuvit.
Si ergo coeperis humano sensu miraculorum discutere
rationem, timeo ne perdas fidem. Nescis nihil
esse impossibile Deo? Quicumque ergo tibi dixerit,
Si intravit per ostia clausa, non erat corpus: responde
tu illi a contrario, Imo si tactus est, corpus erat; si
manducavit, corpus erat: et fecit illud miraculo, non
natura. Nonne admirandus est quotidianus cursus
ipse naturae? Omnia miraculis plena sunt: sed assiduitate
viluerunt. Redde mihi rationem: aliquid interrogo
<pb n="1158"/>
de consuetis et solitis: redde rationem, quare
tam magnae arboris fici semen tam modicum est, ut
videri vix possit, et humilis cucurbita tam grande
semen parit. In illo tamen grano seminis exiguo, vix
visibili, si consideres animo, non oculis; in illa exiguitate,
illis angustiis, et radix latet, et robur insertum
est, et folia futura alligata sunt, et fructus qui
apparebit in arbore, jam est praemissus in semine.
Non opus est multa percurrere: de quotidianis rebus
nemo reddit rationem, et exigis a me de miraculis
rationem. Evangelium ergo lege, et crede facta quae
mira sunt. Plus est quod fecit Deus, et non miraris
quod excedit omnia opera: nihil erat, et mundus
est.</p>
        </div3>
<div3>
          <head>3.</head>
          <p>
 <hi>Confirmatur ex dicto Domini de camelo, qui Deo
faciente potest intrare per foramen acus.</hi> Sed non potuit,
inquis, corporis moles transire per ostia, quae clausa
erant. Quanta erat illa moles, rogo te? Tanta utique,
quanta est in omnibus: numquid tanta, quanta est in
camelo? Non utique tanta. Lege Evangelium, audi
ipsum: difficultatem divitis intrantis in regnum coelorum
cum voluisset ostendere, ait, <hi>Facilius intrat
camelus per foramen acus, quam dives in regnum coelorum.</hi> 
Hoc audito discipuli, considerantes nullo modo
fieri posse ut camelus per foramen acus intraret, contristati
sunt apud se, dicentes: <hi>Si ita est, quisnam poterit
salvare semetipsum?</hi> Si facilius intrat camelus per
foramen acus quam dives in regnum coelorum; nullo
modo potest camelus intrare per foramen acus; nullus
ergo divitum salvari potest. Respondit Dominus: <hi>Quae
hominibus impossibilia sunt, Deo facilia sunt <note>(Luc.
XVIII, 25-27)</note>
          </hi>. Potest Deus et camelum per foramen
acus trajicere, et divitem introducere in regnum coelorum.
Quid mihi de ostiis clausis calumniaris? Ostia
clausa habent vel rimam: compara rimam ostiorum
foramini acus, compara molem carnis humanae magnitudini
camelorum; et noli calumniari divinitati miraculorum.
</p>
        </div3>
      </div1>

<div1>
        <head>SERMO CCXLVIII. In diebus Paschalibus, XIX. <hi>De lectione Evangelii Joannis, cap.</hi> XXI, 1-14: <hi>et de duabus piscationibus, una ante passionem, altera post resurrectionem</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Piscatio ad mare Tiberiadis
non sine mysterio. In piscationibus duabus figura Ecclesiae
praesentis ac futurae.</hi> Et hodie lectio recitata est
de his quae facta sunt post resurrectionem Domini
secundum evangelistam Joannem. Audivit nobiscum
Charitas vestra, Dominum Jesum Christum ad mare
Tiberiadis ostendisse se discipulis suis; et qui eos
jam fecerat piscatores hominum, invenit eos adhuc
piscatores piscium. Per totam noctem nihil ceperunt:
viso autem Domino, et eo jubente retia mittentes,
<pb n="1159"/>
ceperunt quantum numerum audistis. Nunquam hoc
Dominus juberet, nisi aliquid significare vellet, quod
nobis nosse expediret. Quid ergo pro magno potuit
ad Jesum Christum pertinere, si pisces caperentur,
aut si non caperentur? Sed illa piscatio, nostra erat
significatio. Recolamus ergo vobiscum duas illas piscationes
discipulorum factas jubente Domino Jesu
Christo, unam ante passionem, alteram post resurrectionem.
In his ergo duabus piscationibus tota figuratur
Ecclesia, et qualis est modo, et qualis erit in
resurrectione mortuorum. Modo enim habet sine numero
multos, et bonos et malos: post resurrectionem
autem habebit certo numero solos bonos.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Piscatio prima.</hi> Recordamini ergo
primam piscationem, ubi videamus Ecclesiam qualis
est in isto tempore. Dominus Jesus invenit discipulos
suos piscantes, quando primum eos vocavit, ut sequerentur
eum. Tunc tota nocte nihil ceperunt. Eo
autem viso, audierunt ab illo, <hi>Mittite retia. Domine,</hi> 
inquiunt, <hi>per totam noctem nihil cepimus; sed ecce in
verbo tuo rete mittimus.</hi> Miserunt, jubente Omnipotente.
Quid potuit aliud fieri, nisi quod ille voluisset?
Sed tamen eodem ipso facto aliquid nobis, ut dixi,
quod nosse expediat, significare dignatus est. Missa
sunt retia. Adhuc Dominus nondum erat passus, nondum
resurrexerat. Missa sunt retia: ceperunt tantum
piscium, ut duo navigia implerentur, et ipsa retia eadem
piscium multitudine scinderentur <note>(Luc. V, 1-11)</note>.
Tunc illis dixit: <hi>Venite et faciam vos piscatores hominum <note>(Matth. IV, 19)</note>
            </hi>.
Acceperunt ab illo retia verbi Dei,
miserunt in mundum tanquam in mare profundum:
ceperunt quantam multitudinem Christianorum cernimus
et miramur. Duo autem illa navigia, duos populos
significabant, Judaeorum et Gentium, Synagogae
et Ecclesiae, circumcisionis et praeputii. Illorum enim
duorum navigiorum, tanquam duorum parietum de
diverso venientium, lapis angularis est Christus <note>(Ephes. II, 11-22)</note>.
Sed quid audivimus? Ibi premebantur
navigia prae multitudine. Sic fit modo: multi
christiani qui male vivunt, Ecclesiam premunt. Parum
est quia premunt - et retia disrumpunt. Nam si non
essent retia scissa, schismata non essent commissa.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Secunda piscatio.</hi> Transeamus
ergo ab ista piscatione quam toleramus, et ad illam
veniamus quam ardenter optamus et fideliter exoptamus.
Ecce Dominus mortuus est, sed resurrexit:
apparuit ad mare discipulis suis, jubet eos retia mittere,
non quomodocumque. Intendite. Nam in prima
piscatione non illis dixit, Mittite retia in dexteram,
aut in sinistram. Quia si diceret, In sinistram; soli
mali significarentur: si diceret, In dexteram; soli
boni figurarentur. Ideo non dixit, vel, In dexteram,
vel, In sinistram, quia permixti erant capiendi boni
cum malis. Jam modo post resurrectionem qualis erit
Ecclesia, audite, discernite, gaudete, sperate, comprehendite. <hi>Mittite,</hi> 
 inquit, <hi>retia in dexteram partem.</hi> 
Jam dexteri capiuntur: nulli mali timeantur. Scitis
enim quia dixit se separaturum esse oves ab haedis;
oves positurum ad dexteram, haedos ad sinistram:
<pb n="1160"/>
sinistris dicturum, <hi>Ite in ignem aeternum;</hi> dexteris
dicturum, <hi>Accipite regnum <note>(Matth. XXV, 41, 34)</note>
            </hi>. Ecce
unde, <hi>Mittite retia in dexteram partem.</hi> Miserunt, ceperunt:
certus est numerus; nemo est ibi super
numerum <note>(Psal. XXXIX, 6)</note>. Modo autem quanti super
numerum accedunt ad altare, in populo Dei videntur,
et in libro vitae non scribuntur. Ibi ergo certus numerus
est. De quibus piscibus et vos esse affectate;
non audiendo tantum et laudando, sed intelligendo
et bene vivendo. Mittuntur ergo retia, capiuntur
pisces magni. Quis est enim ibi tunc parvus, quando
erunt aequales Angelis Dei <note>(Matth. XXII, 30)</note>? Capiuntur
ergo pisces magni, centum quinquaginta et
tres. Dicet mihi aliquis, Et tot erunt sancti? Absit a
nobis ut tantam paucitatem esse sanctorum et in illo
regno futurorum etiam de sola ista Ecclesia suspicemur.
Certus numerus erit: sed millia millium erunt
de populo Israelitico. Joannes sanctus in Apocalypsi
de solo populo Israel duodecies duodena millia dicit
futuros, qui se cum mulieribus non conquinaverunt;
virgines enim permanserunt. At vero de caeteris
gentibus venire dicit cum stolis albis tanta millia
hominum, quae numerare nemo potest <note>(Apoc. VII
et XIV)</note>.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Numerus piscium quid mysterii
habeat. Praecepta nullus implet, nisi adjutus gratia.</hi> 
Aliquod ergo signum vult iste numerus, et anniversaria
solemnitate sermonis hujus commemorare vobis
debeo, quod omni anno soletis audire. Centum quinquaginta
et tres pisces, numerus est significans millia
millium sanctorum atque fidelium. Quare autem isto
numero tot millia, quae futura sunt in regno coelorum,
Dominus significare dignatus est? Audite quare. Scitis
Legem datam esse per Moysen populo Dei, et in
ipsa Lege praecipuum commemorari Decalogum, id
est, decem praecepta Legis. Quorum est unum praeceptum
de colendo uno Deo; secundum praeceptum, <hi>Ne accipias nomen Domini Dei tui in vanum;</hi> 
 tertium
praeceptum de observatione sabbati, quod Christiani
spiritualiter observant, Judaei carnaliter violant. Ista
tria praecepta ad Deum pertinent, reliqua septem ad
homines: propter illa duo principalia, <hi>Diliges Dominum
Deum tuum in toto corde tuo, et ex tota anima tua,
et ex tota mente tua; et diliges proximum tuum tanquam
te ipsum. In his duobus mandatis, tota Lex pendet
et Prophetae <note>(Matth. XXII, 37-40)</note>
            </hi>. Quia ergo duo
sunt ista praecepta, in illo Decalogo tria pertinent ad
dilectionem Dei, et septem ad dilectionem proximi.
Quae sunt septem pertinentia ad hominem? <hi>Honora
patrem tuum et matrem, Non moechaberis, Non occides,
Non furaberis, Non falsum testimonium dixeris, Non
concupisces uxorem proximi tui, Non concupisces rem
proximi tui <note>(Exod. XX, 1-17)</note>
            </hi>.
</p>
          </div3>
        </div2>

<div2>
          <head>CAPUT V.</head>
<p>Haec decem praecepta nemo implet
vribus suis, nisi adjuvetur gratia Dei. Si ergo legem
nemo implet viribus suis, nisi Deus adjuvet Spiritu
suo; jam recolite quemadmodum Spiritus sanctus
septenario numero commendatur, sicuti sanctus propheta
dicit, implendum hominem Spiritu Dei, sapientiae
<pb n="1161"/>
et intellectus, consilii et fortitudinis, scientiae
et pietatis, Spiritu timoris Dei <note>(Isai. XI, 2, 3)</note>. Istae
septem operationes commendant septenario numero
Spiritum sanctum, qui quasi descendens ad nos, incipit
a sapientia, finit ad timorem. Nos autem ascendentes
incipimus a timore, perficimur in sapientia. <hi>Initium</hi> 
 enim <hi>sapientiae timor Domini <note>(Eccli. I, 16)</note>
            </hi>. Si
ergo Spiritu opus est ut lex possit impleri, accedant
septem ad decem, fit numerus decem et septem. Si
computes ab uno usque ad decem et septem, fiunt
centum quinquaginta et tres. Non opus est omnia
nunc numerare, apud vos numerate: sic computate,
unum et duo et tria et quatuor sunt decem. Quomodo
decem sunt unum et duo et tria et quatuor, sic adde
caeteros numeros usque ad decem et septem: et invenis
numerum sacrum fidelium atque sanctorum in
coelestibus cum Domino futurorum.</p>
</div2>
      </div1>

<div1>
        <head>SERMO CCXLIX. In diebus Paschalibus, XX. <hi>De eadem lectione et de duabus piscationibus.</hi> </head>
<div3>
          <head>1.</head>
          <p>
 <hi>Piscatio jussu Domini facta duplex.</hi> Audivimus
Evangelium, quemadmodum Dominus Jesus, post
resurrectionem apparuit discipulis piscantibus ad
mare Tiberiadis. Quando eos vocavit primum, dixerat
eis: <hi>Venite post me, et faciam vos piscatores hominum <note>(Matth. IV, 19)</note>
          </hi>.
Et tunc quidem quando vocati sunt,
ad ejus verbum mittentes retia, ceperunt magnam
multitudinem piscium; sed numerus non est dictus.
Deinde in ipsa piscatione prima, non eis dixerat, <hi>Mittite rete in dexteram partem:</hi> 
 sed tantum dixerat, <hi>Mittite;</hi> 
 nec, In dexteram dixit; nec, In sinistram.
Captus est autem tantus piscium numerus, ut esset
sine numero, et onerata sunt navigia eorum. Et quomodo
onerata sunt? Sic loquitur Evangelium, <hi>Ut pene
mergerentur <note>(Luc. V, 1-11)</note>
          </hi>. Tunc eis dixit quod commemoravi, <hi>Venite post me, et faciam vos piscatores
hominum.</hi> 
 Ad ipsa retia pertinemus, sumus quidem
illis retibus capti; sed non remanemus captivi. Non
timeat capi homo: si capi potest, decipi non potest.
Sed quid sibi vult ista postrema piscatio, de qua hodie
lectum est Evangelium? Apparuit Dominus piscatoribus
stans in littore, et quaesivit ab eis utrum haberent
pulmentarium. Dixerunt se non habere; nihil
enim ceperant tota nocte. Et ait illis, <hi>Mittite in dexteram
partem:</hi> quod tunc non dixerat. Et fecerunt; et
non poterant trahere retia prae multitudine piscium.
Inventi sunt autem pisces centum quinquaginta tres.
Et quoniam in illa prima piscatione dictum erat quia
prae multitudine piscium retia rumpebantur, pertinuit
ad curam Evangelistae in ista piscatione dicere, <hi>Et
cum tam magni essent, non est scissum rete.</hi> </p>
        </div3>
<div3>
          <head>2.</head>
          <p>
 <hi>Piscationes duae statum Ecclesiae praesentis et futurae
adumbrant. Donatistarum schisma.</hi> Discernamus
piscationes duas; unam ante resurrectionem, alteram
post resurrectionem. In illa mittuntur passim retia:
<pb n="1162"/>
non nominatur dextera, ne intelligantur soli boni;
non nominatur sinistra, ne intelligantur soli mali:
ergo permixti boni et mali. Et retia prae multitudine
rumpebantur. Rupta retia significant schismata. Videmus,
sic est, sic fit. Implentur navigia duo propter
populos duos de circumcisione et praeputio: et sic
implentur, ut premantur, et pene mergantur. Hoc
quod significat, gemendum est. Turba turbavit Ecclesiam.
Quam magnum numerum fecerunt male viventes,
prementes et gementes? Sed propter pisces
bonos non sunt mersa navigia. Disseramus illam
piscationem novissimam post resurrectionem. Malus
ibi nullus, magna securitas, sed si bonus eris. Inter
malos estote boni, et eritis sine malis boni. In ista
piscatione est quod moveamini: inter malos estis. O
qui fideliter me auditis, o vos ad quos non perit quod
dico, o vos quibus verbum non per aures transit, sed
in cor descendit, o vos qui plus timetis male vivere
quam male mori: quia si bene vixeris, male mori non
poteris: vos ergo qui me auditis, ut non solum
credatis, sed etiam bene vivatis; vivite bene, et inter
malos vivite bene, retia nolite disrumpere. Qui multum
sibi placuerunt, et quasi malos sustinere noluerunt,
retia ruperunt, in mari perierunt. Vivite inter
malos bene, non vobis suadeant mali christiani male
vivere. Non dicat cor tuum: Ego solus sum bonus.
Si coeperis esse bonus; crede esse et alios, si tu esse
potueris. Ne adulteretis, ne fornicemini, ne fraudem
faciatis, ne furemini, ne falsum testimonium dicatis,
ne falsum juretis, ne inebriemini, ne commodatum
negetis, ne inventum alicujus in vico non reddatis.
Haec et talia facite, securi inter malos pisces. Intra
eadem retia natatis; sed venietis ad littus, post resurrectionem
in dextera inveniemini. Ibi nullus est
malus. Quid enim, quia legem nostis, quia Dei mandata
cognoscitis, quia scitis quid sit bonum et malum,
quid vobis prodest, si non faciatis? Non ne ipsa scientia
punitur conscientia? Sic discite, ut faciatis.</p>
        </div3>
<div3>
          <head>3.</head>
          <p>
 <hi>Mandata Dei nonnisi per gratiam impleri, intelligitur
in numero piscium captorum.</hi> Mandata Dei propter
magnum perfectionis mysterium Decalogo continentur.
Decem praecepta Legis sunt scripta in tabulis
lapideis digito Dei, hoc est Spiritu sancto: in una
tabula, praecepta quae ad Deum pertinent; in altera,
quae ad hominem pertinent. Quare hoc? Quia in dilectione
Dei et proximi tota Lex pendet et Prophetae <note>(Matth. XXII, 37-40)</note>.
Sed quid valent ista decem?
Data est lex, sed <hi>si data esset lex quae posset vivificare,
omnino ex lege esset justitia <note>(Galat. III, 21)</note>
          </hi>. Nosti legem,
et non facis legem; <hi>Littera occidit:</hi> ut autem
facias quod nosti, <hi>Spiritus autem vivificat <note>(II Cor. III,
6)</note>
          </hi>. Accedant ad decem septem. Sicut enim lex Decalogo
significatur, ita Spiritus sanctus septiformis
ostenditur. Ipse invocatur super baptizatos, ut det
illis Deus, secundum prophetam, Spiritum sapientiae
<pb n="1163"/>
et intellectus: ecce duo. Spiritum consilii et fortitudinis:
ecce quatuor. Spiritum scientiae et pietatis:
ecce sex. Spiritum timoris Domini: ecce septem <note>(Isai.
XI, 2, 3)</note>. Quando ista septem accesserunt, fiunt decem.
Quid dixi? Quasi absurdum est: Cum septem ad decem
accesserunt, fiunt decem: quasi oblitus sum numerare.
Ergo dicere debui. Cum septem ad decem
accesserunt, fiunt decem et septem. Hoc omnes norunt:
nam cum dicerem, Cum septem ad decem accesserunt,
fiunt decem; pueri isti non me ridebant?
Et tamen dico, et repeto, non erubesco. Cum intellexeritis,
non reprehendetis computantem, sed amabitis
disputantem. Decem sunt illa praecepta legis:
sed enumeravi et septem cooperationes Spiritus sancti.
Cum ista septem accesserint, fiunt decem: cum Spiritus
sanctus accesserit, impletur lex. Si autem ista
septem non accesserint, non fiunt illa decem: in littera
erunt, sed littera occidit; scientia praevaricatorem
facit. Accedat Spiritus, et impletur lex, adjutorio Dei,
non viribus tuis. Ergo vide: non valde amemus pertinere
ad illa decem. <hi>Si enim ex lege justitia, ergo
Christus gratis mortuus est <note>(Galat. II, 21)</note>
          </hi>. Sed quo
pertineamus? ad illa septem? Tale est ac si facere
possimus, sed quid facimus nesciamus. Ergo ad decem
septem pertineamus. Lex jubet, Spiritus juvat:
lex agit tecum, ut scias quid facias; Spiritus, ut facias.
Ergo ad decem septem pertineamus, et computemus
decem septem, et inveniemus nos in centum
quinquaginta tribus. Jam nostis, saepe dixi, saepe
ostendi. Ab uno usque ad quatuor decem sunt: sed
si omnes addas. Unum sequantur duo: adde et duo,
jam tria sunt: post duo sequantur tria, jam sex sunt:
post tria sequantur quatuor, jam decem sunt. Quid
me rumpo? Quod nostis loquor. Addite caeteros numeros,
et pervenietis. Cum perveneritis ad decem et
septem, ad centum et quinquaginta et tres crescendo
pervenietis. Quid est crescendo? Proficiendo tanquam
gradatim pervenietis ad dexteram, Obedite nobis,
computate vobis.
</p>
        </div3>
      </div1>

<div1>
        <head>SERMO CCL. In diebus Paschalibus, XXI. <hi>De eadem lectione et de duabus piscationibus.</hi> </head>
<div3>
          <head>1.</head>
          <p>
 <hi>Ignobiles cur prius electi a Christo.</hi> Dominus Jesus
infirma mundi eligens, ut confunderet fortia, et
colligens Ecclesiam suam de toto orbe terrarum, non
coepit ab imperatoribus, aut a senatoribus, sed a piscatoribus.
Quaecumque enim dignitates fuissent prius
electae, sibi hoc auderent tribuere, non Dei gratiae.
Hoc consilium secretum Dei, hoc consilium Salvatoris
nostri exponit Apostolus, ubi dicit:   Videte enim
vocationem vestram, fratres,   Apostoli verba sunt,
  quia non multi sapientes secundum carnem, non
multi potentes, non multi nobiles; sed infirma mundi
<pb n="1164"/>
elegit Deus, ut confunderet fortia; et ignobilia
mundi et contemptibilia elegit Deus, et ea quae non
sunt tanquam ea quae sunt, ut quae sunt evacuentur,
ut non glorietur omnis caro coram illo   <note>(I Cor. I, 26-29)</note>.
Hoc et propheta dixit:   Omnis vallis implebitur,
omnis mons et collis humiliabitur, aequalitas
campi constituetur   <note>(Isai. XL, 4)</note>. Denique hodie ad
gratiam Domini pariter accedunt nobiles et ignobiles,
doctus et imperitus, pauper et dives. Ad istam gratiam
accipiendam non se praeponit superbia humilitati,
nihil scienti, nihil habenti. Sed quid eis dixit? <hi>Venite post me, faciam vos piscatores hominum 
 <note>(Matth.
IV, 19)</note>
          </hi>. Si illi piscatores non praecessissent, nos quis
cepisset? Modo magnus est quilibet orator, si potuerit
bene exponere de quo scripsit piscator.</p>
        </div3>
<div3>
          <head>2.</head>
          <p>
 <hi>Piscationum duarum discrimen et mysterium. Prima
piscatione boni et mali significantur congregandi. Periculum
ex malorum felicitate. Schismata.</hi> Cum ergo
piscatores piscium elegisset Dominus Jesus Christus,
et fecisset piscatores hominum, in ipsis etiam piscationibus
eorum aliquid nos voluit admonere de vocatione
populorum. Duas piscationes attendite necessaria
distinctione discretas: unam, quando Dominus
elegit eos de piscatoribus, et fecit eos discipulos suos;
alteram, quam modo audivimus, cum sanctum Evangelium
legeretur, post resurrectionem Domini nostri
Jesu Christi: illam ante resurrectionem, istam post
resurrectionem. Quid intersit inter ambas piscationes,
valde debemus attendere: navigium est instructionis
nostrae nova Evangelii praedicatio, in quo et piscantes
invenit, quibus et ait, <hi>Mittite retia.</hi> Dixerunt illi: <hi>Tota
nocte nil cepimus,</hi> frustra laboravimus; <hi>ecce in nomine
tuo mittemus retia.</hi> Miserunt, et tantum ceperunt, ut
implerent duas naviculas, quae piscium multitudine
ita premebantur, ut propemodum mergerentur. Deinde
ipsa multitudine piscium disrupta sunt retia. Tunc ait
illis, <hi>Venite post me, et faciam vos piscatores hominum.</hi> 
Tunc relictis retibus et naviculis, secuti sunt Christum <note>(Luc. V, 1-11)</note>.
Modo post resurrectionem exhibuit
nobis Dominus Christus aliam piscationem, distantem
ab illa superiore. Tunc enim, <hi>Mittite retia,</hi> dixit: nec,
In sinistram; nec, In dexteram partem; sed tantum, <hi>Mittite retia,</hi> 
 dictum est. Si enim diceret, In sinistram,
malos solos significaret; si, In dexteram, solos bonos.
Quia ergo nec In dexteram nec In sinistram dixit,
boni et mali significantur, de quibus loquitur Evangelium
alio loco: quia misit paterfamilias servos suos
parata coena, et adduxerunt quos invenire potuerunt,
bonos et malos, et impletae sunt nuptiae discumbentibus <note>(Matth. XXII, 8, 10)</note>.
Talis est modo Ecclesia,
plena bonis et malis. Multitudine impletur Ecclesia:
sed multitudo ista aliquando premit, et prope naufragium
conatur adducere. Male viventium multitudo
bene viventes ita perturbat, ut qui bene vivit, stultum se
putet, quando attendit alios male vivere: maxime quia
secundum bona hujus saeculi inveniuntur multi felices
nocentes, et inveniuntur multi infelices innocentes.
Et quam metuendum est ne naufragio prematur atque
mergatur! Quam metuendum est, charissimi, ne dicat
<pb n="1165"/>
qui bene vivit: Quid mihi prodest, quia bene vivo!
Ecce enim ille male vivit et honoratior est me.
Mihi quid prodest quia bene vivo? Periclitatur: timeo
ne mergatur. Alloquar eum, ut de profundo erigatur.
Qui bene vivis, bene vive: noli fatigari, noli retro
respicere. Vera est promissio Domini tui dicentis, <hi>Qui perseveraverit usque in finem, hic salvus erit 
 <note>(Matth.
XXIV, 13)</note>
          </hi>. Attendo, inquis, quod alius male vivit, et
felix est. Falleris, infelix est: et eo est infelicior, quo
sibi videtur felicior. Insania est, quod non agnoscit
miseriam suam. Si videres febrientem ridentem, tu
plangeres insanientem. Quod tibi promissum est,
nondum venit. Ille qui tibi felicior videtur, rebus visibilibus
et temporalibus pascitur, ipsis laetatur: nec
attulit ea, nec auferet ea. Nudus ingressus est, nudus
est exiturus. A falsis gaudiis venturus est ad veros dolores.
Tibi autem quod promissum est, nondum venit.
Dura, ut pervenias; persevera, ne deficiendo te ipsum
fraudes: nam Deus te fallere non potest. Ecce dixi
breviter, ne navigia mergantur. Accessit aliud ad illam
piscationem detestabilius, ut retia rumperentur.
Rupta sunt retia, haereses factae sunt. Quid enim aliud
sunt schismata, nisi scissurae? Sic ferenda et toleranda
est prima piscatio, ut nemo taedio fatigetur: quamvis
scriptum sit, <hi>Taedium tenuit me pro peccatoribus
relinquentibus legem tuam <note>(Psal. CXVIII, 53)</note>
          </hi>. Navigium
clamat, quod prematur a multitudine, tanquam ipsa
navis habet hanc vocem: <hi>Taedium tenuit me pro peccatoribus
relinquentibus legem tuam.</hi> Etsi premeris, vide
semper ne mergaris. Tolerandi sunt mali modo,
non separandi. Misericordiam et judicium Domino
canto <note>(Psal. C, 1)</note>: prius misericordia praerogatur, et
postea judicium exercetur. Separatio in judicio fiet.
Modo audiat me bonus, ut sit melior: audiat et malus,
ut sit bonus; cum tempus est poenitentiae, nondum
sententiae. Transeamus ab ista piscatione, quae
habet gaudia mixta lacrymis: gaudia, quia colliguntur
boni; mixta lacrymis, quia vix feruntur mali.</p>
        </div3>
<div3>
          <head>3.</head>
          <p>
 <hi>Altera piscatio. Numerus piscium in hac sola dictus.
Mysterium numeri piscium. Lex sine gratia nihil
valet. Decem praeceptorum distinctio. Auxilium Dei ad
implendam legem necessarium.</hi> Ad illam piscationem
novissimam animum convertamus: ibi reficiamur,
ibi consolemur. Et ideo ipsa post resurrectionem Domini
facta est, quia significavit Ecclesiam, qualis
post resurrectionem futura est. Ecce dicitur discipulis
piscantibus; Dominus dicit, qui et prius dixit: sed
prius, quid mitterent; modo, quo mitterent, id est,
in dexteram partem navigii. Ergo illi modo capiuntur,
qui ad dexteram stabunt: illi capiuntur, quibus
dictum est, <hi>Venite, benedicti Patris mei, percipite
regnum <note>(Matth. XXV, 34)</note>
          </hi>. Mittunt, et capiunt. Ibi numerus
non est dictus in prima piscatione; sola multitudo
dicta est, numerus non est definitus. Multi
sunt enim super numerum modo, id est, veniunt, intrant,
implent ecclesias. Ipsi implent theatra, qui ecclesiam.
Super numerum implent: ad numerum illum
qui futurus est in vita aeterna, non pertinent,
nisi mutentur, cum vivunt. Et numquid omnes mutantur?
<pb n="1166"/>
Quomodo nec illi boni omnes perseverant.
Ideo illis dictum est: <hi>Qui perseveravit usque in finem,
hic salvus erit.</hi> Et illis qui adhuc mali sunt, dicitur: <hi>Nolo mortem peccatoris, sed ut convertatur et vivat <note>(Ezech. XXXIII, 11)</note>
          </hi>.
Ergo ibi numerus non est dictus,
quia multi super numerum facti sunt. Dixit Psalmus: <hi>Annuntiavi, et locutus sum, multiplicati sunt super numerum <note>(Psal. XXXIX, 6)</note>
          </hi>.
Modo in dexteram, non super
numerum: centum quinquaginta tres sunt, sed
magni. Hoc enim dictum est: <hi>Et cum tam magni essent,
non est scissum rete.</hi> Tunc enim congregatio
sanctorum erit, divisiones et scissurae haereticorum
non erunt: pax erit, et perfecta unitas erit. Nemo
minus, nemo plus erit, integer numerus erit. Sed
valde pauci sunt; si centum quinquaginta tres
tantum sunt. Absit a nobis, ut tot soli sint in hac
plebe: quanto magis in universa Ecclesia Dei? Apocalypsis
ipsius Joannis evangelistae ostendit visam
fuisse tantam multitudinem sanctorum et in illa aeternitate
felicium, quantam numerare nemo possit. Sic
ibi habetur scriptum <note>(Apoc. VII, 9)</note>. Et tamen omnes ad
numerum istum pertinent, ad centum quinquaginta
tres. Ad paucitatem ampliorem volo redigere numerum
istum. Centum quinquaginta tres sunt, pauciores
illos faciamus. Decem et septem sunt isti centum quinquaginta
tres. Quare decem? quare septem? Decem,
propter legem: septem, propter Spiritum. Septenaria
enim forma, propter perfectionem quae praedicatur
in donis Spiritus sancti. <hi>Requiescet,</hi> inquit Isaias propheta, <hi>super eum Spiritus sanctus.</hi> 
 Et cum dixisset
Spiritum sanctum, enumeravit septem virtutes. <hi>Spiritus
sapientiae et intellectus, Spiritus consilii et fortitudinis:</hi> 
habes quatuor. <hi>Spiritus scientiae et pietatis,
Spiritus timoris Domini <note>(Isai. XI, 2, 3)</note>
          </hi>. A sapientia
coepit, ad timorem terminavit: tanquam descendens
locutus est a summis ad ima, a sapientia ad timorem.
Ab imis ad summa, a timore ad sapientiam: <hi>Initium</hi> 
enim <hi>sapientiae timor Domini <note>(Psal. CX, 10)</note>
          </hi>. Hoc est
donum gratiae: ista septenaria virtute in dilectis
Dei operatur Spiritus sanctus, ut aliquid lex valeat
ibi. Nam si tollas Spiritum, quid valet lex? Praevaricatorem
facit. Ideo dictum est, <hi>Littera occidit.</hi> Jubet,
et non facit. Non occidebat, antequam tibi juberetur;
et si tenebat providentia peccatorem, non tamen tenebat
praevaricatorem. Jubetur, et non facis; prohibetur,
et facis: ecce littera occidit. Lex autem decem
praecepta habet. Praeceptum primum legis est, colendum
esse unum Deum, nullum alium, nullum idolum
faciendum. Praeceptum secundum est, <hi>Non accipies
nomen Dei tui in vanum.</hi> Praeceptum tertium est, <hi>Observa diem sabbati;</hi> 
 sed spiritualiter, non carnaliter
quomodo Judaei. Ista tria praecepta ad dilectionem
Dei pertinent. Sed quia, <hi>In his duobus praeceptis,</hi> ait, <hi>tota Lex pendet et Prophetae,</hi> 
 id est, in dilectione Dei
et in dilectione proximi <note>(Matth. XXII, 37-40)</note>: cum
audisti quid pertineat ad dilectionem Dei, unitas, veritas,
quies; attende quid pertineat ad dilectionem
proximi. <hi>Honora patrem tuum, et matrem tuam:</hi> habes
quartum praeceptum. <hi>Non moechaberis:</hi> habes quintum.
<pb n="1167"/> <hi>Non homicidium facies:</hi> 
 habes sextum. <hi>Non furtum
facies:</hi> habes septimum. <hi>Non falsum testimonium
dices:</hi> habes octavum. <hi>Non concupisces rem proximi
tui:</hi> habes nonum. <hi>Non concupisces uxorem proximi,
tui <note>(Exod. XX, 1-17)</note>
          </hi>: habes decimum. Qui dicit, <hi>Non concupisces,</hi> 
 interna pulsat, interiora percutit.
Concupiscentia negotium agit. Ecce ista Lex est in
decem: quid prodest cum didiceris, et non feceris?
Praevaricator eris. Ut autem facias, auxilium necessarium
est. Unde auxilium? De Spiritu. Ergo <hi>Littera
occidit, Spiritus autem vivificat <note>(II Cor. III, 6)</note>
          </hi>. Ad
decem accedant septem, fiunt decem et septem. In
isto numero est omnis multitudo perfectorum; sed
quomodo perveniant ad centum quinquaginta tres, soleo
vobis dicere, et multi praeveniunt me: solemniter
tamen sermo reddendus est. Multi obliti sunt,
aliqui nec audierunt: qui autem non sunt obliti et
audierunt, patienter ferant, ut alii commemorentur
et instruantur. Quando duo ambulant in via, unus celerior
et alter tardior, in potestate celerioris est ut comes
non deseratur. Nihil perdit, qui audit quod sciebat;
et in eo quod nihil perdit etiam gaudere debet,
quia instruitur qui nesciebat. Decem et septem numera,
ab uno usque ad decem et septem, ita ut omnes
addas, et pervenies ad centum quinquaginta tres.
Quid a me exspectatis? Numerate vobis.
</p>
        </div3>
      </div1>

<div1>
        <head>SERMO CCLI. In diebus Paschalibus, XXII. <hi>De eadem lectione et de duabus piscationibus.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Piscationes Domini jussu
factae duae. In prima piscatione tria significata sunt:
mixtura bonorum et malorum, pressura turbarum, separationes
haereticorum.</hi> Liberatoris nostri piscatio,
nostra est liberatio. Duas autem advertimus in sancto
Evangelio Domini piscationes, id est, quando ad verbum
ipsius missa sunt retia: unam prius, quando
discipulos elegit; et hanc alteram, quando a mortuis
resurrexit. Illa piscatio significavit Ecclesiam, qualis
est modo: ista vero post resurrectionem Domini,
significavit Ecclesiam, qualis futura est in fine saeculi.
Denique in illa priori piscatione, jussit mitti
retia, et non dixit in quam partem; sed tantummodo
ut mitterentur, praecepit. Miserunt discipuli:
non dictum est, In dexteram; non dictum est, In
sinistram. Pisces enim homines significabant: si
ergo diceretur, In dexteram, soli boni futuri erant;
si diceretur, In sinistram, soli mali. Quia vero permixti
futuri erant in Ecclesia et boni et mali, sine differentia
missa sunt retia; ut caperentur pisces significantes
mixturam bonorum et malorum. Deinde et
hoc ibi scriptum est, quia tantum ceperunt piscium,
ut duae naviculae impletae mergerentur, hoc est, ad
<pb n="1168"/>
submersionem premerentur <note>(Luc. V, 1-7)</note>. Non enim
submersa sunt illa duo navigia, sed periclitata. Unde
periclitata? Multitudine piscium. Significatum est
hinc, quia per multitudinem quam collectura erat
Ecclesia, periclitatura erat disciplina. Et hoc adjunctum
est in illa piscatione, atque narratur, quia
et retia prae multitudine piscium disrupta sunt. Disrupta
retia quid significaverunt, nisi futura schismata?
Tria ergo ista in illa piscatione significata
sunt: mixtura bonorum et malorum, pressura turbarum,
separationes haereticorum. Mixtura bonorum et
malorum; quia nec in dexteram, nec in sinistram missa
sunt retia: pressura turbarum; quia tantum captum est,
ut naviculae premerentur: separationes haereticorum;
quia tanta fuerat multitudo, ut retia rumperentur.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Altera piscatione significatus electorum
numerus. Rete missum in dexteram, quia soli
boni colligendi. Numerus, ad electos: super numerum,
ad reprobos spectat.</hi> Respicite nunc ad piscationem
istam, quae hodie recitata est. Facta est enim post
resurrectionem Domini, ut significaret talem futuram
Ecclesiam post nostram resurrectionem. <hi>Mittite,</hi> inquit, <hi>rete in dexteram partem.</hi> 
 Discretus est ergo numerus
eorum qui ad dexteram stabunt. Meministis
enim Dominum dixisse venturum se esse cum Angelis
suis, et quod congregabuntur ante eum omnes
gentes; et dividet eas, sicut pastor dividit oves ab
haedis: oves ponet ad dexteram, haedos ad sinistram.
Ovibus dicturus est, <hi>Venite, percipite regnum:</hi> haedis
dicturus est, <hi>Ite in ignem aeternum <note>(Matth. XXV, 31-41)</note>
            </hi>. <hi>Mittite in dexteram.</hi> 
 Tanquam diceret: Jam resurrexi,
Ecclesiam volo significare, quae erit in
resurrectione mortuorum. <hi>Mittite in dexteram.</hi> Missa
sunt retia in dexteram: nec poterant ea levare prae
multitudine piscium. Et ibi dicta est multitudo: sed
hic certus numerus, et multitudo, et magnitudo: ibi
autem non est dictus numerus. Modo enim antequam
veniat resurrectio, et separentur boni a malis, illud
impletur quod ait propheta: <hi>Annuntiavi, et locutus sum.</hi> 
Quid est, <hi>Annuntiavi, et locutus sum?</hi> Retia misi. Et
quid? <hi>Multiplicati sunt super numerum <note>(Psal. XXXIX,
6)</note>
            </hi>. Est numerus, sunt super numerum. Numerus ad
sanctos pertinet, qui sunt regnaturi cum Christo.
Super numerum modo in Ecclesiam intrare possunt,
in regnum coelorum non possunt.
</p>
          </div3>
        </div2>

<div2>
          <head>CAPUT III.</head>
<p>Quare admoneo, ut eripiatis vos de
praesenti saeculo malo. Quare admoneo, ut qui vultis
vivere, non imitemini malos christianos. Non dicatis:
Quare? ille non fidelis est, et inebriatur? Quare? ille
non fidelis est, et concubinas habet? Quare? ille non
fidelis est, et quotidie fraudes facit? Quare? ille non
fidelis est, et mathematicos consulit? Modo enim qui
volueritis esse grana, tunc inveniemini in massa. Qui
autem volueritis palea esse, inveniemini in magno
acervo, sed magno igne incendendo.</p>
<div3>
            <head>3.</head>
            <p>
 <hi>Littus, finis saeculi. Non scissum rete, quia nullae
haereses. Quis magnus, et quis minimus, in regno coelorum.</hi> 
Quid ergo? <hi>Adduxerunt,</hi> inquit, <hi>retia ad littus.</hi> 
Petrus attraxit retia ad littus: modo cum Evangelium
<pb n="1169"/>
legeretur, audistis. Ubi audis littus, intellige
finem maris: ubi audis finem maris, intellige saeculi
finem. In illa piscatione non ad littus attracta sunt
retia: sed ipsi pisces qui capti sunt, in naviculas fusi
sunt. Hic autem traxerunt ad littus. Spera finem saeculi.
Venturus est finis; bono dextrorum, malo sinistrorum.
Et quot pisces? <hi>Attraxerunt,</hi> inquit, <hi>retia
habentia pisces centum quinquaginta tres.</hi> Et adjecit
Evangelista rem necessariam: <hi>Et cum tanti,</hi> id est,
tam magni <hi>essent, non est scissum rete.</hi> Magni erunt,
sed haereses non erunt: et ideo magis haereses non
erunt, quia magni erunt. Qui sunt magni? Lege verba
ipsius Domini in Evangelio, et invenies magnos. Ait
enim quodam loco: <hi>Non veni Legem et Prophetas solvere,
sed adimplere.</hi> 
</p>
          </div3>
        </div2>

<div2>
          <head>CAPUT IV.</head>
<p> <hi>Amen enim dico vobis, quoniam quicumque
solverit unum de mandatis istis minimis, et docuerit:</hi> solverit et docuerit sic; <hi>solverit</hi> male vivendo, <hi>et docuerit</hi> 
 bona docendo: <hi>minimus vocabitur in regno
coelorum <note>(Matth. V, 17-19)</note>
            </hi>. Sed in quo regno coelorum?
In Ecclesia quae modo est; quia et ipsa vocatur
regnum coelorum. Nam si non vocaretur regnum coelorum
et ista Ecclesia, quae colligit bonos et malos,
non diceret ipse Dominus in parabola loquens: <hi>Simile
est regnum coelorum sagenae missae in mare, quae congregat
omnia genera piscium.</hi> Sed ecce quid sequitur? <hi>Simile est regnum coelorum sagenae missae in mare.</hi> 
 Sagenae,
retia sunt: <hi>congregat omnia genera piscium.</hi> 
Sed quid? Trahunt illa ad littus. Hoc in parabola
Dominus dicit. Et cum traxerint ad littus, sedent, <hi>et
colligunt bonos et mittunt in vascula, malos autem projiciunt.</hi> 
Et exposuit quod proposuit. Quid enim ait? <hi>Sic erit in consummatione saeculi.</hi> 
 Intellexistis littus? <hi>Veniunt,</hi> 
 inquit, <hi>Angeli, et colligunt malos de medio
justorum, et mittunt in caminum ignis ardentis: ibi erit
fletus et stridor dentium <note>(Matth. XIII, 47-50)</note>
            </hi>. Tamen
regnum coelorum est appellata Ecclesia. Et quando
quidem mare habet pisces simul natantes et bonos et
malos, in isto regno coelorum, id est, in Ecclesia hujus
temporis minimus vocatur ille qui docet bona, et
agit mala: quia ibi est et ipse. Non enim non est ibi:
ibi est in regno coelorum, id est, in Ecclesia, qualis
est isto tempore. Docet bona, agit mala: necessarius
est, mercenarius est. <hi>Amen dico vobis,</hi> ait, <hi>perceperunt
mercedem suam <note>(Id. VI, 2)</note>
            </hi>. Prodest aliquid. Nam si
nihil prodessent, qui bona docent et male vivunt,
non diceret ipse Dominus suo populo: <hi>Scribae et
Pharisaei cathedram Moysi sedent: quae dicunt, facite;
quae autem faciunt, facere nolite.</hi> Quare? <hi>Dicunt enim,
et non faciunt <note>(Id. XXIII, 2 et 3)</note>
            </hi>.</p>
</div2>

<div2>
          <head>CAPUT V.</head>
<div3>
            <head>4.</head>
            <p>
 <hi>Magnus in regno coelorum.</hi> Intendat
ergo Charitas vestra: volo enim exponere qui
sunt pisces magni. <hi>Qui solverit,</hi> inquit, <hi>unum de mandatis
istis minimis, minimus vocabitur in regno coelorum.</hi> 
Ibi erit, sed minimus. <hi>Qui autem fecerit, et sic docuerit,
magnus vocabitur in regno coelorum.</hi> Ecce sunt illi
pisces magni, ad dexteram capti. <hi>Qui fecerit, et sic
docuerit:</hi> bona fecerit, bona docuerit; non sibi loquenti
male vivendo contradixerit, cum malae vitae
<pb n="1170"/>
testem habeat linguam bonam.  Qui   ergo   fecerit,
et sic docuerit, magnus vocabitur in regno coelorum.  
Et sequitur:   Dico enim vobis, quia nisi abundaverit
justitia vestra super Scribarum et Pharisaeorum,
non intrabitis in regnum coelorum   <note>(Matth. V, 20)</note>. Modo
quomodo intelligis regnum coelorum? Illud unde
dicitur dextris, <hi>Venite, benedicti Patris mei, percipite
regnum <note>(Id. XXV, 34)</note>
            </hi>. <hi>Nisi abundaverit justitia vestra
plus quam Scribarum et Pharisaeorum.</hi> Quid est, <hi>plus
quam Scribarum et Pharisaeorum?</hi> Respice Scribas illos
et Pharisaeos, qui cathedram Moysi sedent, de quibus
dictum est, <hi>Quae dicunt, facite; quae faciunt, facere
nolite: dicunt enim, et non faciunt.</hi> Ergo justitia Pharisaeorum
est, dicere et non facere. Abundet justitia
vestra super Scribarum et Pharisaeorum, ut et bona
dicatis, et bene vivatis.
</p>
          </div3>
        </div2>

<div2>
          <head>CAPUT VI.</head>
<div3>
            <head>5.</head>
            <p>
 <hi>Numerus piscium centum quinquaginta
trium quid significet. Spiritus sanctus septenario
commendatus. Sanctificatio nostra plena.</hi> Jam ergo de
numero centum quinquaginta trium piscium quid
opus est eadem retexere? Nostis illa. A decem et
septem nascitur numerus crescens. Incipe ab uno,
perveni ad decem et septem, ut omnes addas: id est,
unum addas ad duos, et fiant tres; addas tres, et
fiant sex; addas quatuor, et fiant decem. Sic omnes
adde usque ad decem et septem, et pervenis ad centum
quinquaginta tres. Tota ergo intentio nostra esse
non debet, nisi quid sibi volunt decem et septem:
ibi est enim fundamentum centum quinquaginta
trium. Quid sibi volunt decem et septem? In lege
agnosce decem. Decem praecepta data sunt prima:
Decalogus dicitur scriptus in tabulis digito Dei. In
decem agnosce Legem, in septem agnosce Spiritum
sanctum. Septenario enim numero commendatur
Spiritus sanctus. Ideo non nominatur in Lege sanctificatio,
nisi septimo die. Fecit Deus lucem: non dictum
est, Sanctificavit eam. Fecit firmamentum: non
dictum est, Sanctificavit firmamentum. Discrevit
mare a terra, jussit germinare terram: non dictum
est, Sanctificavit. Fecit lunam et sidera: non dictum
est, Sanctificavit. Jussit animalia procedere de aquis
natantia et volantia: non dictum est, Sanctificavit.
Jussit de terra exire animalia quadrupedia et omnia
repentia: non dictum est, Sanctificavit. Fecit ipsum
hominem: non dictum est, Sanctificavit.
</p>
          </div3>
        </div2>

<div2>
          <head>CAPUT VII.</head>
<p>Ventum est ad septimum diem,
ubi requievit; et ipsum sanctificavit <note>(Gen. II, 3)</note>. Per
requiem suam Deus sanctificavit requiem nostram.
Ibi ergo erit sanctificatio nostra plena, ubi cum illo
sine fine requiescemus. Nam quare Deus requiesceret?
Non enim operando fatigatus est. Tu si verbo
facias, non fatigaris; si jubeas, et continuo fiat, stas,
integer manes. Pauca verba dixit, unde totum fecit,
et subito lassatus est?</p>
<div3>
            <head>6.</head>
            <p>
 <hi>Lex non impletur sine Dei adjutorio. Non timore
poenae lex impletur, sed amore justitiae.</hi> Ergo legem
agnosce in decem; Spiritum sanctum agnosce in septem.
Jungatur Spiritus Legi. Quia si acceperis Legem,
<pb n="1171"/>
et defuerit tibi adjutorium Spiritus, non imples
quod legis, non imples quod tibi jubetur: sed homo
sub Lege insuper praevaricator tenetur. Accedat Spiritus,
adjuvet; et fit quod jubetur. Si desit Spiritus,
littera occidit te. Quare littera occidit te? Quia praevaricatorem
te faciet. Nec potes te excusare de ignorantia,
quia legem accepisti. Jam quod faceres didicisti,
ignorantia te non excusat, Spiritus te non
adjuvat: ergo periisti. Sed quid ait apostolus Paulus, <hi>Littera occidit, Spiritus autem vivificat 
 <note>(II Cor. III, 6)</note>
            </hi>?
Unde Spiritus vivificat? Quia facit impleri litteram,
ne occidat. Isti sunt sancti, qui faciunt legem Dei ex
dono Dei. Lex jubere potest, juvare non potest. Accedit
adjutor Spiritus; et fit jussum Dei cum gaudio,
cum delectatione. Nam multi faciunt ex timore. Sed
qui faciunt legem, timendo poenam, mallent non esse
quod timerent. Qui autem faciunt Legem amando justitiam,
gaudent et ibi, quia non habent inimicam.
</p>
          </div3>
        </div2>

<div2>
          <head>CAPUT VIII.</head>
<div3>
            <head>7.</head>
            <p>
 <hi>Sermo Dei adversarius noster.</hi> 
Ideo dicit Dominus, <hi>Concorda cum adversario tuo cito,
dum es cum illo in via <note>(Matth. V, 25)</note>
            </hi>. Quis est adversarius
tuus? Sermo Legis. Quae est via? Vita ista.
Quomodo est ille adversarius? Dicit, <hi>Non moechaberis:</hi> 
et tu vis moechari. Dicit, <hi>Non concupisces rem
proximi tui:</hi> et tu vis rapere res alienas. Dicit, <hi>Honora patrem et matrem:</hi> 
 et tu contumeliosus es in
parentes. Dicit Lex, <hi>Noli dicere falsum testimonium <note>(Exod. XX, 1-17)</note>
            </hi>:
tu a mendacio non recedis. Quando
vides quia ille sermo aliud jubet, et tu aliud facis,
est adversarius tuus. Adversarium habes malum, non
tecum intret in secretarium: compone dum es cum
illo in via. Adest Deus qui vos concordet. Quomodo
vos concordat Deus? Donando peccata, et inspirando
justitiam, ut fiant opera bona. Cum ergo
concordaveris cum adversario, id est, cum decalogo
Legis, per Spiritum sanctum, pertinebis ad decem
et septem. Cum pertinueris ad decem et septem, jam
exinde excrescet numerus ad centum quinquaginta
tres. Eris ad dexteram coronandus: ne remaneas ad
sinistram damnandus.
</p>
          </div3>
        </div2>
      </div1>

<div1>
        <head>SERMO CCLII. In diebus Paschalibus, XXIII. <hi>De eadem lectione et de duabus piscationibus.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Piscatio jussu Domini
facta non sine mysterio. Altera piscatio ante passionem.
Etiam factis loquitur Christus.</hi> Multis et variis modis,
et altitudinem divinitatis suae, et misericordiam humanitatis,
in Scripturis sanctis Dominus noster Jesus
Christus ostendit, quemadmodum solet, in mysteriis
et sacramentis; ut petentes accipiant, et quaerentes
inveniant, et pulsantibus aperiatur. Hoc enim
etiam quod lectum est hodie de sancto Evangelio
quaerit intellectorem, et facit gaudium spirituale,
cum fuerit intellectum. Intendat Sanctitas vestra quid
sibi velit, quod eo modo se Dominum discipulis demonstrasse
<pb n="1172"/>
sancta Scriptura testatur, quomodo Evangelista
narrat. Perrexerunt enim discipuli piscatum,
et tota nocte nihil ceperunt. Dominus autem apparuit
eis mane in littore, interrogavit utrum haberent
pulmentarium: illi se dixerunt non habere. Ait illis: <hi>Mittite retia in dexteram partem, et invenietis.</hi> 
 Qui quasi
empturus venerat, gratis tanta largitus est; et largitus
de mari, tanquam de creatura sua. Magnum quidem
miraculum. Miserunt statim, et tantum ceperunt
ut prae multitudine piscium extrahere retia non possent.
Sed hoc tantum miraculum si attendas quis
fecerit, non est mirum: multa enim majora jam
fecerat. Non enim qui ante resurrectionem mortuos
suscitaverat, magnum aliquid post resurrectionem
fuit quod pisces capi fecit. Ergo interrogare debemus
ipsum miraculum, quid nobis interius loquatur.
Non enim sine causa non dixit utcumque, Mittite
retia; sed, <hi>Mittite in dexteram partem.</hi> Deinde pertinuit
ad Evangelistam dicere et numerum piscium.
Pertinuit etiam dicere, <hi>Et cum tanti essent,</hi> id est,
tam magni, <hi>retia non sunt disrupta.</hi> Hoc loco recordari
nos fecit, aliquando ad jussum Domini missa
esse retia, quando elegit discipulos, antequam pateretur
ipse. Ibi erat Petrus, Joannes et Jacobus.
Miserunt retia, ceperunt pisces innumerabiles, et
cum unum navigium impletum esset, quaesierunt se
adjuvari a vicino navigio: et impleta sunt duo navigia
piscibus (hoc ante resurrectionem), sanc tam
multis, ut retia rumperentur <note>(Luc. V, 1-7)</note>. Quare ibi
numerus nullus dicitur? Quare ibi retia rumpebantur,
hic non rupta sunt? Quare ibi non dictum est, ut
ad dexteram partem mitterentur retia, hic autem
dixit, <hi>Mittite retia in dexteram partem?</hi> Non est utique
sine causa. Non enim faciebat ista Dominus
quasi frustra et inaniter. Verbum Dei est Christus,
qui non solum sonis, sed etiam factis loquitur hominibus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Discrimen duarum piscationum.
Retia, verbum Dei; mare, saeculum.</hi> Hoc ergo nobis
propositum est, quod cum vestra Charitate tractemus,
quid sibi velit ista diversitas. Etenim retia illa
quae missa sunt antea, et ceperunt innumerabilem
piscium numerum, et oneraverunt duas naves, et
retia rumpebantur, et non sunt missa in dexteram
partem retia; sed neque dictum est, in sinistram.
Jam mysterium captionis illius impletur hoc tempore.
Illud autem alterum mysterium, quod non sine causa
post resurrectionem fecit, jam non moriturus, sed
semper vivus futurus; non solum divinitate, qua nunquam
mortuus est, sed etiam corpore, quo pro nobis
mori dignatus est. Non ergo frustra illud ante passionem,
hoc post resurrectionem. Illic nec in dexteram,
nec in sinistram, sed tantum, <hi>Mittite retia:</hi> hic
autem, <hi>Mittite in dexteram.</hi> Ibi nullus numerus, sed
sola copiosa multitudo, ut duas naves pene mergeret;
nam et hoc dictum est ibi: est hic autem et
numerus, et magnitudo piscium. Deinde ibi retia
rumpebantur, hic pertinuit ad Evangelistam dicere, <hi>Et cum tam magni essent, retia non sunt disrupta.</hi> 
<pb n="1173"/>
Numquid non videmus, fratres, verbum Dei retia
esse, et hoc saeculum mare, et omnes qui credunt
intra illa retia includi? Si forte quis dubitat hoc significare,
attendat ipsum Dominum in parabola hoc
dixisse, quod in miraculo ostendit. Ait enim:   Simile
est regnum coelorum sagenae missae in mare, quae congregat
ex omni genere piscium. Quam, cum impleta
esset, educentes, traxerunt illam ad littus; et juxta
littus sedentes elegerunt bonos in vasa, malos autem
foras miserunt. Sic erit in fine saeculi: exibunt Angeli,
et separabunt malos de medio justorum, et mittent eos
in caminum ignis: ibi erit fletus et stridor dentium  <note>(Matth. XIII, 47-50)</note>.
Apparet ergo signum habere
fidei, retia missa in mare. Annon est mare hoc saeculum,
ubi se invicem homines quasi pisces devorant?
An parvae procellae et fluctus tentationis
perturbant hoc mare? An parva pericula sunt navigantium,
id est, in ligno crucis patriam coelestem
quaerentium? Manifestissima ergo similitudo est.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Duo navigia, duo populi. Submersionis
periculum ex multitudine. Periclitatur navis Judaeorum.</hi> 
Illud tantum videamus, fratres (quia resurrectio
Domini novam vitam significat, quam habebimus,
cum hoc saeculum transierit), quomodo primum
verbum Dei missum est in hoc mare, id est, in hunc
mundum. In hoc saeculum fluctibus turbulentum, et
tempestatibus periculosum, et naufragiis molestum,
missum est verbum Dei, et cepit multos, ita ut implerentur
duo navigia. Quae sunt duo navigia? Populi
duo. Quibus populis duobus, tanquam duobus parietibus
lapis angularis factus est Dominus, ut eos in se
conjungeret ex diverso venientes <note>(Ephes. II, 11-22)</note>.
Venit enim populus Judaeorum ex alia longe consuetudine:
venit autem populus Gentium ab idolis.
Venit ex circumcisione populus Judaeorum: venit ex
praeputio populus Gentium. Ex diverso venerunt:
sed in lapide angulari junguntur. Nunquam enim
angulum faciunt parietes, nisi e diverso venientes.
In Christo ergo concordaverunt duo populi, vocati
ex Judaeis qui erant prope, et ex Gentibus qui erant
longe. Nam quia prope erant Judaei (jam enim unum
Deum colebant), quando crediderunt in Christum,
attende quid fecerint. Quidquid habuerunt, vendiderunt,
et posuerunt pretia praediorum suorum ante
Apostolorum pedes: et distribuebatur unicuique, prout
cuique opus erat <note>(Act. IV, 34, 35)</note>. Liberati sunt
sarcinis negotiorum saecularium, et levibus humeris
secuti sunt Christum: subdiderunt collum jugo leni,
et amplectentes lapidem angularem ex propinquo,
pacati sunt. Venit autem et populus Gentium ex longinquo,
et ipse pervenit ad illum lapidem, et convenit
in pace. Istos duos populos significant duae illae
naves. Sed tanta multitudine piscium impletae sunt,
ut pene mergerentur. Legimus enim et inter ipsos,
qui de Judaeis crediderant, exstitisse carnales, qui
pressuram faciebant Ecclesiae, et prohibebant Apostolos
Gentibus loqui Evangelium, dicentes, Non est
missus Christus nisi circumcisis: ut si vellent Evangelium
accipere Gentes, circumciderentur. Unde apostolus
<pb n="1174"/>
Paulus missus ad Gentes, odiosus eis factus
erat verum praedicans, qui de Judaea crediderant <note>(Galat. IV, 16)</note>.
Volebat enim Apostolus, ut ex diverso
veniens populus Gentium, tamen angulum tangeret,
ubi firma pax erat. Carnales ergo illi exigentes
cicumcisionem, non pertinebant ad numerum spiritualium:
neque jam videbant transactis sacramentis
carnalibus venisse illum, cujus praesenti luce umbrae
fugaretur. Tamen quia seditiones faciebant, quasi
multitudine sua mergebant navem.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Navis Gentium. Retia rupta, haereses
et schismata.</hi> Attendamus etiam navem Gentium.
Videamus si non tanta multitudo collecta est in
Ecclesiam, ut vix ibi appareant grana frumenti
in tam multo numero palearum. Quam multi raptores,
quam multi ebriosi, quam multi maledici,
quam multi spectatores theatrorum! Nonne ipsi
implent ecclesias, qui implent et theatra? Et talia
plerumque seditionibus quaerunt in ecclesiis, qualia
solent in theatris. Et plerumque si aliquid spiritualiter
dicatur aut jubeatur, resistunt, reluctantur,
sequentes carnem, repugnantes Spiritui sancto. Unde
Judaeos quoque Stephanus accusabat <note>(Act. VII, 51)</note>.
In ista civitate, fratres mei, nonne experti sumus,
quod recordatur nobiscum Sanctitas vestra, quanto
periculo nostro de ista basilica ebriositates expulerit
Deus? Nonne seditione carnalium pene mergebatur
nobiscum navis? Unde hoc, nisi de illo numero
piscium innumerabili? Deinde etiam illud ibi
dictum est, quia retia rumpebantur. Disruptis retibus,
haereses et schismata facta sunt. Retia quidem omnes
concludunt: sed impatientes pisces, nolentes
venire ad cibum Domini, ubi possunt, impingunt se,
et rumpunt, et exeunt. Et retia quidem illa per totum
expanduntur: qui rumpunt autem, per loca rumpunt.
Donatistae ruperunt in Africa, Ariani ruperunt
in Aegypto, Photiniani ruperunt in Pannonia, Cataphryges
ruperunt in Phrygia, Manichaei ruperunt in
Perside. Quod locis sagena illa disrupta est? Et tamen
quos includit, perducit ad littus. Perducit quidem,
sed numquid qui ruperunt retia? Omnes mali exeunt.
Non quidem exeunt, nisi mali: remanent autem et
boni et mali. Nam unde perducitur sagena ad littus
cum piscibus et bonis et malis, de qua in parabola locutus
est Dominus?
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>In area Domini palea semper aliqua
cum frumento. Venti paleas ad aream reflant.</hi> Hanc
enim similitudinem habet etiam area, cum trituratur.
Est palea, sunt frumenta: sed tamen qui attendunt
aream, difficile vident nisi paleam. Diligentia opus
est ut frumenta in palea inveniantur. Venti autem
perflant undique aream. Et cum trituratur, antequam
subrigatur ut possit ventilari, numquid non patitur
ventos? Ventus flat ex hac parte, verbi gratia, tollit
paleas: inde rursus flat, tollit ad alteram partem. A
quacumque parte tollit paleas, et mittit in sepem, et
<pb n="1175"/>
in spinas, et quolibet. Non potest frumentum inde
tollere: non tollit ventus nisi paleas. Sed tamen cum
tulerint undique flantes venti paleas, numquid solum
triticum in area remanebit? Non inde it nisi palea:
remanet autem et palea et frumentum. Quando it
omnis palea? Quando venerit Dominus ferens ventilabrum
in manu sua, et mundabit aream suam, frumenta
recondet in horreum, paleam autem comburet
igni inexstinguibili <note>(Matth. III, 12)</note>. Melius intendat
Sanctitas vestra quid dicam. Aliquando enim
venti qui tollunt paleam de area, iterum flant a sepe
ubi haeserat palea, et eam revocant in aream. Sicut,
verbi gratia, nescio quis homo in Catholica constitutus,
passus est aliquam tentationem tribulationis. Vidit
sibi carnaliter subveniri posse in negotio suo apud
Donatistas: dictum est illi, Non tibi subvenietur, nisi
hic communicaris. Flavit ventus, projecit in spinas.
Si contingat illi negotium habere saeculare rursus,
quod non possit finiri nisi in Ecclesia catholica, non
attendens ubi sit, sed ubi negotia sua commodius explicet,
quasi flante vento ab altera parte sepis, revocatur
ad aream Domini.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Carnalia quaerentes, sive sint intra,
sive foris, palea sunt. Palea potest fieri frumentum.</hi> Isti
ergo, fratres, qui carnalia quaerunt in Ecclesia, et
non sibi proponunt quid promittat Deus: quia hic
sunt tentationes, pericula, difficultates; post temporales
autem labores, requiem sempiternam promittit,
et Angelorum sanctorum societatem: sibimet ergo
ista non proponentes, sed carnalia desiderantes in
Ecclesia, sive sint in area, sive sint foris, palea sunt.
Nec ad illos valde gaudemus, nec palpamus eos vanis
adulationibus. Bonum est illis ut fiant frumentum.
Hoc enim interest inter illas veras paleas, et istos
carnales homines, quia paleae illae non habent liberum
arbitrium, homini autem Deus dedit liberum arbitrium.
Et si vult homo, heri fuit palea, hodie fit
frumentum: si a verbo Dei se avertat, hodie fit palea.
Et non est quaerendum, nisi quales inveniat ultima
ventilatio.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Ecclesia post resurrectionem non
nisi bonos habitura significatur.</hi> Attendite jam, fratres,
etiam illam Ecclesiam beatam, mysticam, magnam,
quam significant centum quinquaginta tres pisces.
Ista enim qualis sit, audivimus, et novimus, et videmus:
illa autem qualis futura sit, in prophetia nobis
est; sed adhuc nondum pervenit experimento. Sed
tamen licet de futura gaudere, quamvis praesentem
nondum videamus. Missa sunt tunc retia, nec in dexteram,
nec in sinistram: captura enim erant et bonos
et malos. Si enim diceretur, In dexteram; non ibi
intelligerentur mali: si diceretur, In sinistram; non
ibi intelligerentur boni. Quando autem bonos et malos
habitura erant, passim missa sunt retia, et ceperunt,
ut tractavimus, iniquos et justos. Nunc autem
jam futura Ecclesia in illa Jerusalem sancta, ubi patebunt
omnium corda mortalium, non est metuendum
ne intret aliquis in illam Ecclesiam qui malus est.
Non enim sub pelle mortalitatis teget astutiam cordis
<pb n="1176"/>
nequissimi. Jam enim venit Dominus: et ideo post
resurrectionem jubet ut mittantur haec retia in dexteram,
jam non moriturus. Et fit quod Apostolus ait, <hi>Quo usque veniat Dominus, et illuminet abscondita tenebrarum,
et manifestabit cogitationes cordis: et tunc laus
erit unicuique a Deo:</hi> 
 quando publicabuntur conscientiae,
quae modo teguntur. Tunc ergo boni soli erunt
ibi, pellentur mali. Ad dexteram enim missa sunt
retia, iniquos habere non poterunt.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Centum quinquaginta tres pisces
quid significent.</hi> Quare ergo centum quinquaginta
tres? Numquid tot erunt sancti? Nam si computentur,
non solum omnes fideles, qui in bona vita exierunt
de corpore, sed soli martyres; unus dies passionis
martyrum si computetur, millia hominum inveniuntur
coronatorum. Ergo centum quinquaginta tres
pisces, quid sibi volunt, sine dubio conquirendum est.
Quid sibi volunt quinquaginta? In isto enim numero,
id est, in quinquaginta mysterium est: quia ter multiplicati
quinquaginta, fiunt centum quinquaginta. Nam
ideo videtur additus ternarius numerus, ut admoneamur
ex qua multiplicatione facti sint centum quinquaginta
tres: ac si diceretur, Centum quinquaginta
in tria divide. Nam si diceretur, Centum quinquaginta
duo, ex illo numero qui supercrevit admoniti,
divideremus in septuaginta quinque: quoniam septuaginta
quinque bis ducti, faciunt centum quinquaginta.
Divisionem quippe binariam binarius numerus
additus indicaret. Si diceretur, Centum quinquaginta
sex, in vigenos quinos partiri debuimus, ut fierent
eorum sex partes. Nunc autem quia dictum est, Centum
quinquaginta tres, in tres partes debemus dividere
totum illum numerum, id est, centum quinquaginta.
Hujus ergo numeri pars tertia, quinquaginta
sunt. Itaque nostra tota consideratio in quinquagenario
numero figenda est.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Quinquaginta dies, et Alleluia post
Pascha antiquae traditionis.</hi> Numquid forte ipsi sunt
quinquaginta isti dies, quos nunc celebramus? Non
enim sine causa, fratres mei, consuetudinem antiquae
traditionis tenet Ecclesia, ut per istos quinquaginta
dies Alleluia dicatur. Alleluia enim laus est Dei. Significatur
ergo nobis laborantibus actio quietis nostrae.
Cum enim post istum laborem ad illam requiem veniemus,
solum negotium laus Dei erit, actio nostra
ibi Alleluia est. Quid est Alleluia? Laudate Deum.
Quis laudet Deum sine defectu, nisi Angeli? Non esuriunt,
non sitiunt, non aegrotant, non moriuntur. Nam
et nos diximus Alleluia, et cantatum est mane hic, et
cum jam adessemus, paulo ante diximus Alleluia.
Odor nos quidam divinae laudis, et illius quietis attingit,
sed ex majore parte mortalitas premit. Lassamur
enim dicendo, et membra nostra reficere volumus:
et si diu dicatur Alleluia, onerosa nobis
est laus Dei, propter molem corporis nostri. Nam
plenitudo sine cessatione in Alleluia, post hoc saeculum
et post laborem erit. Quid ergo, fratres? Dicamus
quantum possumus, ut semper dicere mereamur.
Ibi cibus noster Alleluia, potus Alleluia, actio quietis
<pb n="1177"/>
Alleluia, totum gaudium erit Alleluia, id est, laus
Dei. Quis enim laudat aliquid sine defectu, nisi qui
fruitur sine fastidio? Quantum ergo erit robur in
mente, quanta immortalitas et firmitas in corpore, ut
neque mentis deficiat intentio in contemplatione
Dei, neque membra succumbant in continuatione
laudis Dei?
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Quinquagenarii et quadragenarii
numeri mysterium. Quadragenarius numerus, hoc tempus
significat.</hi> Quare ergo quinquaginta dies in hoc
mysterio celebrantur? Dominus quadraginta dies fecit
cum discipulis post resurrectionem, sicut Actus
Apostolorum testantur: post quadraginta dies ascendit
in coelum, et decimo die postea quam ascendit,
misit Spiritum sanctum. Quo impleti Apostoli, et
omnes qui convenerant in unum, locuti sunt linguis,
et fecerunt illa magnalia, quae legentes et credentes
amplectimur, cum magna fiducia loquentes verbum
Dei <note>(Act. I et II)</note>. Quadraginta dies fecit in terra cum
discipulis, ante passionem autem quadraginta dies jejunavit <note>(Matth. IV, 2)</note>:
non invenis alium jejunasse
quadraginta diebus, praeter Dominum, et Moysen <note>(Exod. XXXIV, 28)</note>,
et Eliam <note>(III Reg. XIX, 8)</note>. Dominus
tanquam Evangelium, Moyses tanquam Lex,
Elias tanquam Prophetia: quia Evangelium testimonium
habet a Lege et Prophetis <note>(Rom. III, 21)</note>. Ideo
et in monte, quando voluit ostendere Dominus noster
Jesus gloriam suam, inter Moysen et Eliam stetit <note>(Matth. XVII, 2, 3)</note>.
Medius in honore ipse fulgebat:
Lex et Prophetae a lateribus attestabantur. Quadragenarius
ergo numerus tempus hoc significat, in quo
laboramus in saeculo: quia sapientia nobis hic dispensatur
temporaliter. Aliter enim visio sapientiae immortalis
sine tempore, aliter autem temporaliter dispensatur.
Fuerunt enim Patriarchae, et transierunt hinc:
temporalis fuit dispensatio ipsorum. Non dico, temporaliter
vivunt; nam semper vivunt, et cum Deo
vivunt. Sed temporalis dispensatio verbi per eos facta
est. Non enim modo loquuntur hic; sed scripta sunt
quae locuti sunt, et leguntur in tempore. Venerunt
Prophetae tempore proprio, et abierunt. Venit Dominus
tempore proprio: nam nunquam recessit praesentia
majestatis, nunquam recedit divinitate ubique
constitutus; sed quomodo in Evangelio dictum est, <hi>In hoc mundo erat, et mundus per eum factus est, et
mundus eum non cognovit: in sua propria venit, et sui
eum non receperunt 
 <note>(Joan. I, 10, 11)</note>
            </hi>. Quomodo hic
erat, et quomodo venit, nisi quia hic erat majestate,
venit humanitate? Quod enim venit in carne, temporaliter
nobis sapientiam ipse ministravit: temporaliter
per Legem, temporaliter per Prophetas, temporaliter
per Scripturas Evangelii. Cum transierint
enim tempora, videbimus ipsam sapientiam sicut est,
quae retribuit denarium numerum. Septenarius enim
numerus indicat creaturam: quia sex diebus Deus
operatus est, et septimo ab operibus quievit. Ternarius
vero numerus conditorem Patrem et Filium et
Spiritum sanctum insinuat. Perfecta est sapientia,
creaturam creatori pie subdere; discernere conditorem
<pb n="1178"/>
a conditione, artificem ab operibus. Qui commiscet
artifici opera, nec artem intelligit, nec artificem:
qui autem discernit, impletur sapientia. Iste est
ergo denarius, plenitudo sapientiae. Sed quando temporaliter
distribuitur; quia in quaternario numero est
insigne temporalium, quater ductus denarius, quadragenarium
numerum facit. Et annus quadrifarie variatur,
verno, aestate, autumno et hieme: et maxime
apparet in tempore quaternaria quaedam vicissitudo.
Quatuor etiam ventos Scriptura commemorat. Per
quatuor enim cardines perrexit Evangelium, quod in
tempore dispensatur: et ipsa est catholica Ecclesia,
quae quatuor partes orbis obtinuit. Ergo denarius hoc
modo quadragenarium numerum facit.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Quadragenario bene gesto additur
denarius. Quinquagenarius numerus significat Ecclesiam
futuram.</hi> Ideo quadraginta diebus illi jejunaverunt, significantes
in isto tempore necessariam esse abstinentiam
ab amore rerum temporalium. Hoc enim significant
per tot dies perpetua illa jejunia, quadraginta
diebus. Unde et populus ille Israel quadraginta annos
per eremum ductus est, antequam terram promissionis
regnaturus intraret. Sic et nos in vita ista, ubi
maxima sollicitudo est, ubi timor, ubi pericula tentationum,
temporali dispensatione quasi per eremum
ducimur. Sed cum bene gesserimus quadragenarium
numerum, id est, bene vixerimus in ista temporali
dispensatione, secundum praecepta Dei ambulantes,
accipiemus mercedem denarium illum fidelium. Quia
et Dominus quando ad vineam mercenarios conduxit,
mercedem illis denarium dedit. Omnibus denarium,
et quos mane conduxerat, et quos medio dic, et
quos fine diei, omnibus denarium dedit <note>(Matth. XX,
1-10)</note>. Quia si fuerit ab ineunte aetate quisque fidelis,
denarium accepturus est; jam non per temporum distributionem,
sed in aeterna contemplatione sapientiam
discernentem Creatorem a creatura; ut Creatore
perfruatur, de creatura laudet Creatorem. Sed credidit
aliquis juvenis, et priore tempore suo non fuit
fidelis; denarium est accepturus. Sed credidit senex,
jam in occasu diei quasi hora undecima conductus ad
vineam; et ipse denarium percepturus est. Itaque ad
quadragenarium illum bene gestum, adde mercedem
denarii, et fiet quinquagenarius numerus, qui significat
Ecclesiam futuram ubi semper laudabitur Deus.
Sed quia in nomine Trinitatis vocati sunt omnes, ut
in quadragenario numero bene vivant, et denarium
accipiant, ipsum quinquagenarium ter multiplica, et
fiunt centum quinquaginta. Adde ipsum mysterium
Trinitatis, fiunt centum quinquaginta tres, qui piscium
numerus in dextera inventus est: in quo tamen
numero innumerabilia sunt millia sanctorum. Unde
nulli mali projicientur, quia non ibi erunt: nec ullo
schismate retia disrumpentur, quae sunt vincula unitatis
et pacis.
</p>
          </div3>
        </div2>

<div2>
          <head>CAPUT XII.</head>
<div3>
            <head>12.</head>
            <p>
 <hi>Quadraginta dies ante, et quinquaginta
post Pascha. Carnalis festorum celebratio.
Perfecta beatitudo.</hi> Satis esse arbitror expositum
grande mysterium. Sed scitis quod ad nos pertinet
<pb n="1179"/>
bene operari tempore quadragesimo, ut possimus
Dominum laudare in quinquagesimo. Ideo quadraginta
illos dies, antequam vigilemus, in labore et jejunio
et abstinentia celebramus: significant enim
praesentiam hujus temporis. Post resurrectionem autem
Domini, quia isti dies significant laetitiam sempiternam
(nondum hoc sunt, sed hoc significant: in
mysterio res est, fratres, nondum in effectu: non
enim quando celebratur Pascha, crucifigitur Dominus:
sed quomodo praeterita anniversaria celebratione
significamus, sic et futura quae nondum sunt): isto
ergo tempore relaxantur jejunia; significat enim numerus
dierum istorum quietem futuram. Sed videte,
fratres, ne per multam ebriositatem quasi permissi
magna effusione, carnaliter volentes celebrare istos
dies, non mereamini quod significant in sempiternum
cum Angelis celebrare. Forte enim quemcumque
ebrium reprehendero, dicturus est: Tu nobis tractasti
quia isti dies laetitiam sempiternam significant; tu
nobis insinuasti quia hoc tempus gaudium angelicum
et coeleste praenuntiat: non ergo debui mecum bene
facere? Utinam bene, et non male. Significat enim
tibi gaudium, si fueris templum Dei. Si autem immunditia
vinolentiae impleas templum Dei, sonat tibi
Apostolus, <hi>Quisquis templum Dei corruperit, corrumpet
illum Deus <note>(I Cor. III, 17)</note>
            </hi>. Sit hoc conscriptum in cordibus
Sanctitatis vestrae, meliorem esse hominem minus
intelligentem et melius viventem, quam multum intelligentem
et non bene viventem. Plenitudo quidem
est et beatitudo perfecta, ut cito quisque intelligat et
bene vivat: sed si forte utrumque non potest, melius
est bene vivere, quam cito intelligere. Qui enim bene
vivit, meretur amplius intelligere: qui male vivit, et
quod intelligit perdet. Sic dictum est: <hi>Qui habet, dabitur
ei; qui autem nan habet, et id quod videtur habere,
auferetur ab eo <note>(Matth. XXV, 29)</note>
            </hi>.
</p>
          </div3>
        </div2>
      </div1>

<div1>
        <head>SERMO CCLIII. In diebus Paschalibus XXIV. <hi>De ultima lectione Evangelii Joannis, cap.</hi> XXI, V\. 15-25.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Petrus ob trinam negationem,
ter interrogatus de sua dilectione.</hi> Evangelium sancti Joannis
apostoli, quod dicitur secundum Joannem, hodie
terminatum est, de his quae narravit quomodo apparuerit
Dominus post resurrectionem discipulis suis.
Compellavit ergo apostolum Petrum, illum praesumptorem
et negatorem, cum loqueretur ei jam vivus
morte devicta, et dicebat: <hi>Simon Joannis</hi> (sic enim
appellabatur Petrus), <hi>amas me?</hi> Respondebat ille quod
erat in corde ipsius. Si Petrus respondebat quod in
<pb n="1180"/>
corde habebat; Dominus quare quaerebat, qui cor videbat?
Denique ipse etiam Petrus mirabatur, et cum
quodam taedio audiebat quaerentem, quem noverat
scientem. Semel dictum est: <hi>Amas me?</hi> Responsum
est: <hi>Diligo te, Domine, tu scis.</hi> Et iterum: <hi>Amas me?
Domine, tu omnia nosti; tu scis quia diligo te.</hi> Et tertio, <hi>Amas me?</hi> 
 Contristatus est Petrus. Quid contristaris,
Petre, quia ter respondes amorem? Oblitus
es trinum timorem? Sine interroget te Dominus: medicus
est qui te interrogat, ad sanitatem pertinet
quod interrogat. Noli taedio affici. Exspecta, impleatur
numerus dilectionis, ut deleat numerum negationis.</p>
          </div3>
<div3>
            <head>2.</head>
            <p>
 <hi>Dilectionem Christus postulat sibi erga oves suas impendi.</hi> 
Ubique tamen, ubique, id est, in ipso ternario
numero interrogationis suae Dominus Jesus respondenti
amorem commendat agnos suos, et dicit, <hi>Pasce
agnos meos, pasce oves meas:</hi> tanquam diceret, Quid
mihi retribuis, quia diligis me? Dilectionem tuam ostende
in ovibus meis. Quid mihi praestas, quia diligis me;
quando ego tibi praestiti, ut diligeres me? Sed dilectionem
tuam erga me, habes ubi ostendas, habes ubi exerceas: <hi>pasce agnos meos.</hi> 
</p>
          </div3>
        </div2>

<div2>
          <head>CAPUT II.</head>
<p>Qualiter autem essent pascendi agni
dominici, oves tanto pretio comparatae quanta essent
dilectione pascendae, in consequentibus demonstravit.
Postquam enim Petrus impleto legitimo numero
trinae responsionis professus est se esse Domini dilectorem,
commendatis sibi ovibus ejus, audit de sua
futura passione. Hic demonstravit Dominus, sic diligendas
oves suas ab eis quibus eas commendat, ut parati
sint mori pro eis. Sic idem Joannes in Epistola sua
ait: <hi>Sicut pro nobis Christus animam suam posuit, sic
et nos debemus pro fratribus animas ponere <note>(I Joan.
III, 16)</note>
            </hi>.</p>
<div3>
            <head>3.</head>
            <p>
 <hi>Petrus de se ante infirmus, nunc ex gratia Christi
maturus ad passionem.</hi> Responderat ergo Domino Petrus
per superbam quamdam praesumptionem, quando
ei dixerat, <hi>Animam meam pro te ponam.</hi> Nondum acceperat
vires, quibus impleret promissum. Modo jam
ut possit hoc facere, impletur charitate. Ideo ei dicitur, <hi>Amas me?</hi> 
 Et respondet, <hi>Amo:</hi> quia hoc non
implet nisi charitas. Quid est ergo, Petre? quando negasti,
quid timuisti? Totum quod timuisti, hoc erat,
mori. Vivus tecum loquitur, quem mortuum vidisti:
noli jam timere mortem; in illo victa est, quam timebas.
Pependit in cruce, confixus est clavis, spiritum
reddidit, lancea percussus est, in sepulcro positus.
Hoc timuisti, quando negasti; ne hoc patereris,
timuisti; et mortem timendo, vitam negasti. Modo
intellige: quando timuisti mori, tunc es mortuus.
Mortuus est enim negando: sed resurrexit plorando.
Quid deinde ait illi? <hi>Sequere me</hi> sciens ejus maturitatem.
Si enim meministis, imo quia meminerunt qui
legerunt; commemorentur etiam qui non meminerunt,
aut cognoscant qui non legerunt. Dixerat Petrus: <hi>Sequar
te quocumque ieris.</hi> Et Dominus ad illum: <hi>Non
potes me sequi modo: sequeris autem postea (Joan. XIII,
<pb n="1181"/>
37, 36)</hi>. <hi>Modo,</hi> inquit, <hi>non potes:</hi> promittis, sed
ego video vires tuas. Ego venam cordis inspicio, et
quod verum est aegroto renuntio. <hi>Non potes me sequi
modo.</hi> Sed ista medici renuntiatio, non est desperatio:
adjunxit, et ait, <hi>Sequeris autem postea.</hi> Eris sanus,
et sequeris me. Jam quia videt quid agatur in
corde ipsius, et videt quod donum dederit dilectionis
animae ipsius, dicit ei: <hi>Sequere me.</hi> Ego certe
dixeram, <hi>Non potes modo:</hi> ego modo dico, <hi>Sequere
me.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Quaestio de verbis Domini, quomodo
velit manere Joannem donec veniat.</hi> Sed nata est
quaedam quaestio non omittenda. Cum dixisset Dominus
Petro, <hi>Sequere me:</hi> respexit Petrus ad discipulum
quem diligebat Jesus, id est, ad ipsum Joannem,
qui Evangelium hoc scripsit; et ait Domino, <hi>Domine, iste quid?</hi> 
 Scio quia diligis eum, quomodo
ego sequor, et ipse non sequitur? Ait Dominus: <hi>Sic
eum volo manere, donec veniam: tu me sequere.</hi> Ipse
vero Evangelista, ipse qui scripsit, de quo dictum est
hoc, <hi>Sic eum volo manere, donec veniam;</hi> secutus adjunxit
verba sua in Evangelio, et ait, natam fuisse
famam inter fratres propter hoc verbum, quia discipulus
ille non esset moriturus. Et ut tolleret istam
opinionem adjunxit: <hi>Non autem dixit, eum non fuisse
moriturum: sed tantum dixit, Sic eum volo manere,
donec veniam: tu me sequere.</hi> Hanc ergo opinionem,
qua putabatur Joannes non moriturus, abstulit Joannes
ipse consequentibus verbis suis, et ne hoc credatur,
ait: Non hoc dixit Dominus, sed dixit hoc.
Quare illud autem dixerit, Joannes non exposuit, sed
nobis reliquit propter quod pulsemus, si forte aperiatur
nobis.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Verba illa Domini duobus modis
intelligi possunt. Primo de passione non a Joanne subeunda,
secundo de Joannis Evangelio non bene intelligendo
nisi in futura felicitate.</hi> Quantum mihi Dominus
donare dignatur, quantum mihi videtur (videtur
autem et melius melioribus), sic puto istam solvi quaestionem
duobus modis: aut de passione Petri dixit
Dominus, quod dixit; aut de Evangelio Joannis. Quod
est de passione: ut sit, <hi>Sequere me,</hi> patere pro me,
patere quod ego. Crucifixus est enim Christus, crucifixus
est et Petrus. Expertus est clavos, expertus
est cruciatus. Joannes autem nihil eorum expertus est:
hoc est, <hi>Sic eum volo manere,</hi> sine vulnere, sine cruciatu
dormiat, et exspectet me. <hi>Tu me sequere,</hi> patere
quod ego: sanguinem fudi pro te, funde pro me.
Uno ergo isto modo exponi potest, quod dictum est, <hi>Sic eum volo manere, donec veniam: tu me sequere:</hi> 
Nolo ut ipse patiatur, tu patere. Secundum autem
Evangelium Joannis, hoc mihi videtur intelligi: quoniam
Petrus scripsit de Domino, scripserunt et alii;
sed scriptura eorum magis circa humanitatem Domini
est occupata. Dominus enim Christus et Deus est, et
homo. Quid est homo? Anima et caro. Quid est ergo
Christus? Verbum, anima et caro. Sed qualis anima?
quia et pecora habent animas. Verbum, rationalis anima
et caro; hoc totum Christus. Sed de divinitate
<pb n="1182"/>
Christi in litteris Petri aliquid: in Evangelio autem
Joannis multum eminet. <hi>In principio erat Verbum,</hi> 
ipse dixit. Transcendit nubes, et transcendit sidera,
transcendit Angelos, transcendit omnem creaturam,
pervenit ad Verbum, per quod facta sunt omnia.  In
principio erat Verbum, et Verbum erat apud Deum,
et Deus erat Verbum: hoc erat in principio apud Deum.
Omnia per ipsum facta sunt   <note>(Joan. I, 1-3)</note>. Quis videt,
quis cogitat, quis digne suscipiat, quis digne pronuntiet?
Tunc habet bene intelligi, quando venerit
Christus. <hi>Sic eum volo manere, donec veniam.</hi> Exposui
sicut potui: potest ipse melius in cordibus
vestris.
</p>
          </div3>
        </div2>
      </div1>

<div1>
        <head>SERMO CCLIV. In diebus Paschalibus, XXV.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Tristitiae tempus prius tempore
laetitiae.</hi> Sic se habet, fratres mei, sic se habet
miseria nostrae conditionis et Dei miseratio, ut
tempus moestitiae tempus laetitiae praecedat: id est, ut
prius sit tempus moestitiae, posterius tempus laetitiae;
prius sit tempus laboris, posterius quietis; prius sit
tempus calamitatis, posterius felicitatis. Sic se habet
miseria nostrae conditionis, ut diximus, et divina miseratio.
Tempus enim moestitiae, laboris, miseriae,
peccata nostra nobis pepererunt: tempus vero laetitiae,
quietis, felicitatis, non venit de meritis nostris,
sed de gratia Salvatoris. Aliud meremur, aliud speramus:
meremur mala, speramus bona. Hoc facit misericordia
ejus, qui creavit nos.</p>
          </div3>
<div3>
            <head>2.</head>
            <p>
 <hi>Tristitia unde esse debet. Poenitentia impoenitenda.</hi> 
Sed tempore miseriae nostrae, et, sicut Scriptura loquitur,
diebus nativitatis nostrae, nosse debemus unde
debeat esse ipsa tristitia. Tristitia enim sic est, quomodo
stercus. Stercus non loco suo positum, immunditia
est. Stercus non loco suo positum, immundam
facit domum: loco suo positum, fertilem facit agrum.
Videte stercoris locum ab agricola provisum. Ait Apostolus:
  Et quis est qui me laetificet, nisi qui contristatur
ex me   <note>(II Cor. II, 2)</note>? Et alio loco:   Tristitia,  
inquit,   secundum Deum poenitentiam in salutem
impoenitendam operatur <note>(Id. VII, 10)</note>.   Qui secundum
Deum tristis est, in poenitentiam tristis est de
peccatis suis. Tristitia de iniquitate propriam justitiam
parturit. Prius tibi displiceat quod es, ut possis
esse quod non es.
</p>
          </div3>
        </div2>

<div2>
          <head>CAPUT II.</head>
<p>  Quae secundum Deum est,   inquit,
  tristitia, poenitentiam in salutem impoenitendam operatur.
Poenitentiam,   inquit,   in salutem.   Qualem
salutem?   Impoenitendam.   Quid est,   Impoenitendam?  
Cujus te omnino poenitere non possit. Habuimus
enim vitam cujus nos debuimus poenitere: habuimus
vitam poenitendam. Sed non possumus pervenire
<pb n="1183"/>
ad vitam impoenitendam, nisi per malae vitae poenitentiam.
Numquid, fratres, ut dicere coeperam,
in massa tritici purgata invenies stercus? Tamen ad
illum nitorem, ad illam speciem et pulchritudinem
per stercus pervenitur: rei pulchrae foeditas via
fuit.</p>
<div3>
            <head>3.</head>
            <p>
 <hi>Infructuosae arbori stercus adhibitum figura poenitentiae.</hi> 
Merito etiam Dominus dicit in Evangelio de
quadam arbore infructuosa: <hi>Jam ecce triennium est
quod venio ad eam, et fructum in ea non invenio: praecidam
illam, ne mihi agrum impediat.</hi> Intercedit colonus:
intercedit jam securi imminente infructuosis
radicibus, et pene feriente; intercedit colonus, quomodo
intercessit Deo Moyses; intercedit colonus, et
dicit: <hi>Domine, dimitte illam et hoc anno; circumfodio
ei, et adhibeo cophinum stercoris: si fecerit fructum,
bene; si quo minus, praecides eam <note>(Luc. XIII, 6, 9)</note>
            </hi>.
Arbor ista genus est humanum. Visitavit istam arborem
Dominus tempore Patriarcharum, quasi primo
anno. Visitavit eam tempore Legis et Prophetarum,
quasi secundo anno. Ecce in Evangelio tertius annus
illuxit. Jam quasi praecidi debuit: sed interpellat misericors
misericordem. Qui enim se volebat exhibere
misericordem, ipse sibi opposuit intercessorem. Dimittatur,
inquit, et hoc anno: circumfodiatur ei fossa;
signum est humilitatis: adhibeatur cophinus
stercoris, si forte det fructum. Imo quia dat fructum,
ex parte non dat fructum, veniet Dominus ejus, et
dividet eam <note>(Luc. XII, 46)</note>. Quid est, dividet? Quia
sunt boni, et sunt mali: modo autem in uno coetu,
tanquam in uno corpore sunt constituti.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Tristitia de saeculi rebus perniciosa.
Quae hic lugenda.</hi> Ergo, fratres mei, ut dixi, stercoris
locus opportunus dat fructum, importunus autem
locum facit immundum. Nescio quis tristis est,
inveni nescio quem tristem: stercus video, locum
quaero; dic, amice, unde tristis es? Perdidi, inquit,
pecuniam. Locus immundus, fructus nullus. Audiat
Apostolum: <hi>Tristitia mundi mortem operatur <note>(II Cor.
VII, 10)</note>
            </hi>. Non solum fructus nullus, sed et magna
pernicies. Sic et de caeteris rebus ad gaudia saecularia
pertinentibus, quas res longum est enumerare.
Video alium tristantem, gementem, flentem: multum
stercoris video, et ibi locum quaero. Et cum viderem
tristem, flentem; inspexi et orantem. Orans nescio
quid mihi bonae significationis ingessit: sed adhuc
locum quaero. Quid enim si iste orans, gemens, magno
fletu mortem roget inimici sui? Etiamsi sic jam
plorat, jam rogat, jam orat; locus immundus, fructus
nullus. Plus est quod invenimus in Scripturis:
rogat ut moriatur inimicus ipsius, incidit in maledictionem
Judae: <hi>Oratio ejus fiat in peccatum <note>(Psal.
CVIII, 7)</note>
            </hi>. Inspexi alium rursus gementem, flentem,
orantem: stercus agnosco, locum quaero. Intendi autem
orationi ejus, et audio dicentem, <hi>Ego dixi: Domine,
miserere mei; sana animam meam, quoniam peccavi
tibi <note>(Psal. XL, 5)</note>
            </hi>. Gemit peccatum: agnosco
agrum, exspecto fructum. Deo gratias: bono loco est
stercus; non ibi vacat; fructum parturit. Hoc est
<pb n="1184"/>
vere tempus fructuosae moestitiae, ut conditionem
mortalitatis nostrae, abundantiam tentationum, subreptiones
peccatorum, adversitates cupiditatum,
rixas concupiscentiarum contra bonas cogitationes
semper tumultuantium doleamus: hinc tristes
simus.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Duo tempora, Quadragesimae et
Quinquagesimae, quid significent. Alleluia quid.</hi> Hoc
tempus miseriae nostrae et gemitus nostri, quadraginta
dies illi significant ante Pascha: laetitiae vero,
quae posterior erit, quietis, felicitatis, vitae aeternae,
regni sine fine, quod nondum est, his diebus quinquaginta,
quibus diebus Deo laudes dicuntur, significatur.
Significantur enim nobis duo tempora: unum
ante resurrectionem Domini; alterum post resurrectionem
Domini; unum in quo sumus, alterum in
quo nos futuros esse speramus. Tempus moeroris,
quod significant dies Quadragesimae, et significamus
et habemus: tempus autem laetitiae et quietis et regni,
quod significant dies isti, significamus per Alleluia,
sed nondum habemus laudes. Sed nunc suspiramus ad
Alleluia. Quid est, Alleluia? Laudate Deum. Sed
nondum habemus laudes: in Ecclesia frequentantur
laudes Dei post resurrectionem, quia nobis erit perpetua
laus post resurrectionem nostram. Domini
passio tempus nostrum significat, in quo nunc flemus.
Flagella, vincula, contumeliae, sputa, spinea
corona, vinum fellitum, in spongia acetum, insultationes,
opprobria, postremo ipsa crux, in ligno membra
sacra pendentia, quid nobis significant, nisi tempus
quod agimus, tempus moeroris, tempus mortalitatis,
tempus tentationis? Ideo foedum tempus: sed
foeditas ista stercoris sit in agro, non in domo. Moeror
sit de peccatis, non de cupiditatibus fraudatis.
Foedum tempus: sed si bene utamur, fidele tempus.
Quid foetidius agro stercorato. Pulchrior fuit ager, antequam
cophinum stercoris haberet; perductus est
ager ad foeditatem, ut veniret ad ubertatem. Ergo
foeditas hujus temporis signum est: sed nobis sit ista
foeditas tempus fertilitatis.
</p>
          </div3>
        </div2>

<div2>
          <head>CAPUT V.</head>
<p>Videamus ergo cum propheta, quid
dicat, <hi>Vidimus eum,</hi> Qualem? <hi>Non habentem speciem
neque decorem <note>(Isai. LIII, 2)</note>
            </hi>. Quare? Alium prophetam
interroga: <hi>Dinumeraverunt omnia ossa mea <note>(Psal. XXI,
18)</note>
            </hi>. Dinumerata sunt ossa pendentis. Foeda species,
crucifixi species: sed ista foeditas pulchritudinem parturit.
Quam pulchritudinem? Resurrectionis. Quia <hi>speciosus forma prae filiis hominum 
 <note>(Psal. XLIV, 3)</note>
            </hi>.</p>
<div3>
            <head>6.</head>
            <p>
 <hi>Debitor Deus quia promisit, non quia accepit. Deo
retribuere aliquid non valemus.</hi> Laudemus ergo, fratres,
Dominum; quia ejus fidelia promissa retinemus,
nondum accepimus. Parum putatis, quia promissorem
tenemus, ut jam debitorem exigamus? Promissor
Deus debitor factus est bonitate sua, non praerogantia
nostra. Quid ei dedimus, ut eum debitorem
teneamus? An forte quod audistis in Psalmo: <hi>Quid retribuam Domino?</hi> 
 Primo quando dicit, <hi>Quid
retribuam Domino?</hi> verba sunt debitoris, non debitum
exigentis. Praerogatum est illi: <hi>Quid retribuam Domino?</hi> 
<pb n="1185"/>
Quid est, <hi>Quid retribuam?</hi> Rependam. Pro
qua re? <hi>Pro omnibus quae retribuit mihi.</hi> Quid retribuit
mihi? Primo nihil eram, et fecit me; perieram, quaesivit
me; quaerens invenit me, captivum redemit me,
emptum liberavit me, de servo fratrem fecit me. <hi>Quid retribuam Domino?</hi> 
 Non habes quod retribuas.
Quando ab illo totum exspectas, quid habes retribuere?
Sed exspecta: nescio quid vult dicere. Cur
quaerit, <hi>Quid retribuam Domino pro omnibus quae retribuit
mihi?</hi> Circumspiciens undique quid retribuat,
quasi invenit. Quid invenit? <hi>Calicem salutaris accipiam.</hi> 
Retribuere cogitabas, adhuc accipere quaeris. Vide,
rogo. Si adhuc accipere quaeris, adhuc debitor eris;
quando retributor? Si ergo semper debitor eris,
quando retribues? Non invenis quod retribuas: nisi
quod dederit, non habebis.</p>
          </div3>
<div3>
            <head>7.</head>
            <p>
 <hi>Homo de suo non habet nisi mendacium.</hi> Vide,
quando dicebas, <hi>Quid retribuam?</hi> ad illud pertinet
quod dixisti, <hi>Omnis homo mendax <note>(Psal.
CXV, 11-13)</note>
            </hi>. Qui enim voluerit dicere quia retribuet
aliquid Deo, mendax est (omnia ab illo speranda
sunt; a nobis ipsis praeter illum nihil nisi forte
peccatum), et mendacium de suo loquitur. Vere plene
de suo abundat homo; mendacium omnino hic habet
et thesaurum mendaciorum: cor suum mentiatur,
quantum potest, non deficit; fingat quidquid potest,
mentiatur quidquid potest. Quare? Quia quod gratis
habet, de se habet, non illud emit. Quando venitur
ad veritatem, si verax vult esse, non erit de suo.
</p>
          </div3>
        </div2>

<div2>
          <head>CAPUT VI.</head>
<p>Mendax Petrus de suo. Ubi mendax?
Promisit nobis Dominus passionem: et dicit, <hi>Absit a te, non fiat illud. Omnis homo mendax.</hi> 
 Unde
mendax? Ipsum Dominum audi: <hi>Non sapis quae Dei
sunt, sed quae sunt hominis.</hi> Verax autem Petrus:
quando? <hi>Tu es Christus Filius Dei vivi.</hi> Unde ista veritas
homini mendaci? Ecce homo dicit, <hi>Tu es Christus
Filius Dei vivi.</hi> Quis dicit? Petrus. Quid erat Petrus?
Homo, qui dixit verum. Certe, <hi>Omnis homo
mendax.</hi> Ecce, ecce lingua ejus; ecce lingua de lingua
ejus: quomodo, <hi>Omnis homo mendax?</hi> Audi,
quia <hi>Omnis homo mendax,</hi> quia de suo. Ergo unde
Petrus verax? Audi ipsam veritatem: <hi>Beatus es, Simon
Bar-Jona.</hi> Unde beatus? de suo? Absit. <hi>Quia tibi
non revelavit caro et sanguis, sed Pater meus qui in
coelis est <note>(Matth. XVI, 22, 23, 16, 17)</note>
            </hi>.</p>
<div3>
            <head>8.</head>
            <p>
 <hi>Laudandus Deus nunc et semper.</hi> Laudemus ergo
Dominum, charissimi, laudemus Deum, dicamus Alleluia.
Significemus istis diebus diem sine fine; significemus
locum immortalitatis, tempus immortalitatis;
festinemus ad domum aeternam. <hi>Beati qui habitant in
domo tua; in saecula saeculorum laudabunt te <note>(Psal.
LXXXIII, 5)</note>
            </hi>. Lex dicit, Scriptura dicit, veritas dicit.
Venturi sumus ad domum Dei, quae est in coelis. Ibi
non quinquaginta diebus Deum laudabimus; sed
quemadmodum scriptum est, <hi>in saecula saeculorum.</hi> 
Videbimus, amabimus, laudabimus. Nec quod videbimus
deficiet, nec quod amabimus peribit, nec quod
laudabimus tacebit; sempiternum totum erit, sine
fine erit. Laudemus, laudemus; sed non solis vocibus,
<pb n="1186"/>
laudemus et moribus: laudet lingua, laudet vita;
sed habeat charitatem infinitam. Conversi ad Dominum,
etc.
</p>
          </div3>
        </div2>
      </div1>

<div1>
        <head>SERMO CCLV. In diebus Paschalibus, XXVI. <hi>De Alleluia.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Alleluia, piorum hic solatium,
sola erit actio beatorum.</hi> Quoniam voluit Dominus,
ut Charitatem vestram in Alleluia videremus,
de Alleluia vobis verbum debemus. Non sim
oneri, si commemoro quod nostis: quia et ipsum Alleluia
quotidie dicimus, et quotidie delectamur. Nostis
enim quia Alleluia, latine dicitur Laudate Deum:
et in hoc verbo consonantes ore et consentientes corde,
exhortamur nos invicem ad laudandum Deum.
Eum tantum homo securus laudat, qui non habet
unde displiceat. Et in hoc quidem tempore peregrinationis
nostrae ad solatium viatici dicimus Alleluia;
modo nobis Alleluia canticum est viatoris: tendimus
autem per viam laboriosam ad quietam patriam,
ubi retractis omnibus actionibus nostris, non remanebit
nisi Alleluia.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Mariae et Marthae diversa officia.</hi> 
Istam partem suavissimam sibi Maria elegerat, quae
vacabat, discebat, laudabat: Martha vero soror ejus,
circa plurima fuerat occupata. Equidem agebat rem
necessariam, sed non permansuram: agebat rem viae,
nondum patriae: agebat rem peregrinationis, nondum
possessionis. Susceperat enim Dominum, et eos qui
cum illo erant. Et Dominus carnem habebat: et sicut
pro nobis dignatus est carnem suscipere, ita dignatus
est esurire et sitire. Et ex eo quod dignatus est esurire
et sitire, dignatus est pasci ab eis quos ipse ditavit:
dignatus est suscipi, non inopia, sed gratia. Agebat
ergo Martha quod pertinebat ad necessitatem esurientium
et sitientium: parabat conversatione sollicita,
quod manducaretur et biberetur a sanctis et ab ipso
Sancto sanctorum in domo ejus <note>(Luc. X, 38-42)</note>.
Magnum opus, sed transitorium. Numquid esurire et
sitire semper erit? Quando inhaerebimus purissimae
illi et perfectissimae bonitati, non erit quare servire
necessitati. Beati erimus, nullo indigentes; multum
habentes, nihil quaerentes. Et quid est quod habebimus,
ut nihil quaeramus? Dixi: quod creditis, postea
videbitis. Quod ergo diximus, multum habentes et
nihil quaerentes, id est, nullo indigentes; quid est ipsum
quod habebimus? Servientibus sibi Deus, colentibus
eum, credentibus in eum, sperantibus in eum,
amantibus eum quid dabit?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Beneficia Dei in omnes et bonos et malos.
<pb n="1187"/>
Sanitas a Deo.</hi> Videmus enim quanta det in hoc
tempore diffidentibus de illo, desperantibus de illo,
aversis ab illo, blasphemantibus illum; videmus
quanta dona largiatur. Ab illo est enim primo sanitas:
quae sic dulcis est, ut in fastidium nunquam veniat.
Quando hanc habet, quid deest pauperi? Quando
istam non habet, quidquid habet quid prodest diviti?
Ab illo est ergo, id est, a Domino Deo nostro
quem colimus, a vero Deo in quem credimus, et in
quo speramus, et quem diligimus; ab illo est tanta
res, sanitas. Videte tamen, cum sit magna res sanitas,
quomodo eam det et bonis et malis, et blasphematoribus
suis et laudatoribus suis. Et quid dicam?
Utrique homines sunt. Omni pecore melior est et malus
homo. Dat sanitatem etiam jumentis et draconibus,
usque ad muscas et vermiculos donat sanitatem;
et salvat omnia qui creavit omnia. Ut ergo alia omittamus;
quia nihil melius invenimus quam est sanitas:
non solum eam dat Deus hominibus, sed et pecoribus,
sicut dicit Psalmus: <hi>Homines et jumenta salvos
facies, Domine; sicut multiplicata est misericordia
tua, Deus.</hi> Sic enim es, quia Deus es; ut bonitas tua
non remaneat in summis, et deserat infima. Pervenit
ab Angelis usque ad extrema et minuta animalia.
Pervenit enim a fine usque in finem pertendens fortiter
sapientia, et disponit omnia suaviter <note>(Sap. VIII,
1)</note>: et in ipsa dispositione suavitatis ejus, suavis est
omnibus sanitas.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Deum aliquid servare bonis. Homines
et filii hominum in quo differant.</hi> Cum ergo tantum
bonum det et bonis et malis, et hominibus et
jumentis; quid est, fratres mei, quod servat bonis?
Jam enim dixerat, <hi>Homines et jumenta salvos facies,
Domine; sicut multiplicata est misericordia tua, Deus.</hi> 
Et deinde adjunxit: <hi>Filii autem hominum <note>(Psal. XXXV,
7, 8)</note>
            </hi>. Qui sunt isti? Quasi alii sunt homines, de quibus
paulo ante dixerat, <hi>Homines et jumenta salvos facies,
Domine;</hi> et alii filii hominum. Aliud enim sunt
homines quam filii hominum, et aliud sunt filii hominum
quam homines? Quid sibi ergo vult ista distinctio?
Nisi forte quia homines pertinent ad hominem,
filii hominum ad Filium hominis: homines, ad hominem;
filii hominum, ad Filium hominis. Est enim
quidam homo qui non fuit filius hominis. Qui enim
primus factus est, homo fuit, filius hominis non fuit.
Quid ergo nobis venit per hominem, et quid nobis
venit per Filium hominis? Commemoro quod venit
per hominem, et Apostoli verba dico: <hi>Per unum hominem
peccatum intravit in mundum, et per peccatum
mors: et ita in omnes homines pertransiit, in quo omnes
peccaverunt <note>(Rom. V, 12)</note>
            </hi>. Ecce quod nobis propinavit
homo, ecce quod de parente bibimus, et vix
digerimus. Si hoc per hominem, quid per Filium hominis?
  Proprio,   inquit,   Filio non pepercit.  
Si   proprio Filio non pepercit, sed pro nobis omnibus
tradidit eum; quomodo non et cum illo omnia
nobis donabit   <note>(Id. VIII, 32)</note>. Item,   Sicut per
<pb n="1188"/>
inobedientiam unius hominis peccatores constituti
sunt multi; sic et per obedientiam unius hominis,
justi constituentur multi   <note>(Rom. V, 19)</note>. Per illum ergo
peccatum, per Christum justitia. Omnes ergo peccatores
ad hominem pertinent: omnes justi ad Filium
hominis. Quid ergo miramini, quia peccatores, quia
impii, quia iniqui, quia Dei contemptores, a Deo
aversi, saeculi dilectores, amplectentes iniquitatem,
odio habentes veritatem, hoc est, homines pertinentes
ad hominem; quid miramini, quia habent istam
sanitatem, cum audiatis Psalmum, <hi>Homines et jumenta
salvos facies, Domine?</hi> Ne extollerent se ipsi
homines, quia habent temporalem sanitatem, addita
sunt illis jumenta. Quid est ergo unde gaudes, homo?
Nonne tibi cum asino tuo commune est, et cum gallina
tua, cum quocumque animante in domo tua, cum
istis passeribus? nonne tibi sanitas corporis cum his
omnibus communis est?
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Piis promissa delectatio laudis
Dei, quae non datur impiis.</hi> Quaere ergo quod promissum
est filiis hominum, et audi quod sequitur: <hi>Filii
autem hominum sub tegmine alarum tuarum sperabunt.</hi> 
Interim sperabunt, quamdiu in via sunt. <hi>Filii autem
hominum sub tegmine alarum tuarum sperabunt. Spe
enim salvi facti sumus <note>(Id. VIII, 24)</note>
            </hi>. Hoc non pertinet
ad homines et jumenta, sperare sub tegmine alarum
Dei. Et ecce spes lactat nos, nutrit nos, confirmat nos,
et in ista laboriosa vita consolatur nos; in ipsa spe
cantamus Alleluia. Ecce spes quantum gaudium habet.
Res ipsa quid erit? Quid erit quaeris? Audi quod
sequitur: <hi>Inebriabuntur ab ubertate domus tuae <note>(Psal.
XXXV, 7-9)</note>
            </hi>. Hujus rei spes est. Sitimus, esurimus,
opus est ut satiemur: sed in via fames, in patria satietas.
Quando satiabimur? <hi>Satiabor cum manifestata
fuerit gloria tua <note>(Psal. XVI, 15)</note>
            </hi>. Modo autem gloria Dei
nostri, gloria Christi nostri latet: et cum illo abscondita
est et nostra. Sed <hi>cum Christus apparuerit vita vestra,
tunc et vos cum illo apparebitis in gloria <note>(Coloss. III, 4)</note>
            </hi>.
Tunc erit Alleluia in re: modo autem in spe. Spes
illam cantat, amor cantat modo, amor cantabit et
tunc: sed modo cantat amor esuriens, tunc cantabit
amor fruens. Quid est enim Alleluia, fratres mei?
Dixi vobis, Laus Dei est. Ecce modo verbum auditis,
et in audiendo delectamini, et in delectatione laudatis.
Si rorem sic amatis, fontem ipsum quomodo amabitis?
Quod est enim stomacho ructanti ructatio, hoc
est cordi saginato laudatio. Si enim laudamus quod
credimus, quomodo laudabimus cum viderimus? Ecce
quod sibi Maria elegerat: sed significabat vitam illam,
nondum tenebat.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Duae vitae in Martha et Maria adumbratae.
Unum necessarium. Dei fruitio erit beatis
bonorum omnium loco.</hi> Duae sunt vitae: una pertinens
ad delectationem, altera pertinens ad necessitatem.
Quae ad necessitatem, laboriosa est: quae ad delectationem,
voluptuosa est. Sed intra intro, noli foris
quaerere delectationem: ne tumescas de illa, et per
angustum intrare non possis. Ecce quomodo Maria
Dominum videbat in carne, et Dominum audiebat per
<pb n="1189"/>
carnem, sicut audistis, cum Epistola ad Hebraeos legeretur,
quasi per velum <note>(Hebr. X, 20)</note>. Nullum erit
velum, quando videbimus facie ad faciem. Maria ergo
sedebat, hoc est vacabat, et audiebat, et laudabat:
Martha vero circa plurimum ministerium occupata
erat. Et dicit ei Dominus, <hi>Martha, Martha, circa
multa es occupata: porro unum est necessarium <note>(Luc.
X, 38, 42)</note>
            </hi>. Unum verum: multa non erunt necessaria.
Antequam perveniamus ad unum, multis indigemus.
Unum nos extendat, ne multa distendant et
abrumpant ab uno. Ipsum unum dixit apostolus Paulus,
quia nondum perceperat. <hi>Ego,</hi> inquit, <hi>non me arbitror
apprehendisse. Unum autem, quae retro oblitus,
in ea quae ante sunt extentus.</hi> Non distentus, sed extentus.
Unum enim extendit, non distendit. Multa distendunt,
unum extendit. Et quamdiu extendit? Quamdiu
hic sumus. Cum venerimus, colligit, non extendit. <hi>Unum autem, quae retro oblitus, in ea quae ante sunt
extentus, secundum intentionem.</hi> 
 Ecce extensionem:
nunquam distensionem. <hi>Secundum intentionem sequor,
ad palmam supernae vocationis Dei in Christo Jesu <note>(Philipp.
III, 13, 14)</note>
            </hi>. Ordo verborum est: <hi>Unum autem
sequor.</hi> Tunc ergo veniemus, et uno perfruemur; sed
ipsum unum omnia nobis erit. Quid enim diximus,
fratres, quando coepi loqui? Quid est ipsum multum
quod habebimus, quando non indigebimus? quid est
multum quod habebimus? Hoc proposueram dicere:
quid nobis dabit Deus, quod non dabit illis? <hi>Tollatur
impius, ne videat claritatem Dei <note>(Isai. XXVI, 10)</note>
            </hi>.
Ergo claritatem suam nobis dabit Deus, qua fruamur:
unde tolletur impius, ne videat claritatem Dei.
Totum multum nostrum quod habebimus, ipse Deus
erit. Avare, quid quaerebas accipere? Quid quaerit a
Deo, cui non sufficit Deus?
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Carnalis cogitatio de futura felicitate.
Gaudium carnale de mentis aegritudine venit.
Vera sanitas nostra, immortalitas. Divitiae terrenae, non
facultatis, sed infirmitatis argumenta.</hi> Sed quando dicitur,
quia Deum habebimus, et ipso solo contenti erimus,
imo ipso solo sic delectabimur, ut nihil aliud
requiramus; quia et in uno ipso fruemur, et in nobis
invicem ipso fruemur: (quid enim sumus, si Deum
non habemus? aut quid aliud in nobis quam Deum
debemus diligere, aut quia habemus, aut ut habeamus?)
quando ergo dicitur quia caetera subtrahuntur,
et solus Deus erit quo delectemur; quasi angustatur
anima, quae consuevit multis delectari; et dicit sibi
anima carnalis, carni addicta, carnalibus cupiditatibus
implicata, visco malarum cupiditatum involutas
pennas habens, ne volet ad Deum, dicit sibi: Quid
mihi erit, ubi non manducabo, ubi non bibam, ubi
cum uxore mea non dormiam? quale mihi gaudium
erit? Hoc gaudium tuum de aegritudine est, non de
sanitate. Certe ipsa caro tua in hoc tempore aliquando
aegrotat, aliquando sana est. Intendite, ut aliquid
dicam, unde capiatis, exemplum rei quam non possum
dicere. Sunt quaedam aegrotantium desideria:
ardent desiderio aut alicujus fontis, aut alicujus
pomi; et sic ardent, ut existiment quia si sani fuerint,
<pb n="1190"/>
frui debeant ipsis desideriis suis. Venit sanitas,
et perit cupiditas. Quod desiderabat, fastidit: quia
hoc in illo febris quaerebat. Et qualis est ista sanitas,
in qua convalescit aegrotus?
</p>
          </div3>
        </div2>

<div2>
          <head>CAPUT VIII.</head>
<p>Sanitas ista qua dicimur sani,
quid est? Sed tamen hinc capite exemplum. Quia
cum multa sint aegrotantium desideria, quae ista sanitas
tollit; quomodo illa tollit ista sanitas, sic omnia
tollit immortalitas: quia sanitas nostra immortalitas
est. Recolite Apostolum, et videte quid erit: <hi>Oportet corruptibile hoc induere incorruptionem, et
mortale hoc induere immortalitatem 
 <note>(I Cor. XV, 53)</note>
            </hi>.
Et erimus aequales Angelis Dei <note>(Matth. XXII, 30)</note>.
Numquid illi miseri sunt, qui non epulantur? Nonne
ideo beatiores, quia istis non indigent? An vero quilibet
dives aequabitur Angelis? Angeli vere divites
sunt. Quid dicuntur divitiae? Facultates. Angeli habent
magnas facultates, qui habent magnas facilitates. Audis
cum laudatur dives: Quantum magnus est, dominus
est, dives est, potens est. Quantum magnum ut eat
quo vult, jumenta adsunt, sumptus adsunt, servi adsunt,
ministeria adsunt. Omnia ista habet dives: quo
vult it, laborem non patitur. Angelus ubi voluerit,
ibi erit: nec dicit, Junge; nec dicit, Sterne; quod
cum superbia dicunt divites, et tumescere inde volunt,
quia habent quibus dicant, Junge et Sterne. Infelix,
verba ista sunt infirmitatis, non facultatis. Non
ergo indigebimus: et ideo beati erimus. Pleni enim
erimus, sed Deo nostro: et omnia quae hic pro magno
desideramus, ipse nobis erit. Pro magno cibum
hic quaeris: Deus tibi cibus erit. Amplexum carnis
hic quaeris: <hi>Mihi autem adhaerere Deo, bonum est <note>(Psal. LXXII, 28)</note>
            </hi>.
Divitias hic quaeris: quomodo
tibi deerunt omnia, quando illum habebis qui fecit
omnia? Et ut verbis Apostoli te faciam securum, de
illa vita hoc dixit: <hi>Ut sit Deus omnia in omnibus <note>(I Cor. XV, 28)</note>
            </hi>.</p>
</div2>
      </div1>

<div1>
        <head>SERMO CCLVI. In diebus Paschalibus, XXVII. <hi>De Alleluia.</hi> </head>
<div3>
          <head>1.</head>
          <p>
 <hi>Laudare Deum oportet vita et lingua. Concordia
et securitas perfecta laudantium Deum non nisi
in coelo.</hi> Quoniam placuit Domino Deo nostro, ut hic
constituti praesentia corporali, etiam cum vestra
Charitate illi cantaremus Alleluia, quod latine interpretatur,
Laudate Dominum; laudemus Dominum,
fratres, vita et lingua, corde et ore, vocibus et moribus.
Sic enim sibi dici vult Deus Alleluia, ut non sit
in laudante discordia. Concordent ergo prius in nobis
ipsis lingua cum vita, os cum conscientia. Concordent,
inquam, voces cum moribus, ne forte bonae
voces testimonium dicant contra malos mores. O
felix Alleluia in coelo, ubi templum Dei Angeli sunt!
Ibi enim concordia summa laudantium, ubi est exsultatio
secura cantantium: ubi nulla lex in membris
repugnat legi mentis; ubi non est rixa cupiditatis, in
<pb n="1191"/>
qua periclitetur victoria charitatis. Hic ergo cantemus
Alleluia adhuc solliciti, ut illic possimus aliquando
cantare securi. Quare hic solliciti? Non vis
ut sim sollicitus, quando lego, <hi>Numquid non tentatio
est vita humana super terram <note>(Job VII, 1)</note>
          </hi>? Non vis
ut sim sollicitus, quando mihi adhuc dicitur, <hi>Vigilate
et orate, ne intretis in tentationem <note>(Marc. XIV, 38)</note>
          </hi>?
Non vis ut sim sollicitus, ubi sic abundat tentatio, ut
nobis ipsa praescribat oratio, quando dicimus, <hi>Dimitte
nobis debita nostra, sicut et nos dimittimus debitoribus
nostris?</hi> Quotidie petitores, quotidie debitores. Vis
ut sim securus, ubi quotidie peto indulgentiam pro
peccatis, adjutorium pro periculis? Cum enim dixero
propter praeterita peccata, <hi>Dimitte nobis debita nostra,
sicut et nos dimittimus debitoribus nostris:</hi> continuo
propter futura pericula addo et adjungo, <hi>Ne nos inferas
in tentationem <note>(Matth. VI, 12, 13)</note>
          </hi>. Quomodo est
autem populus in bono, quando mecum clamat, <hi>Libera
nos a malo?</hi> Et tamen, fratres, in isto adhuc
malo cantemus Alleluia Deo bono, qui nos liberat a
malo. Quid circum inspicis unde te liberet, quando
te liberat a malo? Noli longe ire, noli aciem mentis
circumquaque distendere. Ad te redi, te respice. Tu
es adhuc malus. Quando ergo Deus te ipsum liberat
a te ipso, tunc te liberat a malo. Apostolum audi; et
ibi intellige a quo malo sis liberandus.  Condelector,  
inquit,   legi Dei secundum interiorem hominem;
video autem aliam legem in membris meis repugnantem
legi mentis meae, et captivantem me in
lege peccati, quae est.   Ubi?   Captivantem,   inquit,
  me in lege peccati, quae est in membris meis.   Putavi
quia captivavit te sub nescio quibus ignotis barbaris:
putavi quia captivavit te sub nescio quibus gentibus
alienis, vel sub nescio quibus hominibus dominis. <hi>Quae est,</hi> 
 inquit, <hi>in membris meis.</hi> Exclama ergo cum
illo: <hi>Miser ego homo, quis me liberabit?</hi> Unde quis liberabit?
Dic unde. Alius dicit ab optione, alius de
carcere, alius de barbarorum captivitate, alius de
febre atque languore: dic tu, Apostole, non quo mittamur,
aut quo ducamur; sed quid nobiscum portemus,
quid nos ipsi simus, dic: <hi>De corpore mortis hujus.</hi> 
De corpore mortis hujus? <hi>De corpore,</hi> inquit, <hi>mortis hujus.</hi> </p>
        </div3>
<div3>
          <head>2.</head>
          <p>
 <hi>Error quorumdam, carnem non pertinere ad hominem.</hi> 
Alius dicit: Corpus mortis hujus non ad me
pertinet: carcer meus est ad tempus, catena mea
est ad tempus: in corpore mortis sum ego; non corpus
mortis sum ego. Argumentaris, ideo non liberaris.
Ego enim, inquit, spiritus sum; caro non sum,
sed in carne sum: cum fuero liberatus a carne, quid
erit mihi deinde cum carne? Huic argumentationi
vultis, fratres, ut ego respondeam, an Apostolus? Si
ego respondero, contemnetur fortassis magnitudo
verbi propter vilitatem ministri. Taceo potius. Audi
mecum Doctorem Gentium: audi mecum Vas electionis,
ut a te tollatur controversia dissensionis. Audi,
<pb n="1192"/>
sed dic prius quod dicebas. Nempe hoc dicebas:
Non sum ego caro, sed spiritus sum. In carcere meo
gemo: quando fuerit hoc vinculum et hoc ergastulum
dissolutum, ego liber abscedo. Terra terrae redditur,
spiritus coelo recipitur: vado ego, dimitto quod non
sum. Ergo hoc dicebas? Hoc, inquit. Non tibi ego
respondeo: responde, Apostole; responde, obsecro
te. Praedicasti, ut audireris; scripsisti, ut legereris;
totum factum est, ut credereris. Dic: <hi>Quis me liberabit
de corpore mortis hujus? Gratia Dei per Jesum Christum
Dominum nostrum.</hi> Unde te liberat? <hi>De corpore
mortis hujus.</hi> Sed non es tu ipse corpus mortis hujus?
Respondet: <hi>Igitur ipse ego mente servio legi Dei, carne
autem legi peccati <note>(Rom. VII, 22-25)</note>
          </hi>. Sed <hi>ipse ego:</hi> 
quomodo per diversa ipse tu? Mente, inquit, quia
diligo; carne, quia concupisco: victor quidem, si non
consentio; adhuc tamen luctator, urgente adversario.
Et quomodo cum fueris, o Apostole, ab hac
carne liberatus, jam non eris tu nisi spiritus? Respondet
Apostolus, morte jam imminente, debito
quod nemo evadit: Carnem non in aeternum pono, sed
ad tempus sepono. Ergo rediturus es ad corpus mortis
hujus? Et quid? Ipsius verba potius audiamus.
Quomodo redis ad corpus, unde tam pia voce liberandum
te esse clamasti? Respondet: Redeo quidem ad
corpus, sed jam non mortis hujus. Audi, imperite,
contra quotidianas lectionum voces surde: audi quomodo
redit ad corpus quidem, sed non mortis hujus.
Non quia aliud erit corpus, sed quia <hi>oportet corruptibile
hoc induere incorruptionem, et mortale hoc induere
immortalitatem.</hi> Fratres mei, quando dicebat Apostolus
corruptibile hoc, mortale hoc, quodam modo
carnem sua voce tangebat. Non ergo aliud. Non, inquit,
pono corpus terrerum, et accipio corpus aereum,
aut accipio corpus aethereum. Ipsum accipio, sed
non jam mortis hujus. Quia <hi>oportet corruptibile,</hi> non
aliud, sed <hi>hoc, induere incorruptionem; et mortale,</hi> non
aliud, sed <hi>hoc, induere immortalitatem. Tunc fiet sermo
qui scriptus, est, Absorpta est mors in victoriam.</hi> Cantetur
Alleluia. <hi>Tunc fiet sermo qui scriptus est:</hi> qui
sermo, non jam pugnantium, sed triumphantium: <hi>Absorpta est mors in victoriam.</hi> 
 Cantetur Alleluia. <hi>Ubi
est, mors, aculeus tuus?</hi> Cantetur Alleluia. <hi>Aculeus autem
mortis est peccatam <note>(I Cor. XV, 53-56)</note>
          </hi>. Sed <hi>quaeres locum ejus, et non invenies 
 <note>(Psal. XXXVI, 10)</note>
          </hi>.</p>
        </div3>
<div3>
          <head>3.</head>
          <p>
 <hi>Alleluia hic inter tentationum pericula quomodo
cantandum.</hi> Sed etiam hic inter pericula, inter tentationes,
et ab aliis, et a nobis cantetur Alleluia. <hi>Fidelis enim Deus, qui non permittet,</hi> 
 inquit, <hi>vos tentari
super id quod potestis.</hi> Ergo et hic cantemus Alleluia.
Adhuc est homo reus, sed fidelis est Deus. Non
ait, Non permittet vos tentari: sed, <hi>Non permittet
vos tentari super id quod potestis; sed faciet cum tentatione
etiam exitum, ut possitis sustinere <note>(I Cor. X, 13)</note>
          </hi>.
Intrasti in tentationem: sed faciet Deus etiam exitum,
ne pereas in tentatione: ut quomodo vas figuli, formeris
praedicatione, coquaris tribulatione. Sed quando
intras, exitum cogita: quia fidelis est Deus, <hi>custodiet
Dominus introitum tuum, et exitum tuum <note>(Psal. CXX, 8)</note>
          </hi>.
<pb n="1193"/>
Porro autem, cum factum fuerit corpus hoc immortale
et incorruptibile, quando perierit tota tentatio;
quia <hi>Corpus quidem mortuum est:</hi> quare mortuum est? <hi>propter peccatum. Spiritus autem vita est,</hi> 
 Apostoli
verba sunt: quare? <hi>propter justitiam.</hi> Remittimus
ergo mortuum corpus? Non, sed audi: <hi>Si autem
spiritus ejus qui suscitavit Christum a mortuis, habitat
in vobis; qui suscitavit Christum a mortuis, vivificabit
et mortalia corpora vestra <note>(Rom. VIII, 10, 11)</note>
          </hi>. Modo
enim corpus animale, tunc spirituale. <hi>Factus est</hi> enim <hi>primus homo in animam viventem, novissimus homo in
spiritum vivificantem 
 <note>(I Cor. XV, 44, 45)</note>
          </hi>. Ideo <hi>vivificabit
et mortalia corpora vestra propter inhabitantem
Spiritum ejus in vobis.</hi> O felix illic Alleluia! o secura!
o sine adversario! ubi nemo erit inimicus, nemo
perit amicus. Ibi laudes Deo, et hic laudes Deo: sed
hic a sollicitis, ibi a securis; hic a morituris, ibi a
semper victuris; hic in spe, ibi in re; hic in via,
illic in patria. Modo ergo, fratres mei, cantemus,
non ad delectationem quietis, sed ad solatium laboris.
Quomodo solent cantare viatores; canta, sed ambula:
laborem consolare cantando, pigritiam noli amare:
canta, et ambula. Quid est, ambula? Profice, in
bono profice. Sunt enim, secundum Apostolum,
quidam proficientes in pejus <note>(II Tim. III, 13)</note>. Tu si
proficis, ambulas: sed in bono profice, in recta fide
profice, in bonis moribus profice: canta, et ambula.
Noli errare, noli redire, noli remanere. Conversi ad
Dominum, etc.
</p>
        </div3>
      </div1>

<div1>
        <head>SERMO CCLVII. In diebus Paschalibus, XXVIII. <hi>De versu Psalmi</hi> CXV, 11, <hi>Omnis homo mendax.</hi> </head>
<div3>
          <head>1.</head>
          <p>
 <hi>Deus corde laudandus.</hi> Quod hebraica lingua dicitur
Alleluia, latine est Laudate Dominum. Laudemus
ergo Dominum Deum nostrum, non tantum
voce, sed etiam corde. Quoniam qui corde laudat,
interioris hominis voce laudat. Vox ad homines,
sonus est; vox ad Deum, affectus est.</p>
        </div3>
<div3>
          <head>2.</head>
          <p>
 <hi>Homo de suo mendax, ad Deum confugiat, ut sit
verax.</hi> Dixit quidam in ecstasi sua, sicut legistis,
sicut audistis: <hi>Omnis homo mendax.</hi> Inde fuit qui
non credebat, nisi tetigisset corpus Domini. Mendacium
ei videbatur, quod condiscipuli ejus verum loquebantur:
et parum illi erat veritatem audire, volebat
et tangere. Exhibuit autem illi hoc Dominus in
his quae sequuntur in Evangelio postea recitanda <note>(Joan. XX, 25-27)</note>.
Quicumque autem audit, <hi>Omnis
homo mendax,</hi> non se debet figerere in mendacio,
<pb n="1194"/>
et nolle inde surgere, tanquam ratiocinari apud se
rationem inaniter, tanquam homo mendax, et dicere
sibi: Quando non ero homo? Si autem quamdiu hic
sum homo, ero mendax; melius ego mendax ero,
quam mentiatur Scriptura quae dicit, <hi>Omnis homo
mendax.</hi> Si enim ego verax, Scriptura mendax erit.
Sed quia Scriptura mendax esse non potest, ego
mendax ero. Haec ibi garriens requiescere sibi securus
videtur, tanquam in portu mendacii, ubi faciat
naufragium. Bene tibi requiescere, quasi in isto
portu, cupiebas; audi scopulum, in quem incurras: <hi>Perdes omnes qui loquuntur mendacium 
 <note>(Psal. V, 7)</note>
          </hi>.
Et ista Scriptura Dei est, quae dicit, <hi>Perdes omnes
qui loquuntur mendacium.</hi> Ergo omnes perditurus
est, quia <hi>Omnis homo mendax.</hi> Sed quid nobis dictum
est? quid admoniti sumus? Quia de nostro mendaces
sumus. Si autem veraces esse volumus, ad Dominum
confugiamus. De illius veraces sumus, de nostro
mendaces.</p>
        </div3>
<div3>
          <head>3.</head>
          <p>
 <hi>Petrus mendax a se ipso, verax Dei beneficio.</hi> Audite
hoc uno exemplo, brevi et magno: brevi, quia
cito dicitur; magno, quia sapienter appenditur. Petrus
unus ostendit hoc quod volo dicere. Quando
dixit Domino Christo, <hi>Tu es Christus Filius Dei vivi:</hi> 
quid respondit? <hi>Beatus es, Simon Bar-Jona, quia non
tibi revelavit caro et sanguis, sed Pater meus qui in
coelis est.</hi> Verum dixisti, sed non de tuo. Unde ergo? <hi>Pater meus qui in coelis est, tibi revelavit.</hi> 
 Inde beatus,
quia de Dei; non nisi miser de tuo. Post haec, ubi
ei Dominus ait, <hi>Beatus es, quia non tibi revelavit caro
et sanguis, sed Pater meus qui in coelis est;</hi> post haec
verba, coepit Dominus Christus praenuntiare passionem
et mortem suam. Ibi continuo Petrus: <hi>Absit a
te, Domine. Omnis homo mendax.</hi> Ecce paulo ante
Petrus verax, ecce modo Petrus mendax. Sed unde
Petrus verax? <hi>Non tibi revelavit caro et sanguis,
sed Pater meus qui in coelis est.</hi> Unde Petrus mendax? <hi>Redi post me, satanas; non enim sapis quae
Dei sunt, sed quae sunt hominum 
 <note>(Matth. XVI, 16,
17, 22, 23)</note>
          </hi>. <hi>Omnis homo mendax.</hi> Dictum est ergo
nobis, <hi>Omnis homo mendax,</hi> ut fugiamus nos ipsos,
et curramus ad Deum, qui solus est verax.
</p>
        </div3>
      </div1>

<div1>
        <head>SERMO CCLVIII. In diebus Paschalibus, XXIX. Quem dixit ad basilicam Majorem. <hi>De versu Psalmi</hi> CXVII, 24, Hic est dies quem fecit Dominus.</head>
<div3>
          <head>1.</head>
          <p>
 <hi>Dies a Domino factus Christi Ecclesia ex Judaeis et
Gentibus.</hi> Quod cantavimus Deo, <hi>Hic est dies quemfecit
Dominus,</hi> hinc loquamur quod dederit. Hic Scriptura
utique prophetica aliquid nos intelligere voluit, aliquem
diem non vulgarem, non conspicuum oculis
carnis, non eum diem qui oritur et occidit, sed diem
<pb n="1195"/>
qui potuit scire ortum, nescire occasum. Videamus
quod supra dixerat idem Psalmus: <hi>Lapidem quem reprobaverunt
aedificantes, hic factus est in caput anguli. A
Domino factus est, iste est mirabilis in oculis nostris.</hi> Et
sequitur, <hi>Hic est dies quem fecit Dominus.</hi> Exordium diei
hujus a lapide angulari sumamus. Quis est lapis angularis,
quem reprobaverunt Judaeorum doctores? Legis
enim periti doctores Judaeorum reprobaverunt eum,
dicentes: <hi>Non est iste a Deo, qui solvit sabbatum <note>(Joan.
IX, 16)</note>
          </hi>. Jam dixistis, <hi>Non est iste a Deo, qui solvit
sabbatum. Lapidem quem reprobaverunt aedificantes,
hic factus est in caput anguli.</hi> Quomodo in caput anguli?
Quare angularis lapis dictus est Christus? Quia
omnis angulus duos parietes de diverso pacificat. Venerunt
Apostoli de circumcisione, venerunt de gente
Judaeorum; venerunt inde et illae turbae quae praecedebant
et sequebantur jumentum ejus, dicentes quod
in hoc ipso Psalmo est, <hi>Benedictus qui venit in nomine
Domini <note>(Matth. XXI, 9, et Psal. CXVII, 26)</note>
          </hi>. Venerunt
inde tot Ecclesiae, de quibus dicit apostolus Paulus,
  Eram ignotus facie Ecclesiis Judaeae, quae sunt in
Christo: tantum autem audiebant quia ille qui aliquando
nos persequebatur, nunc evangelizat fidem
quam aliquando vastabat; et in me magnificabant
Deum   <note>(Galat. I, 22-24)</note>; Judaei, sed adhaerentes
Christo, sicut Apostoli, venientes et credentes Christo,
et unum parietem facientes. Restabat alius paries,
Ecclesia de Gentibus veniens: invenerunt se.
Pax in Christo, unitas in Christo, qui fecit utraque
unum <note>(Ephes. II, 11-22)</note>. Ipse est dies quem fecit Dominus.
Totum diem intellige, caput et corpus: caput
Christus, corpus Ecclesia. Iste est dies quem
fecit Dominus.</p>
        </div3>
<div3>
          <head>2.</head>
          <p>
 <hi>Baptizati dies ex tenebris facti.</hi> Recolite primam
mundi conditionem.  Tenebrae erant super abyssum,
et Spiritus Dei superferebatur super aquam. Et
dixit Deus, Fiat lux: et facta est lux. Et divisit Deus
lucem a tenebris; et lucem vocavit diem, tenebras
autem vocavit noctem   <note>(Gen. I, 2-5)</note>. Cogitate tenebras
istorum, antequam venirent ad remissionem
peccatorum. Tenebrae ergo erant super abyssum,
antequam ista fuissent dimissa peccata. Sed Spiritus
Dei superferebatur super aquas: descenderunt
isti in aquam, super aquas ferebatur Spiritus Dei,
pulsae sunt tenebrae peccatorum. Iste est dies quem
fecit Dominus. Huic diei Apostolus dicit: <hi>Fuistis enim
aliquando tenebrae, nunc autem lux in Domino <note>(Ephes.
V, 8)</note>
          </hi>. Numquid dixit, Fuistis tenebrae in Domino? <hi>Tenebrae</hi> 
 in vobis; <hi>lux in Domino<LACUNA>Vocavit</LACUNA>
          </hi> autem <hi>Deus
lucem diem:</hi> quia ipsius gratia fit quod fit. Illi per se
ipsos tenebrae esse potuerunt: lux fieri, nisi Dominus
fecisset, non potuerunt. Quia <hi>iste est dies quem fecit
Dominus:</hi> non ipse dies, sed Dominus.</p>
        </div3>
<div3>
          <head>3.</head>
          <p>
 <hi>Thomas factus dies.</hi> Numquid non homo erat Thomas,
unus de discipulis, quasi homo de turba? Dicebant
ei condiscipuli ejus: <hi>Vidimus Dominum.</hi> Et
dicebat ipse: <hi>Nisi tetigero, nisi digitum misero in latus
<pb n="1196"/>
ejus, non credam.</hi> Evangelistae tibi annuntiant, et
non credis. Ipsis credidit mundus, et non credit discipulus.
De ipsis dictum est: <hi>In omnem terram exiit sonus
eorum, et in fines orbis terrae verba eorum <note>(Psal. XVIII, 5)</note>
          </hi>.
Exeunt, verba eorum, perveniunt usque in fines terrae;
credit totus mundus: annuntiant omnes uni, et non
credit. Nondum erat dies quem fecerat Dominus. Adhuc
tenebrae erant in abysso, in profunditate cordis
humani: tenebrae ibi erant. Veniat ille, caput diei hujus
veniat, et dicat patiens, mitis, non iratus, quia medicus:
Veni, inquit; veni tange hoc, et crede. Dixisti, <hi>Nisi tetigero, nisi digitum misero, non credam.</hi> 
 Veni,
tange; <hi>mitte digitum, et noli esse incredulus, sed fidelis.</hi> 
Veni, mitte digitum. Sciebam vulnera tua, servavi
tibi cicatricem meam. Sed plane mittens manum suam
complevit fidem. Quae est enim fidei plenitudo? Ut
non credatur Christus tantum homo, nec credatur
Christus tantummodo Deus, sed homo et Deus.
Ipsa est fidei plenitudo: quia <hi>Verbum caro factum est,
et habitavit in nobis <note>(Joan. I, 14)</note>
          </hi>. Ergo iste discipulus
oblatis sibi tangendis cicatricibus et membris Salvatoris
sui, ubi tetigit, exclamavit: <hi>Dominus meus et
Deus meus <note>(Id. XX, 25-28)</note>
          </hi>! Hominem tetigit, Deum
cognovit: et tetigit carnem, respexit ad Verbum;
quia <hi>Verbum caro factum est, et habitavit in nobis.</hi> 
Verbum hoc passum est carnem suam suspendi in
ligno: Verbum hoc passum est in carne sua clavos
figi: Verbum hoc passum est carnem suam lancea
transforari: Verbum hoc passum est carnem suam in
sepulcro poni: Verbum hoc resuscitavit carnem suam,
obtulit aspectibus discipulorum videndam, praebuit
manibus contrectandam. Tangunt, exclamant, <hi>Dominus
meus et Deus meus!</hi> Iste est dies quem fecit Dominus.
</p>
        </div3>
      </div1>

<div1>
        <head>SERMO CCLIX. In die Dominico octavarum Paschae.</head>
<div3>
          <head>1.</head>
          <p>
 <hi>In futuram vitam esse debet Christianorum
intentio.</hi> Hodiernus dies magno sacramento perpetuae
felicitatis est nobis. Non enim sicut iste dies
transiturus est, sic transitura est et vita quam dies
iste significat. Itaque, fratres, exhortamur et obsecramus
vos in nomine Domini nostri Jesu Christi, perquem
nobis peccata dimissa sunt, qui voluit pretium
nostrum esse sanguinem suum, qui nos indignos qui
vel servi ejus diceremur, fratres facere dignatus est,
ut omnis intentio vestra, quare christiani estis, et
nomen ejus in fronte et in corde portatis, non dirigatur
nisi ad illam vitam, quae nobis cum Angelis est
futura: ubi perpetua quies, sempiterna laetitia, indeficiens
beatitudo, nulla perturbatio, nulla tristitia,
nulla mors. Quam vitam nosse non possunt, nisi qui
experiuntur: experiri autem non poterunt, nisi qui
credunt. Si enim exigatis ut quod vobis promittit
Deus, demonstremus vobis, non possumus. Sed audistis
quomodo conclusit Evangelium Joannis: <hi>Beati
<pb n="1197"/>
qui non vident, et credunt <note>(Joan. XX, 29)</note>
          </hi>. Et videre
vultis, et ego. Pariter credamus, et simul videbimus.
Non simus duri adversus verbum Dei. Numquid
enim, fratres, dignum est ut Christus descendat
modo de coelo, et cicatrices suas nobis ostendat?
Ideo illi incredulo ostendere dignatus est, ut objurgaret
dubios, et instrueret credituros.</p>
        </div3>
<div3>
          <head>2.</head>
          <p>
 <hi>Octavi et septimi diei mysterium. Regnum Christi
et sanctorum in terra post separationem malorum. Sabbatismus
sanctorum in terra.</hi> Octavus ergo iste dies in
fine saeculi novam vitam significat: septimus quietem
futuram sanctorum in hac terra. Regnabit enim Dominus
in terra cum sanctis suis, sicut dicunt
Scripturae, et habebit hic Ecclesiam, quo nullus
malus intrabit, separatam atque purgatam ab omni
contagione nequitiae; quam significant centum quinquaginta
tres illi pisces <note>(Id. XXI, 11)</note>, de quibus
jam, quantum memini, aliquando tractavimus. Nam
Ecclesia hic primo apparebit in magna claritate et dignitate
et justitia. Non ibi libebit decipere, non mentiri,
non sub ovis pelle lupum latere. <hi>Veniet</hi> enim <hi>Dominus,</hi> 
sicut scriptum est, <hi>et illuminabit abscondita tenebrarum
et manifestabit cogitationes cordium: et tunc laus
erit unicuique a Deo <note>(I Cor. IV, 5)</note>
          </hi>. Iniqui ergo non ibi
erunt: jam enim separabuntur. Tunc tanquam massa
purgata apparebit, veluti in area, multitudo sanctorum,
et sic mittetur in horreum coeleste immortalitatis.
Sicut enim frumentum prius ubi trituratur, ibi
purgatur; et locus ubi frumenta pertulerunt trituram,
ut a palea mundarentur, decoratur dignitate massae
purgatae. Videmus quippe in area post ventilationem,
acervum palearum ex una parte, et acervum frumenti
ex alia. Quo autem palea destinata sit, novimus;
et quemadmodum agricolis faciant frumenta
laetitiam. Quomodo ergo apparet in area prius frumentum
a palea separatum, et cum gaudium fecerit
post tantos labores inspecta illa congeries, quae latebat
in palea, quae non videbatur, quando triturabatur;
deinde in horreum mittitur, atque in secreto
servatur: sic in isto saeculo, videtis quomodo trituratur
haec area, sed palea frumento ita permixta est,
ut difficile discernatur: quia nondum ventilata est.
Sic ergo post ventilationem diei judicii apparebit
massa sanctorum, fulgens dignitate, praepotens meritis,
et misericordiam liberatoris sui prae se gerens.
Et ipse erit septimus dies. Quasi primus dies sit in
toto saeculo tempus quod est ab Adam usque ad Noe;
secundus, a Noe usque ad Abraham, et quomodo jam
dividit Evangelium Matthaei, tertius ab Abraham
usque ad David; quartus, a David usque ad transmigrationem
in Babyloniam; quintus, a transmigratione
usque ad adventum Domini nostri Jesu Christi <hi>(Matth.
<pb n="1198"/>
II, 17)</hi>. Ab adventu ergo Domini sextus agitur, in
sexto die sumus. Et ideo quomodo formatus est homo
in Genesi sexto die ad imaginem Dei <note>(Gen. I, 26, 27)</note>,
sic et in isto tempore, quasi sexto die totius saeculi,
renovamur in Baptismo, ut recipiamus imaginem
Conditoris nostri. Sextus autem dies iste cum transierit,
veniet requies post illam ventilationem, et
sabbatizabunt sancti et justi Dei. Post septimum autem,
cum apparuerit in area dignitas messis, fulgor,
meritumque sanctorum, ibimus in illam vitam et in
illam requiem, de qua dictum, <hi>Quia oculus non vidit,
nec auris audivit, nec in cor hominis ascendit, quae
praeparavit Deus diligentibus se <note>(I Cor. II, 9)</note>
          </hi>. Tunc
velut ad caput reditur. Quomodo enim cum peracti
fuerint isti septem dies, octavus ipse est qui primus:
sic post terminatas et peractas aetates septem saeculi
transeuntis, ad illam immortalitatem beatitudinemque
rediemus, de qua lapsus est homo. Et ideo octavae
complent sacramenta infantium. Hinc et ipse
septenarius numerus septies multiplicatus facit quadraginta
novem; et addito uno tanquam reditur ad
caput, et fiunt quinquaginta: qui numerus a nobis
usque ad Pentecosten in mysterio celebratur. Qui
etiam secundum illam divisionem quadragesimi numeri,
cui accedit tanquam merces denarius, diversa
ratione idem rursus apparet. Ambae quippe rationes
ad eumdem quinquagenarium numerum redeunt. Qui
ter multiplicatus propter mysterium Trinitatis, facit
centum quinquaginta. Addito quippe ipso ternario,
tanquam teste atque indice triplicationis et Trinitatis,
intelligimus Ecclesiam in illis piscibus centum
quinquaginta tribus.</p>
        </div3>
<div3>
          <head>3.</head>
          <p>
 <hi>Misericordiae opera commendat.</hi> Sed interim modo,
donec veniamus ad illam requiem, isto tempore quo
laboramus, et in nocte sumus, quamdiu non videmus
quod speramus, et in eremo iter agimus, donec ad Jerusalem
coelestem, veluti ad terram promissionis fluentem
lac et mel, veniamus: nunc ergo cum tentationes
non cessant, bene operemur. Medicina semper
adsit, veluti prope quotidianis adhibenda vulneribus.
Est autem medicina in bonis operibus misericordiae.
Si enim vis impetrare misericordiam Dei, esto misericors.
Si tu negas homini, cum tu homo sis, humanitatem;
negabit tibi et Deus divinitatem, hoc est incorruptionem
immortalitatis, qua nos facit deos. Non
enim a te quidquam indiget Deus: tu autem indiges a
Deo. Nihil a te ille petit, ut beatus sit: tu autem, nisi
ab illo accipias, beatus esse non poteris. Quid ab illo
accipis? Nescio utrum auderes conqueri si ab illo, qui
omnia condidit, acciperes aliquid quod excellentissimum
 condidit. At ille non aliquid ex iis quae condidit;
sed se ipsum tibi dat ad fruendum, se ipsum omnium
conditorem. Quid enim ex iis quae facta sunt ab illo,
pulchrius et melius potest esse eo qui fecit? Et quomodo
tibi dabit? an quasi meritis tuis? Si quaeris
quid merueris, attende peccata tua; audi sententiam
<pb n="1199"/>
Dei in transgressorem hominem latam: <hi>Terra es, et
in terram ibis <note>(Gen. III, 19)</note>
          </hi>. Quoniam comminatio
praecessit, cum praeceptum daretur: <hi>Qua die tetigeritis,
morte moriemini <note>(Id. II, 17)</note>
          </hi>. Si peccatorum meritum
quaeris, quid occurrit nisi supplicium? Obliviscere
ergo merita tua, ne tibi faciant in corde terrorem:
aut noli potius oblivisci, ne per superbiam
repellas misericordiam. Commendamus nos, fratres,
Deo operibus misericordiae. <hi>Confitemini Domino, quoniam
bonus, quoniam in saeculum misericordia ejus <note>(Psal. CXVII, 29)</note>
          </hi>.
Confitere, quoniam habet Deus
misericordiam, et vult peccata donare confessis. Sed
offer illi sacrificium. Miserere hominis, homo, et tui
miserebitur Deus. Tu homo, et alter homo, duo miseri.
Deus autem non est miser, sed misericors. Si
autem miser non miseratur miserum, quomodo exigit
misericordiam ab illo qui nunquam erit miser?
Videte quid dicam, fratres. Quicumque est contra
naufragum crudelis, verbi gratia, tamdiu crudelis est,
donec contingat illi naufragium. Si autem contigerit,
recordatus in pristinam vitam, quando viderit naufragum,
percutit illum similis aliquando miseria; et
quem non poterat ad misericordiam flectere societas
humanitatis, flectit consortium calamitatis. Servo
quam cito miseretur, qui aliquando servivit. Mercenarium
mercede fraudatum quam cito dolet, qui mercenarius
fuit. Homini filium suum plangenti amarissime
compatitur, qui aliquando tale aliquid planxit.
Ergo quantamvis duritiam cordis humani solvit similitudo
miseriae. Si ergo tu, qui aut miser fuisti, aut
times ne miser sis (quamdiu enim hic vivis, et timere
debes quod non fuisti, et meminisse quod fueris,
et cogitare quid sis): positus ergo et in memoria praeteritarum
miseriarum, et in timore futurarum, et afflictione
praesentium, non misereris calamitosi hominis
et egentis ope tua, et exspectas ut misereatur tibi
ille, quem nunquam tangit miseria? Et tu non das
ex eo quod a Deo accepisti, et vis ut det tibi Deus ex
eo quod a te non accepit?</p>
        </div3>
<div3>
          <head>4.</head>
          <p>
 <hi>Opera misericordiae superare debent offensiones
nostras. Misericordia gemina.</hi> Misericordiam, fratres
mei, omnes qui ituri estis ad domos vestras, et ex
hoc vix nos videbimus, nisi per aliquam solemnitatem,
misericordiam operamini, quia abundant peccata.
Alia requies, alia via non est, qua perveniamus
ad Deum, qua redintegremur, qua reconciliemur ei,
quem periculosissime offendimus. Venturi sumus in
conspectum ejus: loquantur ibi pro nobis opera nostra;
et ita loquantur, ut superent offensiones nostras.
Quod enim amplius fuerit, hoc obtinebit, vel
ad poenam, si peccata meruerint; vel ad requiem, si
opera bona. Misericordia autem gemina est in Ecclesia:
una in eo titulo quo nemo impendit pecuniam,
nemo etiam vel laborem; altera quae de nobis exigit
aut officium operis, aut impendia pecuniae. Illa quae
a nobis exigit nihil erogationis vel laboris, in animo
constituta est, ut ignoscas ei qui in te peccavit. Ad
hanc eleemosynam impendendam thesaurus tuus in
corde tuo est: ibi te explicas coram Deo. Non tibi
<pb n="1200"/>
dicitur, Profer sacculum, aperi arcam, resigna horreum:
neque hoc tibi dicitur, Veni, ambula, curre,
festina, intercede, loquere, visita, labora. Stans uno
loco projecisti de pectore tuo duo tenes contra fratrem
tuum, fecisti misericordiam, nullo sumptu, nullo
labore, sola bonitate, sola misericordiae cogitatione.
Nam si dicamus, Erogate res vestras pauperibus; duri
videbimur. Certe vel nunc lenes et faciles sumus,
quando dicimus: Impendite unde nihil minuetis,
dimittite ut dimittatur vobis. Dicamus tamen etiam
istud, Date et dabitur vobis. Conjunxit haec Dominus
in praecepto, et ista duo misericordiae genera expressit. <hi>Dimittite, et dimittetur vobis:</hi> 
 misericordia est
ignoscentis. <hi>Date et dabitur vobis <note>(Luc. VI, 37, 38)</note>
          </hi>:
misericordia est erogantis. Vide si non amplius Deus
dat nobis. Tu ignoscis homini, in quo te laesit homo
hominem: ignoscit tibi Deus, in quo offendisti homo
Deum. Numquid enim hoc est hominem laedere, quod
est Deum offendere? Ergo plus tibi dedit: quia tu
hoc dimisisti, in quo homo laesus est; hoc ille dimittit,
in quo Deus offensus est. Attendite aliam misericordiam
dispensationis. Tu das panem, ille dat
salutem; tu das sitienti poculum liquoris alicujus,
ille tibi dat poculum sapientiae suae. Numquid ista vel
comparanda sunt, quod das, et quod accipis? Ecce
quomodo fenerandum est. Si quis vult esse fenerator,
omnino non prohibemus: sed illum feneretur, qui
non sit pauper plura et majora reddendo, et cujus
est etiam hoc ipsum qualecumque quod ei das, ut
amplius meliusque recipias.</p>
        </div3>
<div3>
          <head>5.</head>
          <p>
 <hi>Eleemosyna eroganda cum humilitate et hilaritate.</hi> 
Illud etiam moneo Sanctitatem vestram, ut sciatis
eum duplam misericordiam facere, qui pauperibus
sic dat aliquid, ut ipse eroget. Non enim debet esse
sola benignitas largientis, sed et humilitas ministrantis.
Nescio quomodo, fratres mei, animus ejus qui
porrigit pauperi, velut communi humanitati atque
infirmitati compatitur, quando ponitur manus habentis
in manum indigentis. Quamvis ille det, ille accipiat,
conjunguntur minister et cui ministratur. Non
enim jungit nos calamitas, sed humilitas. Abundantia
vestra erit vobis, si Domino placet, et filiis vestris.
Sed de ista terrena abundantia nulla mentio est,
quam videtis obnoxiam tantis casibus. Jacet in domo
thesaurus quietus, dominum quietum esse non sinit.
Timetur latro, timetur effractor, timetur servus infidelis,
timetur vicinus malus et potens. Quanto plus
tenetur, tanto plus timetur. Si autem erogas Deo in
pauperes, non perdis, et securus efficeris, quia ipse
Deus custodit tibi in coelo, qui et tibi necessaria dat
super terram. An forte times, ne perdat Christus quod
illi commendaveris? Nonne dispensatorem unusquisque
eligit de familia sua fidelem, cui committat pecuniam
suam? Qui etsi habet in potestate non auferre,
non tamen habet in potestate non perdere. Quid fide
Christi prolixius? quid omnipotentia divinius? Nec
auferre tibi aliquid potest, quia ipse dedit tibi spe
quod illi dares: nec aliquid perdere, quia universa
omnipotens tenet. Reficitis viscera, quando agapes
<pb n="1201"/>
facitis. Quia videmur nos ministrare, et nostra dantur,
et per nos dantur; et tamen ea dantur, quae nobis
Deus dedit. Bonum est, fratres, etiam manu vestra
dispensetis: valde gratum est Deo. Ipse accipit, et
dabit tibi, qui ante tibi quam deberet quod dares dedit.
Debet erogationis officio conjungi ministrationis
officium. Cum tibi liceat duas mercedes habere, quare
perdis unam? Sed quisquis minus idoneus est omnibus
dare, det pauperibus pro viribus, cum hilaritate. <hi>Hilarem autem datorem diligit Deus 
 <note>(II Cor. IX, 7)</note>
          </hi>. Omni
pretio comparandum propositum est regnum coelorum.
Non est ut dicat aliquis habens duos denarios, idoneum
se non esse ad comparandum. Tanto evangelica
illa vidua comparavit <note>(Luc. XXI, 2)</note>.</p>
        </div3>
<div3>
          <head>6.</head>
          <p>
 <hi>Dies feriati.</hi> Peracti sunt dies feriati, succedent
jam illi conventionum, exactionum, litigiorum:
videte quomodo in his vivatis, fratres mei. De
vacatione dierum istorum mansuetudinem debetis
concipere, non jurgiorum consilia meditari. Sunt enim
homines, qui propterea vacaverunt per dies istos,
ut cogitarent malitias, quas exercerent post dies istos.
Petimus vos, ut ita vivatis, tanquam qui Deo rationem
reddituros vos sciatis de tota vita, non de solis
istis quindecim diebus. Deinde Scripturarum quaestiones,
quas hesterna die proposui, et angustia temporis
impediente, non solvi, fateor me debere. Sed
certe, quia dies qui sequuntur jam exactiones etiam
pecuniae permittunt jure forensi et publico, hoc a me
potius vos exigite jure christiano. Modo enim omnes
solemnitatis gratia veniunt: post istos dies amor legis
adducat a me exigi quod promisi. Qui enim dat, per
me dat vobis: ipse utique dat omnibus nobis. Novi
quippe Apostolum dicentem, <hi>Reddite omnibus debita:
cui tributum, tributum; cui vectigal, vectigal; cui honorem,
honorem; cui timorem, timorem: nemini quidquam
debeatis, nisi ut invicem diligatis <note>(Rom. XIII, 7 et 8)</note>
          </hi>.
Sola dilectio est semper reddenda; nemo a tali debito
alienus est. Quod enim debeo, fratres, in nomine
Domini redditurus sum. Sed fateor vobis, non officio
segnibus, sed exigentibus reddo.
</p>
        </div3>
      </div1>

<div1>
        <head>SERMO CCLX. <hi>Habitus eodem die in ecclesia Leontiana, de monitis baptizatorum</hi>.</head>
<p> <hi>Octavae infantium. Falsi fideles. Continentia servanda
pro suo cuique gradu. Votum continentiae non reddens,
damnatur.</hi> Ne moras faciamus, acturi multa, regeneratis
<pb n="1202"/>
in Baptismo, qui hodie miscendi sunt populo, brevis,
sed gravis sermo reddendus est. Vos qui baptizati estis,
et hodie completis sacramentum octavarum vestrarum,
breviter accipite et intelligite translatam fuisse
figuram circumcisionis carnis, ad circumcisionem
cordis. Die octavo circumciduntur carne secundum
veterem Legem <note>(Gen. XVII, 12)</note>: et hoc propter Dominum
Christum, qui post diem septimum sabbatorum
octavo Dominico resurrexit. Cultellis petrinis
jussum est circumcidi <note>(Josue V, 2)</note>: Petra erat Christus <note>(I Cor. X, 4)</note>.
Infantes appellamini, quoniam regenerati
estis, et novam vitam ingressi estis, et ad
vitam aeternam renati estis, si hoc quod in vobis renatum
est, male vivendo non suffocetis. Reddendi
estis populis, miscendi estis plebi fidelium: cavete
ne imitemini malos fideles, imo falsos fideles; quasi
confitendo fideles, sed male vivendo infideles. Videte,
quia testificor vobis coram Deo et Angelis ejus:
castitatem servate, sive conjugalem, sive omnimodae
continentiae. Quisque quod vovit reddat. Qui non habetis
uxores, licet vobis ducere uxores, sed quarum
mariti non vivunt. Feminae quae non habent viros,
licet eis nubere, sed eis viris quorum uxores non
vivunt. Qui habetis uxores, nihil mali faciatis praeter
uxores. Reddite quod exigitis. Fides vobis debetur,
fidem debetis. Fidem debet maritus uxori, uxor marito;
ambo Deo. Quicumque continentiam vovistis,
reddite quod vovistis: quia non exigeretur, si non
vovissetis. Quod potuit licere, non licet: non quia
nuptiae damnantur, sed qui retro respicit damnatur.
Cavete a fraudibus in negotiis vestris. Cavete a mendaciis
et perjuriis. Cavete a verbositate et luxuria.
Quaecumque non vultis fieri vobis, nolite facere aliis,
et hominibus et Deo. Quid vos onerem? <hi>Haec agite, et
Deus pacis erit vobiscum <note>(Philipp. IV, 9)</note>
          </hi>.</p>
</div1>



<div2>
        <head>SERMO CCLXI. In die quadragesimo Ascensionis Domini, I. <hi>Habitus Carthagine in basilica Fausti.</hi> </head>
        <head>CAPUT I.</head>
<div3>
          <head>1.</head>
          <p>
 <hi>Ascensio Domini sic celebranda,
ut cum ipso ascendamus. Sursum cor, quandonam pietatis,
quandonam superbiae.</hi> Resurrectio Domini, spes
nostra; ascensio Domini, glorificatio nostra. Ascensionis
enim hodie solemnia celebramus. Si ergo recte,
si fideliter, si devote, si sancte, si pie ascensionem
Domini celebramus, ascendamus cum illo, et sursum
cor habeamus. Ascendentes autem non extollamur,
nec de nostris quasi de propriis meritis praesumamus.
Sursum enim cor habere debemus, sed ad Dominum.
Sursum enim cor non ad Dominum, superbia vocatur:
sursum autem cor ad Dominum, refugium vocatur.
<pb n="1203"/>
Illi enim dicimus, qui ascendit, <hi>Domine, refugium
factus es nobis <note>(Psal. LXXXIX, 1)</note>
          </hi>. Resurrexit enim,
ut spem nobis daret, quia resurgit quod moritur: ne
moriendo desperaremus, et totam vitam nostram
morte finitam putaremus. Solliciti enim eramus de
ipsa anima; et ille nobis resurgendo et de carne securitatem
dedit. Ergo ascendit, quis? Qui descendit.
Descendit, ut sanaret te: ascendit, ut levaret te.
Cadis, si levaveris te: manes, si levaverit te. Sursum
ergo cor, sed ad Dominum, refugium est: sursum
cor, sed non ad Dominum, superbia est. Dicamus
ergo illi resurgenti, <hi>Quoniam tu es, Domine, spes
mea:</hi> ascendenti autem, <hi>Altissimum posuisti refugium
tuum <note>(Psal. XC, 9)</note>
          </hi>. Quomodo enim ad eum cor sursum
habentes, superbi erimus, qui propter nos humilis
factus est, ne superbi remaneremus?
</p>
        </div3>
      </div2>

<div2>
        <head>CAPUT II.</head>
<div3>
          <head>2.</head>
          <p>
 <hi>Christus semper Deus. Dei notitiam
vanitas litigando quaerit, pietas credendo.</hi> Deus
Christus, hoc semper: nunquam hoc desinet, quia
nunquam coepit. Si enim per gratiam ejus aliquid
incipit, quod nunquam desinat; ille quomodo desinet,
qui nunquam coepit? Quid est quod incipit, et
nunquam desinet? Immortalitas nostra initium habebit,
finem non habebit. Non enim jam habemus,
quod cum habere coeperimus, non amittemus. Semper
ergo Deus Christus. Et qualis Deus? Quaeris
qualis? Patri aequalis. Noli ergo quaerere in aeternitate
qualitatem, sed felicitatem. Qualis Deus Christus,
cape, si potes. Ecce dico, non te fraudabo. Quaeris
qualis Deus Christus? Audi me, imo audi mecum:
simul audiamus, simul discamus. Non enim quia
loquor et vos auditis, ideo vobiscum non audio. Quaeris
ergo, cum audis, Deus est Christus, Qualis Deus
Christus? Audi mecum: non, inquam, me audi, sed
mecum. In hac enim schola omnes sumus condiscipuli.
Coelum est cathedra magistri nostri. Audi ergo
qualis Deus Christus. <hi>In principio erat Verbum.</hi> Ubi? <hi>Et Verbum erat apud Deum.</hi> 
 Sed verba quotidie solemus
audire. Noli sic cogitare, quomodo soles audire, <hi>Deus erat Verbum 
 <note>(Joan. I, 1)</note>
          </hi>. Qualis quaero.
Nam ecce jam Deum credo: sed qualis Deus sit,
quaero. <hi>Quaerite faciem ejus semper <note>(Psal. CIV, 4)</note>
          </hi>.
Nemo quaerendo deficiat, sed proficiat. Proficit quaerens,
si pietas quaerat. Quomodo quaerit pietas, quomodo
vanitas? Pietas quaerit credendo, vanitas litigando.
Si enim litigare mecum velis, mihique dicere,
Quem Deum colis? qualem Deum colis? ostende mihi
quod colis: respondebo, Etsi est quod ostendam, non
est cui.
</p>
        </div3>
      </div2>

<div2>
        <head>CAPUT III.</head>
<div3>
          <head>3.</head>
          <p>
 <hi>Pauli in Dei cognitione modestia.</hi> 
Nec ego audeo dicere, jam me cepisse quod quaeris.
Ingredior enim, quantum possum, post vestigia illius
tanti athletae Christi, apostoli scilicet Pauli dicentis, <hi>Fratres, ego me ipsum non arbitror apprehendisse. Ego
me ipsum: Ego,</hi> 
 quid est, et, <hi>me ipsum?</hi> Ego qui <hi>plus
omnibus illis laboravi.</hi> Novi, Apostole, quomodo dicas, <hi>Ego.</hi> 
 Expressio est, non elatio. Nam vis audire
quomodo dicat, <hi>Ego?</hi> Cum dixisset, <hi>Plus omnibus illis
laboravi;</hi> et quasi nos ad illum, Quis? et ille ad nos,
<pb n="1204"/> <hi>Non ego autem, sed Dei gratia mecum 
 <note>(I Cor. XV, 10)</note>
          </hi>.
Ille ergo cum quo tanta gratia Dei erat, ut posterius
vocatus plus praecedentibus laboraret; dicit tamen, <hi>Fratres, ego me ipsum non arbitror apprehendisse.</hi> 
 Ibi
ego, ubi non apprehendit. Humanae quippe infirmitatis
est, non apprehendere. Ubi autem levatus est in tertium
coelum, et audivit ineffabilia verba, quae non licet
homini loqui, non dixit, <hi>Ego.</hi> Sed quid dixit? <hi>Scio
hominem ante annos quatuordecim <note>(II Cor. XII, 2-4)</note>
          </hi>. <hi>Scio hominem:</hi> 
 et ipse homo erat qui loquebatur, et
quod in eo factum est, quasi alterum fecit, ideo non
defecit. Noli ergo contendere, noli litigare, exigendo
a me qualem Deum colo. Non enim idolum est, et
digitum extendo, et dico tibi, Ecce Deum quem colo:
aut aliquod sidus est, aut aliqua stella, aut sol, aut
luna; et extendo digitum in coelum, et dico, Ecce
quod colo. Non est quo digitus extendatur: sed est
quo mens extendatur. Vide ipsum non comprehendentem,
et tamen quaerentem; sequentem, inhiantem,
suspirantem, desiderantem: vide illum, quid intendat
vide, ad Deum suum, utrum digitum, an vero animum.
Quid ait? <hi>Non me arbitror apprehendisse. Unum
autem, quae retro oblitus, in ea quae sunt ante extentus,
secundum intentionem sequor ad palmam supernae vocationis
Dei in Christo. Sequor,</hi> inquit: ambulo, inquit,
in via sum. Sequere, si potes: simul ad patriam veniamus,
ubi non a me quaeras, nec ego a te. Simul
ergo modo credendo quaeramus, ut simul postea videndo
gaudeamus.
</p>
        </div3>
      </div2>

<div2>
        <head>CAPUT IV.</head>
<div3>
          <head>4.</head>
          <p>
 <hi>Mundandum cor, quo videatur
Deus.</hi> Nam quis tibi ostendit qualis sit Deus Christus?
Ecce quod dignatus est dicere per servum suum, dicat
et per istum servum suum, conservis meis, servis
suis. Dictum est tibi, <hi>In principio erat Verbum.</hi> Quaerebas
ubi esset, responsum est, <hi>Verbum erat apud
Deum.</hi> Et ne verba contemneres ex consuetudine locutionis
humanae, audisti, <hi>Deus erat Verbum.</hi> Adhuc
quaeris qualis Deus? <hi>Omnia per ipsum facta sunt.</hi> Ama
illum: quidquid amas, ab illo est. Non amemus creaturam,
neglecto Creatore: sed attendamus creaturam,
et laudemus Creatorem. Non tibi possum ostendere
Deum meum: ostendo quae fecit, recolo quae fecit. <hi>Omnia per ipsum facta sunt.</hi> 
 Fecit nova non novus;
fecit temporalia sempiternus; fecit mutabilia, qui
nescit mutari. Facta inspice, lauda factorem: crede,
ut munderis. Videre enim vis? Bonam rem, magnam
rem vis: hortor, ut velis. Videre vis? <hi>Beati mundo
corde, quia ipsi Deum videbunt <note>(Matth. V, 8)</note>
          </hi>. Prius
ergo cogita de corde mundando: hoc habeto negotium,
ad hoc te advoca, insta huic operi. Quod vis
videre mundum est, immundum est unde vis videre.
Cogitas Deum quasi aliquam istorum oculorum immensam
vel multiplicem lucem, auges tibi spatia
quanta vis: non ponis finem ubi non vis, ponis ubi
vis. Phantasmata sunt ista cordis tui, immunditia est
ista cordis tui. Tolle, abjice. Si terra tibi in oculum
caderet, et velles ut ostenderem tibi lucem; prius tui
oculi quaererent mundatorem. Tantum immunditiae est
<pb n="1205"/>
in corde tuo: ibi avaritia non parva immunditia est.
Congeris quod tecum non tollas. Nescis quia cum congeris,
ad cor tuum lutum trahis? Unde videbis ergo
quod quaeris?
</p>
        </div3>
      </div2>

<div2>
        <head>CAPUT V.</head>
<div3>
          <head>5.</head>
          <p>
 <hi>Deus habitare vult in corde mundo.
Avaritiae homo servit, non Deo.</hi> Tu mihi dicis: Ostende
mihi Deum tuum. Ego tibi dico: Attende, paululum
ad cor tuum. Ostende, inquis, mihi Deum tuum.
Attende, inquio, paululum ad cor tuum. Quidquid ibi
vides quod displicet Deo, tolle inde. Venire ad te vult,
Deus; Dominum ipsum Christum audi: <hi>Ego et Pater
veniemus ad eum, et mansionem apud eum faciemus <note>(Joan. XIV, 23)</note>
          </hi>.
Ecce quid promittit Deus. Si ego promitterem
venturum me in domum tuam, mundares
eam: Deus in cor tuum venire vult, et piger es ei domum
mundare? Non amat habitare cum avaritia, cum
muliere immunda et insatiabili, cui tu jubenti serviebas,
et Deum videre quaerebas. Quid fecisti, quod
Deus jussit? Quid non fecisti, quod avaritia jussit?
Quid fecisti, quod Deus jussit? Ego ostendo quid habitet
in corde tuo, qui vis videre Deum. Hoc enim
dixeram: Est quod ostendere, sed cui non est. Quod
Deus jussit, quid fecisti? Quod avaritia jussit, quid
distulisti? Jussit Deus ut nudum vestires, tremuisti:
jussit avaritia ut vestitum exspoliares, insanisti. Si
fecisses quod Deus jussit, quid tibi dicam, haberes
illud et illud? Ipsum Deum haberes. Si fecisses quod
Deus jussit, Deum haberes. Fecisti quod avaritia jussit,
quid habes? Scio, dicturus es mihi: Habeo quidquid
abstuli. Ergo auferendo habes. Habes aliquid
apud te, qui perdidisti te? Habeo, inquis. Ubi, ubi,
rogo te? Certe aut in cubiculo, aut in saccello, aut in
arca: nolo amplius dicere. Ubicumque habes, modo
certe tecum non habes. Certe modo cogitas in arca
te habere: forte periit, et nescis; forte cum redis,
non invenis quod dimisisti. Cor tuum quaero: ibi quid
habeas, interrogo. Ecce implesti arcam tuam, et fregisti
conscientiam tuam. Vide plenum: disce esse
plenus. <hi>Dominus dedit, Dominus abstulit; sicut Domino
placuit, ita factum est: sit nomen Domini benedictum <note>(Job I, 21)</note>
          </hi>.
Nempe omnia perdiderat. Unde
ergo istas gemmas laudis Domino proferebat?
</p>
        </div3>
      </div2>

<div2>
        <head>CAPUT VI.</head>
<div3>
          <head>6.</head>
          <p>
 <hi>Tenebrae cupiditates et opera mala.</hi> 
Munda ergo cor, quantum potes: id age, id operare.
Et ut ille mundet ubi maneat, roga, supplica, humiliare.
Non capis,   In principio erat Verbum, et Verbum
erat apud Deum, et Deus erat Verbum: hoc erat
in principio apud Deum. Omnia per ipsum facta sunt,
et sine ipso factum est nihil. Quod factum est, in ipso
vita erat; et vita erat lux hominum: et lux in tenebris
lucet, et tenebrae eam non comprehenderunt.  
Ecce quare non capis. <hi>Lux in tenebris lucet, et tenebrae
eam non comprehenderunt.</hi> Quae sunt tenebrae, nisi
opera mala? Quae sunt tenebrae, nisi cupiditates malae,
superbia, avaritia, ambitio, invidentia? Omnia ista
tenebrae sunt: ideo non comprehendis. Nam lux lucet
in tenebris: sed da qui comprehendat.</p>
        </div3>
<div3>
          <head>7.</head>
          <p>
 <hi>Deus homo factus manet semper Deus. Una persona
Deus et homo in Christo.</hi> Vide ergo, ne forte hoc
<pb n="1206"/>
quomodocumque possis accipere: <hi>Verbum caro factum
est, et habitavit in nobis <note>(Joan. I, 1-14)</note>
          </hi>. Per hominem
Christum tendis ad Deum Christum. Multum est
ad te Deus: sed homo factus est Deus. Quod longe
erat a te, per hominem factum est juxta te. Ubi maneas,
Deus est: qua eas, homo est. Idem ipse Christus,
et qua eas, et quo eas. Ipse ergo <hi>Verbum caro
factum est, et habitavit in nobis.</hi> Assumpsit quod non
erat, non amisit quod erat. Apparebat homo, et latebat
Deus. Occisus est homo, et offensus est Deus:
sed resurrexit homo, et inventus est Deus. Cogita
ergo quanta fecit ut Deus, quanta passus est ut homo.
Occisus est, sed non in divinitate: ipse Christus occisus
est. Non enim duo, Deus et homo; ut jam non
faciamus vel noverimus Trinitatem, sed quaternitatem.
Homo quidem homo, et Deus Deus; sed totus
Christus homo et Deus: ipse ergo Christus homo et
Deus. Quomodo tu homo corpus et animus: sic totus
Christus homo et Deus. Ergo totus Christus, caro,
anima, et Deus.
</p>
        </div3>
      </div2>

<div2>
        <head>CAPUT VII.</head>
<p>Idem ipse aliquid dicit, quod ad
Deum pertinet; aliquid dicit, quod ad animam pertinet;
aliquid dicit, quod ad carnem pertinet: totum
ad Christum pertinet. Quid dicit ut Deus? <hi>Sicut Pater
habet vitam in semetipso, sic dedit Filio habere vitam
in semetipso. Quaecumque Pater facit, haec eadem et
Filius facit similiter <note>(Id. V, 26, 19)</note>
          </hi>. <hi>Ego et Pater unum
sumus <note>(Id. X, 30)</note>
          </hi>. Quid dicit Christus secundum animam
suam? <hi>Tristis est anima mea usque ad mortem <note>(Matth. XXVI, 38)</note>
          </hi>.
Quid dicit Christus secundum carnem? <hi>Solvite templum hoc, et in triduo suscitabo illud <note>(Joan. II, 19)</note>
          </hi>.
 <hi>Palpate et videte, quia spiritus carnem
et ossa non habet, sicut me videtis habere <note>(Luc. XXIV,
39)</note>
          </hi>. Haec sunt thesauri sapientiae et scientiae.</p>
</div2>

<div2>
        <head>CAPUT VIII.</head>
<div3>
          <head>8.</head>
          <p>
 <hi>Praeceptum utrumque dilectionis
erga Christum impletur.</hi> Certe tota Lex in duobus praeceptis
pendet. <hi>Diliges Dominum Deum tuum ex toto
corde tuo, et ex tota anima tua, et ex tota mente tua;
et diliges proximum tuum tanquam te ipsum. In his
duobus praeceptis tota Lex pendet et Prophetae <note>(Matth.
XXII, 37-40)</note>
          </hi>. In Christo habes totum. Deum tuum vis
diligere? Habes in Christo: <hi>In principio erat Verbum,
et Verbum erat apud Deum, et Deus erat Verbum.</hi> 
Proximum vis diligere? Habes in Christo: <hi>Verbum
caro factum est, et habitavit in nobis.</hi> 
</p>
        </div3>
      </div2>

<div2>
        <head>CAPUT IX.</head>
<div3>
          <head>9.</head>
          <p>
 <hi>Bona opera frequentanda. Peccata,
praeter crimina, sunt alia minora.</hi> Mundet nos
gratia sua: mundet nos opitulationibus et consolationibus
suis. Fratres mei, per ipsum et in ipso obsecro
vos, in bonis operibus abundetis, in misericordia,
benignitate, bonitate. Cito dimittite quod in vos peccatur.
Nemo teneat iram adversus alium, ne intercludat
sibi orationem ad Deum. Haec enim omnia, quia
in hoc saeculo sumus, quia etsi proficimus, etsi juste
vivimus, sine peccato hic non vivimus. Non enim
peccata sola sunt illa quae crimina nominantur, adulteria,
fornicationes, sacrilegia, furta, rapinae, falsa
testimonia: non ipsa sola peccata sunt. Attendere
aliquid quod non debebas, peccatum est: audire aliquid
<pb n="1207"/>
libenter, quod audiendum non fuit, peccatum
est: cogitare aliquid, quod non fuit cogitandum, peccatum
est.
</p>
        </div3>
      </div2>

<div2>
        <head>CAPUT X.</head>
<div3>
          <head>10.</head>
          <p>
 <hi>Remedia quotidiana. Minora peccata
multitudine obruunt.</hi> Sed dedit Dominus noster
post illud lavacrum regenerationis alia quotidiana remedia.
Quotidiana nostra mundatio, dominica oratio.
Dicamus, et verum dicamus, quia et ipsa eleemosyna
est: <hi>Dimitte nobis debita nostra, sicut et nos dimittimus
debitoribus nostris <note>(Matth. VI, 12)</note>
          </hi>. <hi>Date eleemosynas,
et omnia munda sunt vobis <note>(Luc. XI, 41)</note>
          </hi>. Mementote,
fratres, ad dexteram staturis quid dicturus
est. Non dicet, Illa et illa magna fecistis: sed, <hi>Esurivi,
et dedistis mihi manducare.</hi> Ad sinistram staturis non
est dicturus, Illa et illa mala fecistis: sed, <hi>Esurivi, et
non dedistis mihi manducare <note>(Matth. XXV, 35, 42)</note>
          </hi>. Illi
pro eleemosyna, in vitam aeternam: isti propter sterilitatem,
in ignem aeternum. Modo eligite aut dextram
aut sinistram. Nam rogo vos, quam habere poterit
spem salutis piger in remediis, creber in morbis?
</p>
        </div3>
      </div2>

<div2>
        <head>CAPUT XI.</head>
<p>Sed parvi morbi sunt? Congerie premunt.
Minora peccata sunt quae habeo. Non sunt
multa? Nam quomodo minora sunt, quae premunt,
obruunt: quid minutius pluviae guttis? Flumina implent.
Quid minutius granis tritici? Horrea implent.
Tu attendis quia minora sunt, et non attendis quia
multa sunt. Attendere nosti: numera, si potes. Sed
plane quotidianum remedium dedit Deus.</p>
</div2>

<div2>
        <head>CAPUT XII.</head>
<div3>
          <head>11.</head>
          <p>
 <hi>Conclusio.</hi> Magna misericordia
ejus qui <hi>ascendit in altum, et captivavit captivitatem.</hi> 
Quid est, <hi>captivavit captivitatem?</hi> Occidit mortem. Captivitas
captiva est: mors mortua est. Quid ergo? Hoc
solum fecit qui <hi>ascendit in altum, et captivavit captivitatem?</hi> 
Ergo dimisit nos? <hi>Ecce ego vobiscum sum usque
in consummationem saeculi <note>(Matth. XXVIII, 20)</note>
          </hi>. Ergo
illud attende, <hi>Dedit dona hominibus <note>(Psal. LXVII, 19)</note>
          </hi>.
Aperi sinum pietatis, excipe donum felicitatis.
</p>
        </div3>
      </div2>

<div1>
        <head>SERMO CCLXII. In die Ascensionis Domini, II. <hi>Habitus in basilica Leontiana.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Sancti Leontii solemnitas.</hi> 
Dominus Jesus, Patris unigenitus et gignenti coaeternus,
pariter invisibilis, pariter immutabilis, pariter
omnipotens, pariter Deus; propter nos, ut nostis, et
accepistis, et tenetis, factus est homo, forma assumpta
humana, non amissa divina: potens occultus,
infirmus manifestus; sicut nostis, natus est, ut renasceremur;
mortuus est, ne nos in aeternum moreremur.
Ille continuo, id est, die tertio resurrexit: nobis
resurrectionem carnis in fine promisit. Exhibuit se
discipulorum oculis videndum, manibusque tractandum;
persuadens quod factus erat, non auferens
quod semper erat. Conversatus est cum eis diebus
quadraginta, sicut audistis, intrans et exiens, manducans
et bibens; non jam indigentia, sed totum potentia:
<pb n="1208"/>
et manifestans eis carnis veritatem, in cruce
infirmitatem, a sepulcro immortalitatem.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Idem tractatur argumentum.</hi> Hodiernum
ergo diem ascensionis ipsius celebramus.
Occurrit autem huic Ecclesiae alia vernacula solemnitas.
Conditoris basilicae hujus sancti Leontii hodie
depositio est. Sed dignetur obscurari stella a sole.
Ergo de Domino potius, quod coeperamus, loquamur.
Gaudet bonus servus, quando laudatur Dominus.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Ascensionis fides et celebritas per
totum orbem.</hi> Hodierno ergo die, hoc est, quadragesimo
post resurrectionem suam, Dominus ascendit in coelum.
Non vidimus: sed credamus. Qui viderunt praedicaverunt,
et orbem terrarum impleverunt. Scitis
qui viderunt, et qui nobis indicaverunt: de quibus
praedictum est,   Non sunt loquelae neque sermones,
quorum non audiantur voces eorum. In omnem terram
exiit sonus eorum, et in fines orbis terrae verba eorum  <note>(Psal. XVIII, 4 et 5)</note>.
Ergo et ad nos venerunt, et
nos de somno excitaverunt. Ecce celebratur hodiernus
dies toto orbe terrarum.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Ascensionis Christi prophetia.</hi> 
Recolite Psalmum. Cui dictum est, <hi>Exaltare super
coelos, Deus?</hi> Cui dictum est? Numquid Deo Patri diceretur, <hi>Exaltare,</hi> 
 qui nunquam est humiliatus? Exaltare
tu: tu qui fuisti in ventre matris inclusus;
tu qui in illa factus es, quam fecisti; tu qui in
praesepi jacuisti; tu qui ubera tanquam parvulus
in vena carnis suxisti; tu qui portans mundum,
portabaris a matre: tu quem Simeon senex parvulum
agnovit, magnumque laudavit: tu quem vidua Anna
vidit sugentem, et cognovit omnipotentem: tu qui
esuristi propter nos, sitisti propter nos, fatigatus es
in via propter nos: (numquid esurit panis, aut sitit
fons, aut fatigatur via?) tu qui omnia ista pertulisti
propter nos: tu qui dormisti, et tamen non dormitas,
custodiens Israel: postremo, tu quem vendidit
Judas, quem Judaei emerunt, et non possederunt: tu
apprehense, ligate, flagellate, spinis coronate, in ligno
suspense, lancea percusse, tu mortue, tu sepulte, <hi>Exaltare super coelos, Deus.</hi> 
</p>
          </div3>
        </div2>

<div2>
          <head>CAPUT V.</head>
<p>Exaltare, inquit, exaltare super coelos,
quia Deus es. Sede in coelo, qui pependisti in ligno.
Judex exspectaris venturus, qui exspectatus es judicatus.
Quia ista credat, nisi illo faciente, qui erigit de
terra inopem, et de stercore exaltat pauperem? Ille
ipse inopem carnem suam erigit, et collocat eam cum
principibus populi sui <note>(Psal. CXII, 7, 8)</note>, cum quibus
judicaturus est vivos et mortuos. Cum eis collocavit
hanc inopem carnem, quibus dicit: <hi>Sedebitis super
duodecim sedes, judicantes duodecim tribus Israel <note>(Matth. XIX, 28)</note>
            </hi>.</p>
</div2>

<div2>
          <head>CAPUT VI.</head>
<div3>
            <head>5.</head>
            <p>
 <hi>Ecclesia gloria Christi.--Exaltare</hi> 
<pb n="1209"/>
ergo <hi>super coelos, Deus.</hi> Jam factum est, jam impletum
est. Sed dicimus, Quomodo futurum praedictum est, <hi>Exaltare super coelos Deus;</hi> 
 non vidimus, sed credimus:
ecce ante oculos nostros est quod sequitur, <hi>Exaltare super coelos, Deus, et super omnem terram
gloria tua 
 <note>(Psal. LVI, 12)</note>
            </hi>. Non credat illud, qui non
videt istud. Quid est enim, <hi>Et super omnem terram
gloria tua?</hi> nisi, super omnem terram Ecclesia tua,
super omnem terram matrona tua, super omnem terram
sponsa tua, dilecta tua, columba tua, conjux tua.
Ipsa est gloria tua, <hi>Vir quidem,</hi> ait Apostolus, <hi>non debet
velare caput, cum sit imago et gloria Dei: mulier autem
gloria viri <note>(I Cor. XI, 7)</note>
            </hi>. Si mulier gloria viri Ecclesia
gloria Christi.
</p>
          </div3>
        </div2>
      </div1>

<div1>
        <head>SERMO CCLXIII. De Ascensione Domini, III.</head>
<div3>
          <head>1.</head>
          <p>
 <hi>Glorificatio et victoria Christi completa est
resurrectione et ascensione. Christus, leo, et agnus.
Diabolus, leo. Muscipula diaboli.</hi> Glorificatio Domini
nostri Jesu Christi resurgendo et ascendendo
completa est. Resurrectionem ipsius Paschae Dominico
celebravimus: ascensionem hodie celebramus.
Festus nobis dies uterque. Ideo enim resurrexit,
ut nobis exemplum resurrectionis ostenderet: et ideo
ascendit, ut nos desuper protegeret. Habemus ergo
Dominum et Salvatorem nostrum Jesum Christum
prius pendentem in ligno, nunc sedentem in coelo.
Pretium nostrum dedit, cum penderet in ligno: colligit
quod emit: cum sedet in coelo. Cum enim omnes
collegerit, quos utique per tempora colliget, in fine
temporis veniet, et quomodo scriptum est, <hi>Deus manifestus
veniet <note>(Psal. XLIX, 3)</note>
          </hi>: non quemadmodum
primitus venit occultus, sed sicut dictum est, <hi>manifestus.</hi> 
Occultum enim oportebat eum venire, ut judicaretur:
manifestus autem veniet, ut judicet. Si enim
prius manifestus venisset, judicare manifestum quis
auderet? Quando quidem dicit apostolus Paulus, <hi>Si
enim cognovissent, nunquam Dominum gloriae crucifixissent</hi> 
<pb n="1210"/> <note>(I Cor. II, 8)</note>.
Sed si ille non occideretur, mors
non moreretur. Tropaeo suo diabolus victus est. Exsultavit
enim diabolus, quando primum hominem seducendo
dejecit in mortem. Seducendo primum hominem,
occidit: occidendo novissimum, primum de
laqueis perdidit. Facta est ergo victoria Domini
nostri Jesu Christi, cum resurrexit et ascendit in
coelum; et impletum est quod audistis, cum Apocalypsis
legeretur, <hi>Vicit Leo de tribu Juda <note>(Apoc. V, 5)</note>
          </hi>.
Ipse leo dictus est, qui agnus occisus est: leo propter
fortitudinem, agnus propter innocentiam: leo quia
invictus, agnus quia mansuetus. Et ipse Agnus occisus
morte sua vicit leonem qui circuit quaerens quem
devoret. Dictus est enim diabolus leo, feritate, non
virtute. Apostolus quippe Petrus ait: <hi>Vigilare vos
oportet adversus tentationes, quia adversarius vester
diabolus circuit, quaerens quem devoret.</hi> Sed quomodo
circuit, dixit: <hi>Sicut leo rugiens circuit, quaerens quem
devoret <note>(I Petr. V, 8)</note>
          </hi>. Quis non incurreret in dentes
leonis hujus, nisi vicisset Leo de tribu Juda? Contra
leonem leo, contra lupum agnus. Exsultavit diabolus
quando mortuus est Christus, et ipsa morte Christi
est diabolus victus: tanquam in muscipula escam
accepit. Gaudebat ad mortem, quasi praepositus mortis.
Ad quod gaudebat, inde illi tensum est. Muscipula
diaboli, crux Domini: esca qua caperetur, mors
Domini. Et ecce surrexit Dominus noster Jesus Christus.
Ubi est mors quae pependit in ligno? Ubi est
insultatio Judaeorum? Ubi est typhus et superbia
caput ante crucem agitantium et dicentium, <hi>Si filius
Dei est, descendat de cruce <note>(Matth. XXVII, 40)</note>
          </hi>? Et plus
fecit, quam illi insultando exigebant. Plus enim est
de sepulcro resurgere, quam de ligno descendere.</p>
        </div3>
<div3>
          <head>2.</head>
          <p>
 <hi>Ascensio Christi pignus nostrae ascensionis.</hi> Jam
vero quanta gloria est quod ascendit in coelum, quod
sedet ad dexteram Patris? Sed hoc oculis non videmus,
quia nec pendentem in ligno vidimus. Totum
hoc fide tenemus, oculis cordis intuemur. Hodie enim,
sicut audistis, fratres, Dominus noster Jesus Christus
ascendit in coelum: ascendat cum illo et cor nostrum.
Audiamus Apostolum dicentem, <hi>Si consurrexistis cum
Christo, quae sursum sunt quaerite, ubi Christus est in
dextera Dei sedens: quae sursum sunt sapite, non quae
super terram <note>(Coloss. III, 1 et 2)</note>
          </hi>. Sicut enim ille ascendit,
nec recessit a nobis: sic et nos cum illo ibi jam
sumus, quamvis nondum in corpore nostro factum sit
quod promittitur nobis. Ille jam exaltatus est super coelos.
Neque enim propterea nobis desperanda est perfecta
et angelica coelestis habitatio, quia dixit, <hi>Nemo
ascendit in coelum, nisi qui descendit de coelo, Filius
hominis qui est in coelo <note>(Joan. III, 13)</note>
          </hi>. Sed hoc dictum
est propter unitatem, qua caput nostrum est, et nos
corpus ejus. Cum ascendit in coelum, nos ab illo non
separamur. Qui de coelo descendit, non nobis invidet
coelum: sed quodam modo clamat, Membra mea
estote, si ascendere vultis in coelum. In hoc ergo
ipsi interim roboremur, in hoc votis omnibus aestuemus.
Hoc meditemur in terris, quod computamur in
<pb n="1211"/>
coelis. Tunc exuturi carnem mortalitatis, nunc exuamus
animi vetustatem. Facile corpus levabitur in alta
coelorum, si non premat spiritum sarcina peccatorum
.</p>
        </div3>
<div3>
          <head>3.</head>
          <p>
 <hi>Christum cum corpore ascendisse.</hi> Nam et illud
nonnullos calumniantibus haereticis movet, quemadmodum
Dominus sine corpore descenderit, cum corpore
ascenderit, velut contrarium sit illis verbis quibus
ait, <hi>Nemo ascendit in coelum, nisi qui de coelo
descendit.</hi> Corpus, inquiunt, quod non descendit de coelo,
quomodo potuit ascendere in coelum? Quasi
ille dixerit, Nihil ascendit in coelum, nisi quod de coelo
descendit; sed ait, <hi>Nemo ascendit, nisi qui descendit.</hi> 
Hoc enim ad personam, non ad personae habitum
retulit. Descendit sine corporis indumento, ascendit
cum corporis indumento. Nemo tamen, nisi qui descendit,
ascendit. Nam si nos sibimet tanquam sua
membra ita coaptavit, ut etiam nobis conjunctis idem
ipse sit; quanto magis illud corpus, quod de virgine
assumpsit, aliam non potest in illo habere personam?
Quis enim vel in montem, vel in murum, vel in aliquem
superiorem locum dicit non eum solum qui descenderit
ascendisse, si cum descendisset exutus,
ascendat indutus; aut cum descendisset inermis,
ascendat armatus? Quemadmodum ergo de hoc dicitur,
Nemo ascendit nisi qui descendit, quamvis cum
ea re cum qua non descendit ascenderit: sic nemo
in coelum nisi Christus ascendit; quia de coelo, nisi
Christus, nemo descendit; quamvis sine corpore descenderit,
cum corpore ascenderit, ascensuris et nobis
non virtute nostra, sed nostra et illius unitate.
Duo quippe sunt in carne una; sacramentum magnum
est in Christo et in Ecclesia <note>(Ephes. V, 31 et 32)</note>.
Unde et et ipse dicit: <hi>Igitur jam non duo, sed una caro <note>(Matth. XIX, 6)</note>
          </hi>.</p>
        </div3>
<div3>
          <head>4.</head>
          <p>
 <hi>Christus cur quadraginta diebus jejunavit, et totidem
dies egit cum discipulis post resurrectionem.</hi> Et
ideo jejunavit, cum tentaretur ante mortem cibo adhuc
indigens: manducavit autem et bibit, cum glorificaretur
post resurrectionem jam cibo non indigens.
Illic enim ostendebat in se nostrum laborem, hic autem
in nobis suam consolationem, quadraginta diebus
utrumque definiens. Nam quadraginta diebus jejunavit,
cum tentaretur in eremo, sicut in Evangelio
scriptum est, ante mortem carnis suae <note>(Matth. IV, 1,
2)</note>; et rursum quadraginta diebus cum discipulis fuit,
sicut Petrus in Actibus Apostolorum loquitur, intrans
et exiens, manducans et bibens, post resurrectionem
carnis suae <note>(Act. I, 3, 4)</note>. Quo numero quadragesimo
hujus saeculi significare videtur excursus in his qui
vocantur ad gratiam, per eum qui non venit legem
solvere, sed adimplere. Decem namque sunt praecepta
legis. Jam gratia Christi diffusa per mundum et
quadripartitus mundus, et decem quadriplicata quadraginta
faciunt: quoniam <hi>qui redempti sunt a Domino,
de regionibus congregavit eos, ab Oriente et Occidente
<pb n="1212"/>
et Aquilone et Mari <note>(Psal. CVI, 2 et 3)</note>
          </hi>. Jejunans
itaque quadraginta diebus ante mortem carnis, velut
clamabat: Abstinete vos a desideriis hujus saeculi.
Manducans autem et bibens quadraginta diebus post
resurrectionem carnis, velut clamabat: <hi>Ecce ego vobiscum
sum usque ad consummationem saeculi <note>(Matth.
XXVIII, 20)</note>
          </hi>. Jejunium quippe est in tribulatione certaminis;
quoniam qui in agone contendit, ab omnibus
abstinens est <note>(I Cor. IX, 25)</note>: cibus autem in spe pacis,
quae perfecta non erit, nisi cum corpus nostrum,
cujus exspectamus redemptionem, induerit immortalitatem.
Quod nondum adipiscendo gloriamur, sed
sperando jam pascimur. Utrumque Apostolus simul
nos agere ostendit dicens, <hi>Spe gaudentes, in tribulatione
patientes <note>(Rom. XII, 12)</note>
          </hi>: tanquam illud esset in
cibo, hoc in jejunio. Simul enim cum viam Domini
carpimus, et a vanitate praesentis saeculi jejunemus,
et futuri promissione reficiamur; hic non apponentes
cor, illuc pascentes sursum cor.
</p>
        </div3>
      </div1>

<div1>
        <head>SERMO CCLXIV. De Ascensione Domini, IV.</head>
<div3>
          <head>1.</head>
          <p>
 <hi>Dicendum de mysterio ascensionis Christi.</hi> Multa
sunt divinarum Scripturarum recondita sacramenta,
sive quae adhuc nos ipsi quaerenda habemus, sive quae
jam humilitati nostrae Dominus revelare dignatus est:
sed aperiendi haec Sanctitati vestrae tempus non sufficit.
Novi enim maxime his diebus impleri ecclesiam
talibus, qui citius vellent discedere, quam venire; et
onerosos nos habent, si aliquando diutius colloquamur:
qui tamen in prandiis suis, ad quae festinant, si
teneantur usque ad vesperam, nec laborant, nec recusant,
nec saltem aliquando ullo pudore discedunt.
Tamen ne fraudemus eos qui esurientes veniunt, etsi
breviter, non tacebimus hujus rei sacramentum, quod
Dominus noster Jesus Christus cum eo corpore, in
quo resurrexit ascendit.</p>
        </div3>
<div3>
          <head>2.</head>
          <p>
 <hi>Christus post resurrectionem conversatur cum discipulis,
ut in fide confirmentur. Ascendit in coelum, ne
remaneant in carne.</hi> Sane propter infirmitatem discipulorum
suorum: non enim deerant etiam in illo
numero, quos diabolus infidelitate tentaret, ita ut
quidam discipulus ejus in ipsa specie in qua noverat,
non tamen magis fidem haberet viventibus membris,
quam recentibus cicatricibus <note>(Joan. XX, 25)</note>: ergo ad
eorum confirmationem dignatus est post resurrectionem
vivere cum illis quadraginta diebus integris, ab
ipso die passionis suae usque in hodiernum diem, intrans
et exiens, manducans et bibens, sicut dicit Scriptura <note>(Act. I, 3, 4)</note>;
confirmans hoc redditum esse
oculis eorum post resurrectionem, quod ablatum erat
per crucem. Verumtamen non illos voluit in carne remanere,
nec carnali dilectione diutius retinere. Eo
enim animo volebant eum esse semper carnaliter secum,
quo animo etiam Petrus timebat eum pati. Videbant
enim secum magistrum, confortatorem et
<pb n="1213"/>
consolatorem et protectorem hominem, quales videbant
se ipsos. Si tale aliquid non viderent, absentem
credebant; cum ubique ille majestate sit praesens.
Tuebatur autem eos revera, quemadmodum ipse dicere
dignatus est, tanquam gallina pullos suos <note>(Matth.
XXIII, 37)</note>. Sicut enim gallina propter infirmitatem
pullorum et ipsa infirmatur. Si enim recordamini,
ante oculos nostros sunt tantae aves, quae pullos faciunt;
non videmus aliquam avem infirmari cum pullis,
nisi gallinam: et ideo de illa Dominus similitudinem
duxit; quia propter infirmitatem nostram et
ipse susceptione carnis infirmari dignatus est. Oportebat
autem ut erigerentur aliquantum, et jam inciperent
eum spiritualiter cogitare, tanquam Verbum
Patris, Deum apud Deum, per quem facta sunt omnia:
et non eos sinebat caro, quam videbant. Proderat
ergo illis confirmari in fide per conversationem ejus
secum quadraginta diebus: sed plus proderat eis, ut
se ab oculis eorum subtraheret; et qui in terra tanquam
frater conversatus fuerat, de coelo tanquam
Dominus subveniret; discerentque illum cogitare secundum
Deum. Hoc enim evangelista Joannes sonuit:
si quis advertat, si quis intelligat. Ait enim Dominus: <hi>Non turbetur cor vestrum. Si me diligeretis,</hi> 
 inquit, <hi>gauderetis, quia vado ad Patrem; quoniam Pater major
me est 
 <note>(Joan. XIV, 1, 28)</note>
          </hi>. Et alio loco, dicit: <hi>Ego et
Pater unum sumus <note>(Id. X, 30)</note>
          </hi>. Tantamque sibi aequalitatem
vindicat, non rapina, sed natura, ut hoc diceret
cuidam discipulo dicenti sibi, <hi>Domine, ostende
nobis Patrem, et sufficit nobis:</hi> et ille, <hi>Philippe, tanto
tempore vobiscum sum, et Patrem nescitis? Qui me vidit,
vidit et Patrem <note>(Id. XIV, 8, 9)</note>
          </hi>. Quid est, <hi>Qui me
vidit?</hi> Si secundum oculos carnis, viderunt et qui
crucifixerunt. Quid est ergo, <hi>Qui me vidit;</hi> nisi, qui
intellexit, qui oculo cordis vidit. Quomodo enim sunt
aures interiores, quas quaerebat Dominus, cum diceret, <hi>Qui habet aures, audiat 
 <note>(Matth. XI, 15)</note>
          </hi>, cum ante
illum nullus surdus staret: sic est etiam aspectus interior
cordis, quo si quis viderat Dominum, viderat
Patrem; quia aequalis est Patri.</p>
        </div3>
<div3>
          <head>3.</head>
          <p>
 <hi>Filius Dei natura aequalis Patri, misericordia ad
mortem usque infirmatus.</hi> Audi Apostolum volentem
nobis commendare misericordiam ipsius, quia propter
nos infirmatus est, ut sub alis suis pullos colligeret,
docens alios etiam discipulos, ut et ipsi compaterentur
infirmitati infirmorum, qui ad aliquam
firmitatem de infirmitate communi ascendissent;
cum ille de coelesti firmitate ad infirmitatem nostram
descenderit: ait illis, <hi>Hoc sentite in vobis, quod et in
Christo Jesu.</hi> Dignamini, inquit, imitari Filium Dei
per compassionem cum parvulis. <hi>Qui cum in forma
Dei esset.</hi> Jam dicendo, <hi>in forma Dei esset,</hi> aequalem
ostendit Deo. Non enim forma minor est quam ille
cujus forma est. Si enim minor est, forma non est.
Tamen ne aliquis dubitaret, adjecit, et posuit ipsum
Verbum, unde ora sacrilegis clauderet: <hi>Qui cum in
forma Dei esset,</hi> inquit, <hi>non rapinam arbitratus est esse
aequalis Deo.</hi> Quid est, fratres charissimi, quod ait
Apostolus, <hi>Non rapinam arbitratus est?</hi> Quia naturaliter
<pb n="1214"/>
aequalis. Cui ergo erat rapina aequalitas Dei?
Primo homini, cui dictum est, <hi>Gustate, et eritis sicut
dii <note>(Gen. III, 5)</note>
          </hi>. Voluit per rapinam tendere se ad
aequalitatem, et per poenam perdidit immortalitatem.
Ille enim cui rapina non erat, <hi>non rapinam arbitratus
est esse aequalis Deo.</hi> Si ergo non rapina; natura, integra
societas et summa ipsa comparatio. Sed quid
fecit? <hi>Semetipsum,</hi> ait, <hi>exinanivit, formam servi accipiens;
in similitudinem hominum factus, et habitu inventus
ut homo: humiliavit se, factus obediens usque
ad mortem, mortem autem crucis <note>(Philipp. II, 5-8)</note>
          </hi>.
Parum erat dicere mortem, et genus mortis ostendit.
Quare et genus mortis? Quia multi ad mortem sunt
parati: multi enim dicunt, Non timeo mori, sed
vellem in lectulo meo mori, circumdatus filiis, nepotibus,
lacrymis uxoris. Mortem quidem videntur isti
non recusare, sed eligendo genus mortis, de timore
puniuntur. Ille autem elegit genus mortis, sed quod
est deterius omnibus. Quomodo sibi eligunt homines
melius genus mortis, sic ipse deterius elegit, hoc
quod exsecrabile erat omnibus Judaeis. Non enim
timuit mori per falsos testes, per sententiam judicis,
qui veniet judicare vivos et mortuos: non timuit
mori per ignominiam crucis, ut omnes credentes ab
omni ignominia liberaret. Ergo <hi>factus obediens usque
ad mortem, mortem autem crucis:</hi> tamen naturaliter
aequalis Deo; fortis in virtute majestatis, infirmus
compassione humanitatis: fortis, ut faceret omnia;
infirmus, ut reficeret omnia.</p>
        </div3>
<div3>
          <head>4.</head>
          <p>
 <hi>Christus abire vult, ut absente carne divinitas
ipsius cogitetur. Filius Dei in se non minor per incarnationem.</hi> 
Quod ergo ait Joannes attendite: <hi>Si diligeretis
me, gauderetis, quia vado ad Patrem; quoniam
Pater major me est.</hi> Quomodo aequalis, sicut dicit
Apostolus? Sicut ipse Dominus, <hi>Ego et Pater unum
sumus.</hi> Et alio loco, <hi>Qui me vidit, vidit et Patrem.</hi> 
Quomodo hic, <hi>Quia Pater major me est?</hi> Vox ista,
fratres, quantum Dominus aspirat advertere, quodam
modo exprobrantis fuit et consolantis. Fixi enim
erant in homine, et Deum cogitare non poterant.
Tunc enim cogitarent Deum, si ab illis et ab eorum
oculis homo auferretur, ut amputata familiaritate
quae cum carne erat facta, discerent vel absente
carne divinitatem cogitare. Ergo hoc eis ait: <hi>Si me
diligeretis, gauderetis, quia eo ad Patrem.</hi> Quare? Ut
cum eo ad Patrem, possitis me cogitare aequalem
Patri. Propterea enim <hi>major me est:</hi> adhuc cum
videtis me in carne, adhuc major me est Pater.
Videte si suscepistis: non enim noverant nisi hominem
cogitare. Hoc dico aliquanto planius, propter
fratres nostros tardiores: qui autem intellexerunt,
ferant tarditatem caeterorum et imitentur ipsum Dominum, <hi>qui cum in forma Dei esset, humiliavit se,
factus obediens usque ad mortem. Si me diligeretis,</hi> 
quid est hoc? <hi>Si me diligeretis, gauderetis, quia eo ad
Patrem. Si me diligeretis,</hi> quid aliud est, quam, non
me diligitis? Quid ergo diligitis? Carnem quam videtis.
Ipsam enim non vultis ab oculis discedere. <hi>Si</hi> 
<pb n="1215"/>
autem <hi>me diligeretis:</hi> quid est, <hi>me? In principio
erat Verbum, et Verbum erat apud Deum, et Deus
erat Verbum <note>(Joan. I, 1)</note>
          </hi>: quod ait ipse Joannes.
Si ergo sic me diligeretis, quomodo per me facta
sunt omnia, <hi>gauderetis, quoniam vado ad Patrem.</hi> 
Quare? <hi>Quoniam Pater major me est.</hi> Adhuc cum
me videtis in terra, major me est Pater. Discedam
ab oculis vestris; tollatur ab aspectibus caro mortalis,
quae propter vestram mortalitatem suscepta
est; indumentum hoc, quod humilitate suscepi,
incipiatis non videre: levetur tamen in coelum.
ut discatis quid speretis. Non enim dimisit hic ipsam
tunicam, quam hic voluit indui. Nam si hic illam
dimisisset, desperarent omnes de resurrectione carnis.
Modo enim levavit eam in coelum, et sunt qui
dubitent de carnis resurrectione. Si Deus in se illam
ostendit, homini negaturus est illam? Deus enim
accepit illam miseratione, homo autem conditione.
Et tamen ostendit illam, confirmavit illos, et levavit
illam. Subducto autem ab oculis carnali aspectu, jam
illi hominem non viderunt. Si quid erat in cordibus
eorum tractum de desiderio carnali, quasi contristatum
est in ipsis. Congregati sunt tamen in unum,
et coeperunt orare. Ille autem missurus erat post
istum decem diebus interpositis Spiritum sanctum,
ut Spiritus sanctus impleret eos amore spirituali,
auferens eis desideria carnalia. Faciebat eos jam
sic intelligere Christum quomodo erat Verbum Dei,
Deus apud Deum, per quod facta sunt omnia. Non
autem possent impleri tali intellectu, nisi carnalis
charitas ab eorum oculis discessisset. Et ideo dixit, <hi>Si me diligeretis, gauderetis, quia eo apud Patrem;
quoniam Pater major me est.</hi> 
 Secundum hominem
major me est, aequalis secundum Deum: aequalis
secundum naturam, major secundum Filii misericordiam.
Humiliavit enim eum, non infra se tantum,
sed et infra Angelos, sicut Scriptura dicit <note>(Psal. VIII,
6)</note>. Non est minor; et si aliquantum susceptione
carnis ab aequalitate Patris videtis recessisse Filium,
unde nunquam recedit: sed accipiendo carnem
(accepit enim hominem), non mutatus est. Quomodo
qui accipit vestem, non vertitur in vestem, sed manet
ipse integer homo intus: et si senator accipiat vestem
servilem, si forte non potest intrare ad consolandum
aliquem in carcere compeditum cum ipsa
senatoria veste, accipit habitum carceris, videtur
sordidus habitus per humanitatem; sed intus manet
dignitas senatoria tanto magis integra, quanto majore
misericordia voluit quod humilitatis erat induere.
Sic et Dominus manens Deus, manens Verbum, manens
sapientia, manens virtus divina, manens in
gubernatione coelorum, manens in administratione
terrarum, implens Angelos, totus ubique, totus in
mundo, totus in Patriarchis, totus in Prophetis, totus
in omnibus sanctis, totus in utero Virginis, ad induendam
carnem, ad conjungendam sibi tanquam sponsam,
ut procederet de thalamo suo sponsus, ut desponsaret
Ecclesiam virginem castam. Ad hoc ergo
minor Patre, quia homo: aequalis autem Patri, quia
<pb n="1216"/>
Deus. Tollite ergo de medio desideria carnalia. Tanquam
hoc diceret Apostolis suis: Non vultis me dimittere
(quomodo unusquisque non vult dimittere
amicum suum, tanquam dicens: Esto nobiscum aliquantum,
refrigeratur anima nostra quando te videmus);
sed melius est ut istam carnem non videatis,
et divinitatem cogitetis. Tollo me a vobis exterius,
et me ipso impleo vos interius. Numquid enim secundum
carnem et cum carne intrat in cor Christus?
Secundum divinitatem possidet cor: secundum carnem
per oculos loquitur ad cor, et admonet foras;
habitans intus, ut interius nos convertamur, et vivificemur
ex ipso, et formemur ex ipso; quia forma
est omnium infabricata.</p>
        </div3>
<div3>
          <head>5.</head>
          <p>
 <hi>Christus post resurrectionem cum discipulis agit
dies quadraginta, ut significet necessariam hic semper
fidem Incarnationis.</hi> Ergo si quadraginta dies fecit
cum discipulis suis, non sine causa quadraginta dies
fecit. Forte sufficerent viginti, sufficerent triginta:
quadraginta dies dispensatio est totius hujus saeculi.
Aliquando inde tractavimus propter denarium numerum
quater ductum. Commemoro vos qui audistis
Denarius enim numerus totam sapientiam significat
Haec sapientia dispensata est per quatuor partes
mundi, per totum orbem terrarum: et tempora quadrifaria
dispositione dispertiuntur. Nam annus quatuor
tempora habet: et mundus quatuor cardines habet.
Decem ergo quater ducti quadragenarium numerum
habent. Ideo autem quadraginta diebus jejunavit
Dominus <note>(Matth. IV, 2)</note>, ostendens nobis abstinentiam
ab omni corruptione esse debere fidelibus, quamdiu
sunt in hoc mundo. Quadraginta diebus, jejunavit
Elias <note>(III Reg. XIX, 8)</note>, gestans personam Prophetiae,
ostendens quia et in Prophetia hoc docetur. Quadraginta
diebus jejunavit Moyses <note>(Exod. XXXIV, 28)</note>, qui
gerebat personam Legis, ostendens quia et in Lege
hoc docetur. Quadraginta annis ductus est populus
Israel in eremo <note>(Num. XXXII, 13)</note>. Quadraginta diebus
arca in diluvio fluctuavit, quae arca Ecclesia est - lignis
imputribilibus facta; ligna imputribilia sunt animae
sanctorum et justorum: habens tamen animalia
munda et immunda; quia quamdiu vivitur in hoc saeculo
et per Baptismum tanquam per diluvium Ecclesia
purgatur, non potest nisi habere bonos et malos:
ideo arca illa et munda et immunda habebat. Sed posteaquam
exivit inde Noe, non fecit sacrificium Deo
nisi de mundis animalibus <note>(Gen. VI-VIII)</note>. Unde debemus
intelligere quia in arca ista et munda et immunda
animalia sunt, sed post diluvium istum non accipit
Deus nisi eos qui se mundaverunt. Ergo totum hoc
tempus quod videtur, fratres, pro quadraginta diebus
habetote. Totum hoc tempus, quamdiu hic sumus,
arca est in diluvio: quamdiu baptizantur Christiani
et per aquam mundantur, natare videtur arca in fluctibus,
quae quadraginta diebus in aqua versabatur.
Dominus autem manens cum discipulis per quadraginta
dies, significare dignatus est quia per istud
tempus necessaria est omnibus fides Incarnationis
Christi: quae infirmis est necessaria. Si esset jam
<pb n="1217"/>
oculus, qui videret <hi>In principio erat Verbum <note>(Joan. I,
1)</note>
          </hi>, qui videret, qui teneret, qui amplecteretur, qui
frueretur, non opus erat ut Verbum caro fieret et habitaret
in nobis: sed quia ad illud tenendum et fruendum
excaecatus erat oculus interior pulvere peccatorum,
jam non erat unde intelligeretur Verbum; quod
dignatus est caro fieri, ut mandaretur quo possit
postea videri, quod modo non potest. Quia ergo dispensatio
carnis Christi huic vitae fidelibus necessaria
est, per quam tendant ad Dominum: cum autem ventum
fuerit ad speciem illam Verbi, omnis carnalis
dispensatio non erit necessaria: ideo conversatio
ipsius in carne post resurrectionem per quadraginta
dies erat necessaria, ut demonstraret tamdiu esse
necessariam fidem Incarnationis Christi, quamdiu in
ista vita docetur arca in diluvio fluctuare. Ecce quod
dico, fratres - credite in Jesum Christum natum de
Maria virgine, crucifixum resurrexisse. Non opus est
ut interrogemus post istud saeculum, quia jam illud
accepimus in fide: tenemus illud; infirmitati nostrae
necessarium est. Putate ergo charitatem gallinae illius,
quae protegit infirmitatem nostram <note>(Matth. XXIII, 37)</note>:
putate esse jumentum misericordis illius transeuntis,
in quod levavit languidum, qui vulneratus erat <note>(Luc.
X, 30-34)</note>. Levavit enim illum, quo? In jumentum
suum. Jumentum Domini caro est. Ergo cum transierit
hoc saeculum, quid tibi dicetur? Quia recte credidisti
in carnem Christi, modo fruere majestate et divinitate
Christi. Necessarius fuit infirmus infirmo,
necessarius erit fortis forti.</p>
        </div3>
<div3>
          <head>6.</head>
          <p>
 <hi>Carnis resurrectio futura.</hi> Quia et tu deponere
habes ipsam infirmitatem, juxta quod audisti in Apostolo: <hi>Oportet corruptibile hoc induere incorruptionem,
et mortale hoc induere immortalitatem.</hi> 
 Quia <hi>caro et
sanguis,</hi> ait, <hi>regnum Dei non possidebunt <note>(I Cor. XV,
53, 50)</note>
          </hi>. Quare non possidebunt? quia non resurget
caro? Absit: resurget caro, sed quid fit? Immutatur,
et fit ipsa corpus coeleste et angelicum. Numquid carnem
habent Angeli? Sed hoc interest, quia ista caro
resurget, ista ipsa quae sepelitur, quae moritur; ista
quae videtur, quae palpatur, cui opus est manducare
et bibere, ut possit durare; quae aegrotat, quae dolores
patitur, ipsa habet resurgere, malis ad poenas sempiternas,
bonis autem ut commutentur. Cum fuerit
commutata, quid fiet? Jam corpus coeleste vocabitur,
non caro mortalis: quia <hi>Oportet corruptibile hoc induere
incorruptionem, et mortale hoc induere immortalitatem.</hi> 
Mirantur autem si facit Deus de carne corpus
coeleste, qui de nihilo fecit omnia. In carne constitutus
Dominus de aqua vinum fecit, et mirum est si de
carne corpus coeleste facere potuerit? Nolite ergo
dubitare de Deo quia potens est illud facere. Angeli
ut essent, nihil erant; sed ipsius majestate sunt quod
sunt. Qui potuit te facere cum non esses, non potest
reparare quod fueras, et non potest dare honorem
claritatis fidei tuae propter ipsam incarnationem suam?
Ergo cum transierint ista, veniet nobis illud quod ait
Joannes: <hi>Dilectissimi, filii Dei sumus, et nondum apparuit
quod erimus: scimus quia cum apparuerit, similes
<pb n="1218"/>
ei erimus, quoniam videbimus eum sicut est <note>(I Joan.
III, 2)</note>
          </hi>. Ad istam visionem vos parate, interim quamdiu
in carne estis credite in Christum incarnatum; et sic
credite, ut non putetis seductos vos esse aliqua falsitate.
Nunquam enim mentitur veritas: nam si mentitur,
quo imus ad consilium? quid facimus? cui nos credimus?
Ergo veritas, Verbum verum, sapientia vera,
virtus Dei vera: <hi>Verbum caro factum est <note>(Id., 14)</note>
          </hi>, vera
caro. <hi>Palpate, et videte,</hi> ait, <hi>quia spiritus ossa et nervos
non habet, sicut me videtis habere <note>(Luc. XXIV, 39)</note>
          </hi>. Vera
enim ossa erant, veri nervi, verae cicatrices: verum
quidquid tangebatur, verum quidquid intelligebatur.
Tangebatur homo, intelligebatur Deus: tangebatur
caro, intelligebatur sapientia: tangebatur infirmitas,
intelligebatur potentia. Totum verum. Tamen deinde
caro in coelum praecessit, id est caput. Sequentur
caetera membra. Quare? Quia oportet ut dormitionem
accipiant membra ista aliquantum, et resurgant tempore
suo omnes. Si et Dominus tunc vellet resurgere,
non esset in quem crederemus. Ideo voluit primitias
dormientium liberare Deo in se ipso, ut cum in illo
videres quod redditum est, in te sperares quod donandum
est. Erit omnis populus Dei aequatus Angelis
et sociatus. Nemo ergo vobis dicat, fratres: Credunt
stulti Christiani quia caro resurget: quis resurgit?
aut quis resurrexit? aut quis huc inde venit ab
inferis, et dixit vobis? Christus inde venit. O miser!
o cor humanum perversum et praeposterum! Si avus
ipsius resurgeret, crederet illi: Dominus mundi resurrexit,
et non vult credere.</p>
        </div3>
<div3>
          <head>7.</head>
          <p>
 <hi>Trinitatis mysterium.</hi> Tenete itaque, fratres mei,
veram, germanam, catholicam fidem. Filius aequalis
est Patri, donum Dei Spiritus sanctus aequalis est Patri,
et ideo Pater et Filius et Spiritus sanctus unus
Deus, non tres dii: non gradibus sibi adjecti, sed majestate
adunati, et unus Deus. Sed Filius tamen propter
nos, <hi>Verbum caro factum est et habitavit in nobis.
Non rapinam arbitratus est esse aequalis Deo, sed semetipsum
exinanivit, formam servi accipiens, et habitu
inventus ut homo <note>(Philipp. II, 6-7)</note>
          </hi>. Et ut noveritis,
fratres, quia vere Trinitas ista aequalis est, et non est
dictum quia <hi>Pater major me est <note>(Joan. XIV, 28)</note>
          </hi>, nisi
propter carnem quam suscepit Dominus; quare de Spiritu
sancto nunquam dictum est, Minor est, nisi quia
ipse non suscepit carnem? Videte quid dixi: perscrutamini
omnes Scripturas, levate omnes paginas, legite
omnes versus; nunquam invenietis quia Spiritus sanctus
minor sit quam Deus. Ille ergo dictus est minor, qui
propter nos factus est minor, ut per illum nos efficeremur
majores.
</p>
        </div3>
      </div1>

<div1>
        <head>SERMO CCLXV. De Ascensione Domini, V.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Veritas resurrectionis
<pb n="1219"/>
Christo per quadraginta dies cum discipulis agente confirmata.</hi> 
Solemnitate diei hujus admonemus scientes,
instruimus negligentes. Ascensum Domini in coelum
hodie solemniter celebramus. Dominus enim Salvator
noster, posito corpore, et recepto corpore, posteaquam
resurrexit a mortuis, exhibuit se discipulis viventem,
quem desperaverant morientem. Posteaquam
se reddidit oculis intuendum, manibus contrectandum,
aedificans fidem, exhibendo veritatem; quoniam
parum fuit humanae fragilitati et infirmae trepidationi
tam magnum miraculum uno die exhibere, et inde
subtrahere; conversatus est cum eis in terra, sicut
audivimus, cum liber Actuum Apostolorum legeretur,
conversatus est cum eis in terra quadraginta diebus,
intrans et exiens, manducans et bibens: ut exhiberet
veritatem, non quod haberet necessitatem. Ipso
ergo quadragesimo die, quem hodie celebramus, eis videntibus,
et videndo deducentibus, ascendit in coelum.</p>
          </div3>
<div3>
            <head>2.</head>
            <p>
 <hi>Adventus Christi ad judicium praenuntiatus.</hi> Tunc
ergo posteaquam id quod videbant ascendere mirabantur,
sursum tamen ire gaudebant; capitis enim
praecessio, spes membrorum est; audierunt et angelicam
vocem, <hi>Viri Galilaei, quid statis aspicientes
in coelum? Hic Jesus sic veniet, quemadmodum vidistis
eum euntem in coelum <note>(Act. I, 2-11)</note>
            </hi>. Quid est, <hi>sic veniet?</hi> 
In ea forma veniet: ut impleatur quod scriptum
est, <hi>Videbunt in quem pupugerunt <note>(Zach. XII, 10;
Joan. XIX, 37)</note>
            </hi>. <hi>Sic veniet.</hi> Ad homines veniet, homo
veniet; sed Deus homo veniet. Veniet verus homo et
Deus, ut faciat homines deos. Ascendit judex coeli,
sonuit praeco coeli. Bonam causam habeamus, ut futurum
judicium non timeamus. Ascendit enim: viderunt
qui nobis nuntiaverunt. Qui non viderunt, crediderunt:
alii non credentes irriserunt. <hi>Non enim
omnium est fides <note>(II Thess. III, 2)</note>
            </hi>. Et quia <hi>non omnium
est fides, et novit Dominus qui sunt ejus <note>(II Tim. II,
19)</note>
            </hi>, quid disceptamus quod ascendit in coelum Deus?
Miremur potius quia descendit in infernum Deus.
Mortem Christi miremur, resurrectionem vero laudemus
potius quam miremur. Perditio nostra, peccatum
nostrum: sanguis Christi, pretium nostrum. Resurrectio
Christi, spes nostra: adventus Christi, res
nostra. Ille ergo qui est ad dexteram Patris, exspectandus
est donec veniat. Dicat anima nostra sitiens
illi: Quando veniet? et, <hi>Sitivit anima mea ad Deum
vivum <note>(Psal. XLI, 3)</note>
            </hi>. Quando veniet? Veniet: sed
quando veniet? Optas ut veniat: utinam paratum te
inveniat.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Discipulorum inquisitio de tempore
futuri adventus Christi.</hi> Verumtamen ne putemus nos
solos habere hoc desiderium de Domino nostro, ut
dicamus, Quando veniet? Habuerunt hoc desiderium
et discipuli ejus. Si possem vobis dicere inhiantibus,
exspectantibus, suspensis, nosse cupientibus,
quando veniat Dominus Deus noster, si possem vobis
dicere, qualis vobis viderer? Sed si hoc ex me non
vos speratis audire posse; qui si speratis, desipitis:
ipsum certe Dominum Jesum Christum in corpore
<pb n="1220"/>
praesentem, viventem, loquentem, si ante oculos vestros
et ante manus vestras haberetis, scio quia prae
isto desiderio interrogaretis, et diceretis ei: Domine,
quando venturus es? Discipuli ipsi Dominum Jesum
Christum praesentem interrogaverunt. Non potestis
interrogare quod interrogaverunt, audite quod audierunt.
Etenim illi tunc erant, nos nondum eramus:
quibus tamen si credamus, et nobis interrogaverunt,
et nobis audierunt. Ergo discipuli Christi deducturi
aspectu ascensurum Christum interrogaverunt, et
dixerunt ei: <hi>Domine, si hoc tempore praesentaberis?</hi> 
Cui dicebant? Quem praesentem videbant. <hi>Si hoc
tempore praesentaberis?</hi> Et quid est illud? Nonne praesentem
videbant? nonne praesentem audiebant? nonne
praesentem etiam tangebant? Quid est hoc, <hi>Si hoc
tempore praesentaberis?</hi> nisi quia noverant praesentia
Christi futurum judicium, ut videretur a suis et ab
alienis? Nam quando resurrexit, non est visus nisi a
suis. Hoc ergo sciebant, et fide retinebant, futurum
esse tempus quando judicatus judicaret, quando reprobatus
probaret et reprobaret; quando conspicuus
utrique hominum generi alios poneret ad dexteram,
alios ad sinistram, dicturus quod utrique audirent,
oblaturus quod non utrique acciperent, comminaturus
quod non utrique pertimescerent. Sciebant futurum;
sed quando, quaerebant. <hi>Si hoc tempore praesentaberis?</hi> 
Non utique nobis; nam et modo videmus te:
sed praesentaberis etiam his qui non crediderunt in
te. <hi>Si hoc tempore praesentaberis, dic nobis, et quando
regnum Israel?</hi> Hoc quaesierunt, <hi>Si hoc tempore praesentaberis,
et quando regnum Israel?</hi> Quod regnum?
De quo dicimus: <hi>Veniat regnum tuum <note>(Matth. VI, 10)</note>
            </hi>.
Quod regnum? De quo audituri sunt ad dexteram positi: <hi>Venite, benedicti Patris mei, percipite regnum
quod vobis paratum est ab origine mundi.</hi> 
 Quando dicturus
est etiam sinistris: <hi>Ite in ignem aeternum, qui paratus
est diabolo et angelis ejus <note>(Id. XXV, 34, 41)</note>
            </hi>. Terribilis
vox, tremenda vox: sed, <hi>In memoria aeterna
erit justus: ab auditu malo non timebit <note>(Psal. CXI, 7)</note>
            </hi>.
Istis hoc, illis illud: in utroque verax, quia in utroque
justus.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Responsum Christi.</hi> Sed quod quaerebant,
si audierunt, audiamus: si non audierunt,
quod audierunt teneamus; et quod venturum est, non
timeamus. <hi>Domine, si hoc tempore praesentaberis?</hi> Et
nos aestimantes nos praesentem videre Dominum in
corpore constitutum, dicamus illi, <hi>Domine, si hoc tempore
praesentaberis, et quando regnum Israel?</hi> Quando
regnum tuorum, quando regnum humilium, quamdiu
typhus superborum? Certe hoc est quod quaerebatis,
hoc est quod audire desiderabatis. Videamus quid
responderit. Non dedignentur audire agni, quod audierunt
arietes. Audiamus quid dixit ipse Dominus.
Quibus? Petro, Joanni, Andreae, Jacobo, caeteris tantis
et talibus, tam dignis: sed quos invenit indignos,
et fecit dignos. Quid eis respondit dicentibus, <hi>Si hoc
tempore praesentaberis, et quando regnum Israel? Non
est vestrum scire tempora, quae Pater posuit in sua potestate.</hi> 
Quid est hoc? Dicitur Petro, <hi>Non est vestrum:</hi> 
<pb n="1221"/>
et dicis tu, Meum est? <hi>Non est vestrum scire tempora,
quae Pater posuit in sua potestate.</hi> Quod creditis, bene
creditis: quia venturum est. Quando venturum sit,
quid ad te? Quando venerit, praepara te. <hi>Non est vestrum
scire tempora, quae Pater posuit in sua potestate.</hi> 
Curiositas abscedat, pietas succedat. Quid ad te
quando veniet? Sic vive, quasi hodie venturum sit;
et non timebis, cum venerit.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Christus bonus magister, docens quod
expedit scire.</hi> Videte autem ordinem et disciplinam magistri
boni, magistri singularis, magistri solius. Non
dixit quod interrogaverunt, et dixit quod non interrogaverunt.
Sciebat enim quod interrogaverunt non eis expedire
ut nossent: quod autem sciebat eis expedire,
etiam non eis interrogantibus dixit. <hi>Non est vestrum
scire,</hi> inquit, <hi>tempora.</hi> Quo tibi tempora? Hoc agitur
ut evadas tempora, et quaeris tempora. <hi>Non est vestrum
scire tempora, quae Pater posuit in sua potestate.</hi> 
Et quasi diceretur ei, Et quid est nostrum? Modo audiamus
quid ad nos maxime pertineat, modo audiamus.
Quaesitum est quod non oporteat dici: sed dictum
est quod oporteat audiri. <hi>Non est vestrum scire
tempora, quae Pater posuit in sua potestate.</hi> Sed quid
est vestrum scire?
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Ecclesia una ubique diffusa praedicatur
contra schismaticos.--Sed accipietis virtutem
Spiritus sancti supervenientem in vos, et eritis mihi testes.</hi> 
Ubi? <hi>In Jerusalem.</hi> Consequens erat ut hoc audiremus:
his enim verbis Ecclesia praedicatur, Ecclesia
commendatur, unitas annuntiatur, divisio accusatur.
Apostolis dictum est, <hi>Et eritis mihi testes.</hi> Fidelibus
dicitur, vasis Dei dicitur, vasis misericordiae dicitur, <hi>Eritis mihi testes.</hi> 
 Ubi? <hi>In Jerusalem,</hi> ubi occisus sum: <hi>et in tota Judaea et Samaria, et usque in fines terrae.</hi> 
Ecce quod audite, ecce quod tenete. Sponsa estote,
et sponsum securi exspectate. Sponsa Ecclesia est.
Ubi futura praedicata est, quam illi testes annuntiarent;
ubi futura praedicata est? Multi enim dicturi sunt,
Ecce hic est. Audirem, si non et alius diceret, Ecce
hic est. Quid tu dicis? Ecce hic est. Jam ibam: sed
revocat alius simili voce, Ecce hic est. Tu ex una
parte, Ecce hic est: alius ex parte alia, Ecce hic est.
Dominum interrogemus, Dominum interpellemus.
Sileant partes, totum audiamus. Dicit unus ex uno
angulo, Ecce hic est: alius ex alio angulo, Non, sed
ecce hic est. Tu, Domine, dic: tu assere quam redemisti,
ostende quam dilexisti. Ad nuptias tuas invitati
sumus, ostende sponsam tuam, ne vota tua
litigando turbemus. Dicit plane, ostendit plane: non
deserit inquirentes, non amat litigantes. Dicit discipulis
suis, et non quaerentibus dicit; quia contendentibus
contradicit. Et ideo fortasse hoc ab Apostolis
nondum quaerebatur, quia grex Christi nondum a latronibus
dividebatur. Nos experti dolores divisionis,
studiose coagulum quaeramus unitatis. Apostoli quaerunt
tempus judicii, et Dominus respondet locum Ecclesiae.
Non respondit quod quaesierunt, sed nostros
praevidebat dolores. <hi>Eritis,</hi> inquit, <hi>mihi testes in Jerusalem.</hi> 
Parum est. Non pro hoc tantum pretium dedisti,
<pb n="1222"/>
ut hoc solum emeres. <hi>In Jerusalem.</hi> Dic adhuc, <hi>Et usque in fines terrae.</hi> 
 Venisti ad fines: quare contentiones
non finis? Nemo mihi dicat jam, Ecce hic
est: Non, sed ecce hic. Sileat humana praesumptio,
audiatur divina praedicatio, teneatur vera promissio: <hi>In Jerusalem, et in tota Judaea et Samaria, et usque in
fines terrae.</hi> 
 His dictis, <hi>nubes suscepit eum <note>(Act. I, 6-9)</note>
            </hi>.
Jam non opus erat, ut aliquid adderetur, ne aliunde
cogitaretur.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Verba novissima Christi a schismaticis
contempta. Tunica Christi inconsutilis.</hi> Fratres,
pro magno audiri solent verba novissima parentis
ituri in sepulcrum, et contemnuntur Domini verba
novissima ascendentis in coelum? Existimemus Dominum
nostrum testamentum scripsisse, et in testamento
suo novissima verba posuisse. Praevidit enim
malorum filiorum futura litigia, praevidit homines
partes sibi conantes facere de possessione aliena.
Quare enim non dividant, quod non emerunt? Quare
non concidant, pro quo pretium non dederunt? Sed
ille tunicam desuper textam nusquam consutilem dividi
noluit: sorte provenit <note>(Joan. XIX, 23, 24)</note>. In
illa veste unitas commendata est, in illa veste charitas
praedicata est, ipsa est, desuper texta. De terra est
cupiditas, desuper charitas. Agite, fratres: testamentum
scripsit Dominus, novissima verba posuit. Videte,
obsecro vos, et moveat vos quomodo et nos, moveat,
si fieri potest.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Christi duae glorificationes. Spiritus
sanctus bis datus.</hi> Duae sunt glorificationes secundum
suscepti hominis formam: una, qua surrexit a
mortuis tertio die; alia, qua ascendit in coelum ante
oculos discipulorum suorum. Duae sunt istae, quae commendantur,
glorificationes ejus jam factae. Restat una et
ipsa in conspectu hominum, cum se judicio praesentabit.
De Spiritu sancto hoc erat dictum per Joannem evangelistam: <hi>Spiritus autem nondum fuerat datus, quia
Jesus nondum erat glorificatus 
 <note>(Joan. VII, 39)</note>
            </hi>. <hi>Spiritus
autem nondum fuerat datus:</hi> quare nondum fuerat
datus? <hi>Quia Jesus nondum erat glorificatus.</hi> Exspectabatur
ergo, ut glorificato Jesu daretur Spiritus. Meritoque
bis glorificatus, resurgendo et ascendendo,
bis dedit Spiritum. Unum dedit, et unus dedit, unitati
dedit, et tamen bis dedit. Primo posteaquam
resurrexit, dixit discipulis suis: <hi>Accipite Spiritum
sanctum.</hi> Et insufflavit in faciem eorum <note>(Id. XX,
22)</note>. Habes semel. Deinde promittit adhuc se missurum
Spiritum sanctum, et dicit, <hi>Accipietis virtutem Spiritus
sancti supervenientem in vos <note>(Act. I, 8)</note>
            </hi>: et alio loco, <hi>In civitate sedete: ego enim impleam promissionem Patris,
quam audistis,</hi> 
 inquit, <hi>ex ore meo <note>(Luc. XXIV, 49)</note>
            </hi>. Posteaquam
ascendit, decem diebus ibi factis misit Spiritum
sanctum: ipse est solemnis futurus Pentecostes.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Spiritus sanctus ideo bis datus,
ut duo praecepta charitatis commendarentur.</hi> 
Videte, fratres mei. Quaerat a me aliquis, Quare
bis dedit Spiritum sanctum? Multi multa dixerunt,
et sicut homines quaesierunt: et aliquid dixerunt
quod non est contra fidem; alius hoc, alius illud,
<pb n="1223"/>
utrumque quod non excederet regulam veritatis.
Si dicam me scire quare bis dederit, mentiar vobis.
Nescio. Qui se dicit scire quod nescit, temerarius
est: qui se negat scire quod scit, ingratus est. Ergo
fateor vobis, quare bis dederit Dominus Spiritum
sanctum, adhuc quaero: ad aliquid certius pervenire
cupio. Adjuvet me Dominus orantibus vobis, ut quod
donare dignatur, et vobis non taceatur. Ergo nescio.
Quid tamen existimem nondum sciens, nondum pro
certo tenens, sicut certissimum teneo dedisse; quid
ergo existimem, non tacebo. Si hoc est, confirmet
Dominus: si aliud est quod verius appareat, donet
Dominus. Ergo arbitror, sed arbitror, ideo bis datum
esse Spirtum sanctum, ut commendarentur duo
praecepta charitatis. Duo sunt enim praecepta, et
una est charitas: <hi>Diliges Dominum Deum tuum ex
toto corde tuo, et ex tota anima tua:</hi> et, <hi>Diliges proximum
tuum, tanquam te ipsum. In his duobus praeceptis
tota Lex pendet et Prophetae <note>(Matth. XXII, 37-40)</note>
            </hi>. Una
charitas, et duo praecepta: unus Spiritus, et duo
data. Non enim alius datus est prius, et alius datus
est postea: quia non alia charitas diligit proximum,
quam illa quae diligit Deum. Non ergo alia charitas
est. Qua charitate proximum, ipsa charitate diligimus
et Deum. Sed quia aliud est Deus, aliud proximus;
una charitate diliguntur, non sunt tamen
unum qui diliguntur: quia ergo magna est primitus
commendanda dilectio Dei, secunda dilectio proximi;
a secunda autem incipitur, ut ad primam perveniatur: <hi>Si enim fratrem quem vides non diligis;
Deum quem non vides, quomodo diligere poteris <note>(I Joan. IV, 20)</note>
            </hi>?
Ideo forte informans nos ad dilectionem
proximi, dedit in terra conspicuus et proximis
proximus Spiritum sanctum, insufflando in faciem
eorum; et ab hac maxime charitate quae in coelis est,
de coelo misit Spiritum sanctum. Spiritum sanctum
accipe in terra, et diligis fratrem: accipe de coelo,
et diligis Deum. Quia et in terra quod accepisti, de
coelo est. In terra Christus dedit, sed de coelo est
quod dedit. Ille enim dedit, qui de coelo descendit.
Hic invenit cui daret, sed inde attulit quod
daret.
</p>
          </div3>
        </div2>

<div2>
          <head>CAPUT IX</head>
<div3>
            <head>10.</head>
            <p>
 <hi>Charitas Spiritus sancti donum.</hi> 
Quid est ergo, fratres? An forte commemoro et hoc,
quomodo charitas ad Spiritum sanctum pertineat?
Paulum audite:   Non solum autem, inquit, sed
et gloriamur in tribulationibus: scientes quia tribulatio
patientiam operatur, patientia probationem,
probatio vero spem; spes autem non confundit:
quia charitas Dei diffusa est in cordibus nostris.  
Unde charitas Dei diffusa est in cordibus nostris?
Unde? Quid tibi dabas? Quid quasi de tuo praesumebas; <hi>Quid enim habes quod non accepisti <note>(I Cor. IV, 7)</note>
            </hi>?
Ergo unde, nisi quod sequitur, <hi>Per Spiritum sanctum qui datus est nobis 
 <note>(Rom. V,
3-5)</note>
            </hi>?</p>
          </div3>
<div3>
            <head>11.</head>
            <p>
 <hi>Charitas non habetur extra Ecclesiam.</hi> Charitas
ista non tenetur, nisi in unitate Ecclesiae.
Non illam habent divisores: sicut dicit apostolus
<pb n="1224"/>
Judas, <hi>Hi sunt qui se ipsos segregant, animales,
Spiritum non habentes <note>(Judae. I, 19)</note>
            </hi>. <hi>Qui se ipsos segregant:</hi> 
quare segregant? Quia <hi>animales, Spiritum
non habentes.</hi> Ideo defluunt, quia coagulum non habent
charitatis. Ipsa charitate plena est gallina illa
propter pullos infirmata, cum pullis humilians vocem
suam, extendens alas suas: <hi>Quoties,</hi> inquit, <hi>volui colligere
filios tuos <note>(Matth. XXIII, 37)</note>
            </hi>? Colligere, non
dividere. Quia <hi>habeo,</hi> inquit, <hi>alias oves, quae non sunt de
hoc ovili: oportet me et ipsas adducere, ut sit unus grex
et unus pastor <note>(Joan. X, 16)</note>
            </hi>. Merito non audivit fratrem
contra fratrem interpellantem, et dicentem, <hi>Domine, dic
fratri meo dividat mecum haereditatem. Domine,</hi> inquit, <hi>dic fratri meo.</hi> 
 Quid? <hi>Dividat mecum haereditatem.</hi> Et
Dominus: <hi>Dic, homo.</hi> Quare enim vis dividere, nisi
quia homo? <hi>Cum enim dicit alius, Ego sum Pauli;
alius autem, Ego Apollo: nonne homines estis <note>(I Cor. III,
4)</note>
            </hi>? <hi>Dic, homo, quis constituit me divisorem haereditatis
inter vos?</hi> Colligere veni, non dividere. <hi>Ideo,</hi> inquit, <hi>dico vobis, cavete ab omni cupiditate 
 <note>(Luc. XII,
13-15)</note>
            </hi>. Cupiditas enim cupit dividere, sicut charitas
colligere. Quid est autem, <hi>Cavete ab omni cupiditate,</hi> 
nisi, Implemini charitate? Nos charitatem pro captu
nostro habentes, interpellamus Dominum contra fratrem,
sicut et ille contra fratrem: sed non hac voce,
non hac postulatione. Ille enim dicit: <hi>Domine, dic
fratri meo dividat mecum haereditatem.</hi> Nos dicimus:
Domine, dic fratri meo teneat mecum haereditatem.
</p>
          </div3>
        </div2>

<div2>
          <head>CAPUT X.</head>
<div3>
            <head>12.</head>
            <p>
 <hi>Ecclesiae unitas Christo glorificato
quoties commendata.</hi> Videte ergo, fratres, quid
maxime diligatis, quid fortiter teneatis. Glorificatus
Dominus resurgendo, commendat Ecclesiam: glorificandus
ascendendo, commendat Ecclesiam: Spiritum
sanctum mittens de coelis commendat Ecclesiam.
Resurgens enim, quid dicit discipulis suis?
  Haec dicebam vobis, cum adhuc essem apud vos,
quia oportebat impleri omnia quae scripta sunt in
Lege, et Prophetis, et Psalmis de me. Et tunc aperuit
illis sensum, ut intelligerent Scripturas, et dixit
eis, Quoniam sic scriptum est, et sic oportebat Christum
pati, et resurgere a mortuis tertio die.  Ubi
est Ecclesiae commendatio? <hi>Et praedicari innomi ne
ejus poenitentiam et remissionem peccatorum.</hi> Et hoc
ubi? <hi>Per omnes gentes, incipientibus ab Jerusalem <note>(Id. XXIV, 44-47)</note>
            </hi>.
Hoc resurrectione glorificatus.
Quid ascensione glorificandus? Quod audistis, <hi>Eritis
mihi testes in Jerusalem, et in tota Judaea et Samaria,
et usque in fines terrae (Act I, 8)</hi>. Quid ipso adventu
Spiritus sancti? Venit Spiritus sanctus: quos primum
implevit, linguis omnium gentium loquebantur.
Unusquisque homo loquens omnibus linguis, quid
aliud significavit, quam unitatem in omnibus linguis?
Hoc tenentes, in hoc firmati, in hoc roborati, in hoc
inconcussa charitate defixi, laudemus pueri Dominum,
et dicamus alleluia. Sed in una parte? Et unde?
et quo usque? <hi>A solis ortu usque ad occasum,
laudate nomen Domini <note>(Psal. CXII, 3)</note>
            </hi>.
</p>
          </div3>
        </div2>
      </div1>

<div1>
        <head>SERMO CCLXVI. In vigiliis Pentecostes. <hi>De versu Psalmi</hi> CXL, 5, Emendabit me justus, <hi>etc. Contra Donatistas.</hi> </head>

<pb n="1225"/>
<div3>
          <head>1.</head>
          <p>
 <hi>Psalmi versus male intellectus a Donatistis.</hi> 
Inter alia divina eloquia, quae, cum Psalmus cantaretur,
audivimus, placet adjuvante Domino istam potissimum
discutere et pertractare sententiam, qua dictum
est, <hi>Emendabit me justus in misericordia, et arguet
me; oleum autem peccatoris non impinguet caput
meum.</hi> Nonnulli enim crediderunt oleum peccatoris,
oleum esse hominis; quia <hi>omnis homo mendax <note>(Psal.
CXV, 11)</note>
          </hi>. Oleum autem Christi, quia nullum habuit
omnino peccatum, etsi per peccatorem ministretur,
non est oleum peccatoris. Cum tres considerandi
animo occurrant; a quo datur, cui datur, per quem
datur: non timeamus oleum peccatoris, quia non intercipit
medius minister beneficium largitoris.</p>
        </div3>
<div3>
          <head>2.</head>
          <p>
 <hi>Spiritus sancti adventus die Pentecostes. Unitas
Ecclesiae catholicae dono linguarum significata.</hi> Certe
enim solemnitatem modo celebramus adventus Spiritus
sancti: nam die Pentecostes, qui dies jam coepit,
erant uno in loco centum viginti animae, in quibus
Apostoli et mater Domini et alii utriusque sexus
orantes et exspectantes promissum Christi, hoc est
adventum Spiritus sancti. Non erat inanis spes exspectantis,
quia non erat fallax pollicitatio promittentis:
quod exspectabatur, advenit et vasa munda,
a quibus susciperetur, invenit. <hi>Visae sunt illis linguae
divisae velut ignis, qui et insedit super unumquemque
eorum; et coeperunt loqui linguis sicut Spiritus dabat
eis pronuntiare.</hi> Unusquisque homo linguis omnibus
loquebatur, quia futura Ecclesia in omnibus linguis
praenuntiabatur. Unus homo signum erat unitatis:
omnes linguae in uno homine, omnes gentes in unitate.
Qui pleni erant, loquebantur: et qui inanes
erant, mirabantur; et quod est reprehensibilius, mirabantur
et calumniabantur. Dicebant enim: <hi>Hi
ebrii sunt et musto pleni.</hi> Quam stulta et calumniosa
reprehensio! Homo ebrius non alienam linguam discit,
sed suam perdit. Verumtamen per ignorantes et
calumniantes veritas loquebatur. Jam quippe illi
pleni erant vino novo, quia facti erant utres novi <note>(Matth. IX, 17)</note>.
Sed utres novos utres veteres mirabantur,
et calumniando nec innovabantur, nec implebantur.
Sed repressa tandem calumnia, mox ubi
sermocinantibus rationemque reddentibus et Christi
gratia praedicantibus aures Apostolis praebuerunt, audiendo
compuncti sunt, compunctione mutati sunt,
mutati crediderunt; credentes, hoc quod in aliis mirabantur,
accipere meruerunt <note>(Act. II)</note>.</p>
        </div3>
<div3>
          <head>3.</head>
          <p>
 <hi>Spiritus sanctus donum, non hominis ministri,
sed Dei. Donatistarum error, non dari Spiritum sanctum
<pb n="1226"/>
nisi per sanctos ministros.</hi> Deinde coepit Spiritus
sanctus dari per ministerium Apostolorum. Illi manus
imponebant, et ille veniebat. Sed hoc non erat
hominum: non sibi arroget minister plus quam quod
ut minister. Alius est donator, alius ministrator. Hoc
quippe testatus est Spiritus, ne homines sibi arrogarent
quod Dei erat. Hinc enim voluit Simon inflari,
qui existimans hoc hominibus esse tribuendum, pecuniam
promisit Apostolis, ut et ad ipsius manus impositionem
veniret Spiritus sanctus. Gratiam non
noverat. Nam si gratiam agnosceret, gratis haberet.
Ideo quia voluit emere Spiritum, non meruit redimi
abs Spiritu. Quid es, homo, quod te inflare vis? Sufficit
tibi ut implearis, non ut infleris. Qui impletur,
dives est: qui inflatur, inanis est. Sed per homines,
inquiunt, dabatur. Numquid ideo erat hominum quod
dabatur? Sed non poterat dari, inquiunt, nisi per
homines sanctos. Numquid in ipsos per homines venerat?
Apostoli manus imponebant, et Spiritus sanctus
veniebat: quando ad ipsos venit, ipsis quis manus
imposuit?</p>
        </div3>
<div3>
          <head>4.</head>
          <p>
 <hi>Spiritus sanctus sine hominum ministerio aliquando
datus.</hi> Accipite et tenete divina exempla: sed
eloquia Dei sunt, Scripturae auctoritas, fides verborum,
veritas exemplorum. Totum legimus, totum credamus.
Per manus impositionem Apostolorum datus
est multis Spiritus sanctus: sed per quos dabatur,
acceperant. Quando acceperant? Quando in uno conclavi
centum viginti homines erant: unusquisque
eorum orabat, nullus manum imponebat; orantibus
supervenit, orantes implevit, impletos ministros fecit,
et per ipsos suum dedit. Adhuc audite. Philippus
evangelista, qui praedicavit Evangelium in Samaria,
unus erat de septem diaconibus: nam in ministerii
necessitate duodecim Apostolis septem diacones additi
erant; ex quibus erat unus, ut dixi, Philippus,
qui propter promptum praedicationis eloquium, evangelista
proprie meruit appellari. Quamvis omnes hoc
agerent; iste, ut dixi, in Samaria Evangelium praedicavit:
crediderunt multi in Samaria, credentes
baptizati sunt. Ut autem audierunt Apostoli, miserunt
ad eos Petrum et Joannem, ut baptizatis manus
imponerent, et eis manus imponendo, impetrarent
Spiritum sanctum invocantes. Simon admiratus tantam
gratiam Apostolorum, pecuniam dare voluit,
quasi illud, quod invocabatur, venale proponeretur:
sed repulsus est, et tanta gratia indignus inventus
est. Acceperunt ergo illi Spiritum sanctum per manus
Apostolorum. Tunc ergo quia Simon ille hominum
esse putaverat donum Dei, ne apud infirmos
haec suspicio firmaretur; postea eunuchus quidam
Candacae reginae veniebat de Jerusalem, quo ierat
ut oraret, et sedens in curru legebat Isaiam prophetam.
Tunc Spiritus sanctus ait Philippo ut accederet
ad currum. Ille qui in Samaria baptizaverat, et nemini
manum imposuerat, et Apostolis nuntiaverat,
ut per illorum adventum et manus impositionem ab
eo baptizati Spiritum sanctum accipere mererentur,
accedit ad currum, interrogat Eunuchum utrum intelligeret
<pb n="1227"/>
quod legebat. Respondet ille, posse se intelligere,
si habeat expositorem: rogat Philippum ut
currum ascenderet; ascendit, sedit cum illo, invenit
eum legentem in Isaia propheta quod de Christo
fuerat praenuntiatum, <hi>Sicut ovis ad immolandum ductus
est,</hi> et caetera, quae sunt ejusdem circumstantia
lectionis. Tunc interrogans utrum de se ipso Propheta
diceret, an de alio; aperta occasionis janua
evangelizavit Christum januam salutis. Cum haec in
itinere aguntur, ventum est ad aquam, et ait Eunuchus
Philippo: <hi>Ecce aqua, quis me prohibet baptizari?</hi> 
Ait Philippus: <hi>Si credis, fieri potest.</hi> Et ille: <hi>Credo Filium Dei esse Jesum.</hi> 
 Descenderunt in aquam,
baptizavit eum Philippus. Posteaquam ascenderunt
ab aqua, venit super Eunuchum Spiritus sanctus <note>(Act.
VIII)</note>. Ecce Philippus ibi erat, qui in Samaria baptizaverat,
et ad eos baptizatos Apostolos duxerat, baptizavit,
nec manus imposuit: sed ut ostenderet Spiritus
non verum suspicatum esse Simonem, quod
hominum donum esset Spiritus Dei, in hominem venit
liberaliter, et liberum fecit. Venit ut Deus, et implevit:
ut venit Dominus, et redemit.</p>
        </div3>
<div3>
          <head>5.</head>
          <p>
 <hi>Philippus diaconus alius ab apostolo.</hi> Forte aliquis
dicat de contentiosis, quia Philippus non erat
diaconus qui baptizaverat in Samaria, sed apostolus
erat; quia et inter Apostolos Philippus nominatur, et
qui proprie evangelista appellatus est unus de diaconibus
septem. Sed suspicentur quod volunt, cito
solvo quaestionem. Apostolus fuerit, an diaconus,
quod lectio tacuit, sit hoc incertum. Illud tamen
scriptum est, quia mox ut ascenderet de aqua, venit
Spiritus sanctus super spadonem. Nemo ibi commemorat
manus impositionem. Forte et hoc parum
est: dicit enim ille, Aliquis prorsus imposuit illi manum,
sed hoc tacuit Scriptura.</p>
        </div3>
<div3>
          <head>6.</head>
          <p>
 <hi>Spiritus sanctus Cornelio sine manus impositione
et ante Baptismum datus.</hi> Ergo quid dicis? Hoc, inquit,
dico, quia in primos illos centum viginti revera,
quia tunc primum veniebat Spiritus sanctus, sine impositione
manus advenit; ex illo autem jam in neminem
venit, nisi fuisset manus imposita. Oblitus es
Cornelium centurionem: lege diligenter, et intellige
prudenter. Cornelius centurio, sicut in eodem libro
Actuum Apostolorum legitur, ubi etiam adventus
Spiritus sancti praedicatur. Ad centurionem Cornelium
angelus missus est, nuntiavit illi acceptas
eleemosynas ejus, exauditas orationes: proinde eum
debere mittere ad Petrum, qui habitaret in Joppe in
domo Simonis coriarii, eumque accersendum. Tunc
autem magna quaestio inter Judaeos et Gentes versabatur,
id est, inter eos qui de Judaeis, et eos qui de
Gentibus crediderant, utrum Evangelium ministrandum
esset incircumcisis. Erat inde magna cunctatio,
cum mittit Cornelius. Interim admonetur Petrus,
agitur negotium regni coelorum, et hic et ibi, ab
<pb n="1228"/>
illo qui ubique est. Cum enim haec apud Cornelium
aguntur, interim et Petrus in Joppe esurivit, ascendit
orare cum ei refectio pararetur, orantis mens alienata
est; sed ab infimis ad superna; non ut deviaret,
sed ut videret. Venit illi discus de coelo
submissus, quasi esurienti coeleste ferculum. Erat
autem discus iste quatuor lineis alligatus, habens
omnia genera animalium, munda et immunda, et
voce superna pulsatus est esuriens: <hi>Petre, surge; macta,
et manduca.</hi> Attendit ille, vidit in disco immunda
animalia, quae non solebat tangere, et respondit voci: <hi>Absit a me Domine: nunquam commune et immundum
intravit in os meum.</hi> 
 Et vox ad illum: <hi>Quae Deus
mundavit, tu immunda ne dixeris.</hi> Non Petro carnalis
cibus offerebatur, sed mundatus Cornelius nuntiabatur,
Hoc autem factum est ter, et receptum est vas
in coelum. Evidens mysterium. Discus est orbis terrarum.
Quatuor lineae discum continentes, quatuor
orbis cardines, quos Scriptura commemorat, dicens: <hi>Ab Oriente et Occidente, et ab Aquilone et Mari 
 <note>(Luc.
XIII, 29)</note>
          </hi>. Animalia, omnes gentes. Ter submissus discus,
commendatio Trinitatis. Petrus, Ecclesia; esuriens
Petrus, Ecclesia desiderans fidem Gentium.
Vox coelestis, sanctum Evangelium. <hi>Macta, et manduca:</hi> 
occide quod sunt, fac quod es. Petro discrepante
de jussu, subito nuntiatum est quod quidam
milites missi a Cornelio vellent eum videre. Et Spiritus
sanctus Petro: <hi>Vade cum eis; ego eos misi.</hi> Pergit
Petrus jam de visione non cunctabundus, sed certus:
et sicut legitur, nuntiatur Cornelio, occurrit humiliter,
prosternitur humiliter: levatur humilius. Pervenitur
domum, inveniuntur multi alii congregati.
Narratur Petro quae causa fuerit mittendi ad eum, et
gratiae aguntur quod venerit Petrus. Ergo aperto ore
suo evangelizare coepit Gentibus incircumcisis, unde
illa magna quaestio versabatur, gratiam Domini Jesu
Christi. Erant quidam cum Petro, qui ex Judaeis crediderant,
qui possent moveri, si baptizarentur incircumcisi:
ibi plane Petrus ait, <hi>Vos scitis, fratres,
quemadmodum abominandum sit Judaeo accedere vel
conjungi Gentili; sed mihi Deus ostendit neminem
communem aut immundum hominem dicere</hi>. Ille
esuriens respexit ad discum.</p>
        </div3>
<div3>
          <head>7.</head>
          <p>
 <hi>Ex his refellit Donatistas.</hi> Ubi sunt qui dicebant:
propterea enim totum narravi, propter quod
volo dicere: ubi sunt qui dicebant per hominis potestatem
dari Spiritum sanctum? Evangelizante Petro,
Cornelius et omnes qui cum illo erant gens, hoc est
gentiles, crediderunt; et subito, antequam baptizarentur,
impleti sunt Spiritu sancto <note>(Act. X)</note>? Quid hic
respondet humana praesumptio? Non solum ante impositas
manus, sed ante ipsum Baptismum venit Spiritus
sanctus; de potestate, non de necessitate. Venit
ante baptismi ablutionem, ut auferret controversiam
circumcisionis. Posset enim a calumniantibus
vel non intelligentibus dici Petro: Male fecisti dare
<pb n="1229"/>
Spiritum sanctum. Ecce impletum est, ecce demonstratum
est, quod Dominus ait, <hi>Spiritus ubi vult inspirat <note>(Joan. III, 8)</note>
          </hi>.
Ecce impletum est, ecce monstratur
quam verum Dominus dixerit, <hi>Spiritus ubi vult
inspirat.</hi> Et tamen arrogantiae spiritum nondum haereticus
superbus exspirat. Adhuc dicit: Meum est;
noli ab illo accipere, sed a me. Respondes: Quaero
quod Dei est. Ille: Non legisti, <hi>Oleum autem peccatoris
non impinguet caput meum?</hi> Ergo oleum tuum est?
Si tuum est, nolo: si tuum est, malum est. Si autem
Dei est, et per te malum bonum est. Coenum non inquinat
solis radium, et tu inquinas Dei oleum? Ideo
autem malo tuo habes, quia quod bonum est malus
habes; quod Dei est, malus accepisti: quia separatus
non collegisti, sed sparsisti. Qui manducant indigne,
judicium sibi manducant et bibunt <note>(I Cor. XI, 29)</note>:
quia manducant indigne, non manducant? Indigno
buccellam Christus Judae dedit <note>(Joan. XIII, 26)</note>, et ille
hanc ad judicium accepit. Numquid a malo accepit?
numquid malum accepit? Sed ideo reus est, quia a
bono bonum malus accepit. Non est ergo oleum peccatoris,
oleum salutaris. Bene accipiatur, et bonum
est: etsi male accipiatur, bonum est. Vae hominibus
bonum male accipientibus!</p>
        </div3>
<div3>
          <head>8.</head>
          <p>
 <hi>Amandus objurgator, cavendus adulator.</hi> Vide tamen
Scripturae sensum, ne forte aliquid admoneat,
quod intelligentiae pateat meliori. <hi>Emendabit me,</hi> inquit, <hi>justus in misericordia:</hi> 
 etsi caedit, amat, diligit
objurgator; decipit adulator: ille miseretur, ille circumvenit.
Dura est virga caedentis, molle est oleum
blandientis. Etenim omnes adulatores caput ungunt,
non viscera sanant. Ama objurgatorem, cave adulatorem.
Si enim amas veridicum objurgatorem, et caves
fallacem adulatorem, potes dicere quod cantatum
est, <hi>Emendabit me justus in misericordia, et arguet
me, oleum autem peccatoris,</hi> hoc est blandimentum
adulatoris, <hi>non impinguet caput meum.</hi> Pingue
caput, grande caput est: grande caput, superbum caput
est. Melius est cor sanum, quam grande caput:
sed cor sanum facit virga objurgantis; grande caput
facit oleum peccatoris, hoc est, assentatio adulatoris.
Si caput grande fecisti, cave pondus capitis, ne in
praecipitium perducaris. Haec, quantum existimo,
pro tempore de hac una Psalmi sententia sufficienter
locuti sumus, Domino adjuvante, et corda vestra in
secreto aedificante.
</p>
        </div3>
      </div1>

<div1>
        <head>SERMO CCLXVII. In die Pentecostes, I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Solemnitas adventus Spiritus
sancti.</hi> Hodierni diei solemnitas, Domini Dei
magni et magnae gratiae, quae superfusa est super nos
recordationem facit. Ideo enim solemnitas celebratur,
ne quod semel factum est, de memoria deleatur.
Solemnitas enim ab eo quod solet in anno, nomen accepit:
<pb n="1230"/>
quomodo perennitas fluminis dicitur, quia
non siccatur aestate, sed per totum annum fluit: ideo
perenne, id est, per annum; sic et solemne, quod solet
in anno celebrari. Celebramus hodie adventum
Spiritus sancti. Dominus enim Spiritum sanctum de
coelo misit, quem in terra promisit. Et quia sic promiserat
de coelo esse missurum, <hi>Non potest ille venire,</hi> 
ait, <hi>nisi ego abiero; dum autem abiero, mittam illum
ad vos <note>(Joan. XVI, 7)</note>
            </hi>; passus est, mortuus est,
resurrexit, ascendit: restabat ut impleret quod promisit.
Hoc exspectantes discipuli ejus, animae, ut
scriptum est, centum viginti <note>(Act. I, 15)</note>, decuplato
numero Apostolorum; duodecim enim elegit, et in
centum viginti Spiritum misit: hoc ergo promissum
exspectantes in una domo erant, orabant: quia desiderabant
jam ipsa fide, quod ipsa oratione, ipso spirituali
desiderio; utres novi erant, vinum novum de
coelo exspectabatur, et venit. Jam enim fuerat magnus
botrus ille calcatus et glorificatus. Legimus enim
in Evangelio, <hi>Spiritus enim nondum erat datus, quia
Jesus nondum fuerat glorificatus <note>(Joan. VII, 39)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Donum linguarum.</hi> Jam quid respondit,
audistis, magnum miraculum. Omnes qui aderant,
unam linguam didicerant. Venit Spiritus sanctus; impleti
sunt, coeperunt loqui linguis variis omnium gentium,
quas non noverant, nec didicerant: sed docebat
ille qui venerat; intravit, impleti sunt, fudit. Et
tunc hoc erat signum, quicumque accipiebat Spiritum
sanctum, subito impletus Spiritu linguis omnium
loquebatur <note>(Act. X, 46)</note>; non illi solum centum
viginti. Docent nos Litterae ipsae, postea crediderunt
homines, baptizati sunt, acceperunt Spiritum sanctum,
linguis omnium gentium locuti sunt. Expaverunt
qui aderant, alii admirantes, alii irridentes: ita
ut dicerent. <hi>Isti ebrii sunt, musto pleni sunt <note>(Id. II,
1-13)</note>
            </hi>. Ridebant, et aliquid verum dicebant. Impleti
enim erant utres novo vino. Audistis cum Evangelium
legeretur, <hi>Nemo mittit vinum novum in utres veteres <note>(Matth. IX, 17)</note>
            </hi>:
spiritualia non capit carnalis.
Carnalitas vetustas est, gratia novitas est. Quantocumque
homo in melius fuerit innovatus, tanto amplius
capit, quod verum sapit. Bulliebat mustum, et musto
bulliente linguae gentium profluebant.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Cur donum linguarum non modo
conceditur.</hi> Numquid modo, fratres, non datur Spiritus
sanctus? Quisquis hoc putat, non est dignus accipere.
Datur et modo. Quare ergo nemo loquitur
linguis omnium gentium, sicut loquebatur qui tunc
Spiritu sancto implebatur? Quare? Quia quod illud
significabat, impletum est. Quid est illud? Quando
celebravimus Quadragesimam, recolite, quia commendavimus
vobis Dominum Jesum Christum Ecclesiam
suam commendasse et ascendisse. Quaerebant
discipuli, Quando erit finis saeculi? Et ille:
  Non est vestrum scire tempora vel momenta, quae
Pater posuit in sua potestate.   Adhuc promittebat
quod hodie complevit:   Accipietis virtutem Spiritus
<pb n="1231"/>
sancti supervenientis in vos, et eritis mihi testes
in Jerusalem, et in tota Judaea et Samaria, et usque
in fines terrae   <note>(Act. I, 7, 8)</note>. Ecclesia tunc in una
domo erat, accepit Spiritum sanctum: in hominibus
paucis erat, in linguis totius orbis erat. Ecce quod
praetendebat modo. Nam quod illa Ecclesia parva linguis
omnium gentium loquitur, quid est, nisi
quod Ecclesia ista magna a solis ortu usque ad occasum
linguis omnium gentium loquitur? Modo impletur
quod tunc promittebatur. Audivimus, videmus. <hi>Audi, filia, et vide, 
 <note>(Psal. XLIV, 11)</note>
            </hi>: ipsi reginae dictum
est, <hi>Audi, filia, et vide;</hi> audi promissum, vide completum.
Non te fefellit Deus tuus, non te fefellit sponsus
tuus, non te fefellit qui suo sanguine te dotavit: non
te fefellit qui de foeda pulchram, de immunda virginem
fecit. Tu tibi promissa es: sed promissa in paucis,
impleta in multis.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Spiritus sanctus, tanquam anima corporis
Ecclesiae, extra eam non habetur.</hi> Nemo ergo dicat:
Accepi Spiritum sanctum; quare non loquor linguis
omnium gentium? Si vultis habere Spiritum
sanctum, intendite, fratres mei: spiritus noster quo
vivit omnis homo, anima vocatur; spiritus noster quo
vivit singulus quisque homo, anima vocatur: et videtis
quid faciat anima in corpore. Omnia membra
vegetat; per oculos videt, per aures audit, per nares
olfacit, per linguam loquitur, per manus operatur, per
pedes ambulat: omnibus simul adest membris, ut vivant;
vitam dat omnibus, officia singulis. Non audit
oculus, non videt auris, non videt lingua, nec loquitur
auris et oculus; sed tamen vivit: vivit auris vivit lingua;
officia diversa sunt, vita communis. Sic est Ecclesia
Dei: in aliis sanctis facit miracula, in aliis sanctis
loquitur veritatem, in aliis sanctis custodit virginitatem,
in aliis sanctis custodit pudicitiam conjugalem,
in aliis hoc, in aliis illud: singuli propria operantur,
sed pariter vivunt. Quod autem est anima corpori hominis,
hoc est Spiritus sanctus corpori Christi, quod
est Ecclesia: hoc agit Spiritus sanctus in tota Ecclesia,
quod agit anima in omnibus membris unius corporis.
Sed videte quid caveatis, videte quid observetis,
videte quid timeatis. Contingit ut in corpore
humano, imo de corpore aliquod praecidatur membrum,
manus, digitus, pes; numquid praecisum sequitur
anima? Cum in corpore esset, vivebat; praecisum
amittit vitam. Sic et homo christianus catholicus est,
dum in corpore vivit; praecisus haereticus factus est,
membrum amputatum non sequitur spiritus. Si ergo
vultis vivere de Spiritu sancto, tenete charitatem,
amate veritatem, desiderate unitatem, ut perveniatis
ad aeternitatem. Amen.
</p>
          </div3>
        </div2>
      </div1>

<div1>
        <head>SERMO CCLXVIII. In die Pentecostes, II.</head>
<div3>
          <head>1.</head>
          <p>
 <hi>Spiritus sanctus dono linguarum unitatem Ecclesiae
catholicae commendat.</hi> Propter adventum Spiritus
<pb n="1232"/>
sancti hodiernus dies solemnis est nobis, a resurrectione
Domini quinquagesimus, septem septimanis
multiplicatus. Sed computantes septem septimanas,
quadraginta novem invenietis: unus additur, ut nobis
unitas commendetur. Quid ipse adventus Spiritus sancti,
quid egit? Praesentiam suam unde docuit? unde
monstravit? Linguis omnium gentium locuti sunt
omnes. Erant autem in uno loco centum viginti: per
decem duodenarius Apostolorum numerus sacratus
mysterio est decuplatus. Quid ergo, singuli in quos
venit Spiritus sanctus, singulis linguis omnium gentium
sunt locuti, illi alia lingua, et illi alia, et quasi
diviserunt inter se linguas omnium gentium? Non sic:
sed unusquisque homo, unus homo linguis omnium
gentium loquebatur. Loquebatur unus homo linguis
omnium gentium: unitas Ecclesiae in linguis omnium
gentium. Ecce et hic unitas Ecclesiae catholicae commendatur
toto orbe diffusae.</p>
        </div3>
<div3>
          <head>2.</head>
          <p>
 <hi>Spiritus sanctus extra Ecclesiam non habetur.</hi> 
Qui ergo habet Spiritum sanctum, in Ecclesia est,
quae loquitur omnium linguis. Quicumque praeter hanc
Ecclesiam est, non habet Spiritum sanctum. Ideo
enim Spiritus sanctus in omnium linguis gentium se
demonstrare dignatus est, ut ille se intelligat habere
Spiritum sanctum, qui in unitate Ecclesiae continetur,
quae linguis omnibus loquitur. <hi>Unum corpus,</hi> Paulus
dicit Apostolus: <hi>unum corpus, et unus spiritus <note>(Ephes.
IV, 4)</note>
          </hi>. Membra nostra attendite. Multis membris constitutum
est corpus, et vegetat membra omnia unus
spiritus. Ecce humano spiritu, quo sum ego ipse homo,
membra omnia colligo: impero membris ut
moveantur, intendo oculos ad videndum, aures ad
audiendum, linguam ad loquendum, manus ad operandum,
pedes ad ambulandum. Officia membrorum
dispartita sunt, sed unus spiritus continet omnia. Multa
jubentur, multa fiunt: unus jubet, uni servitur. Quod
est spiritus noster, id est anima nostra, ad membra
nostra; hoc Spiritus sanctus ad membra Christi, ad
corpus Christi, quod est Ecclesia. Ideo Apostolus,
cum corpus unum nominasset, ne intelligeremus mortuum
corpus: <hi>Unum,</hi> inquit, <hi>corpus.</hi> Sed rogo te, vivit
hoc corpus? Vivit. Unde? De uno spiritu. <hi>Et unus
spiritus.</hi> Attendite ergo, fratres, in nostro corpore, et
dolete eos qui de Ecclesia praeciduntur. In membris
nostris, quamdiu vivimus, cum sani sumus, implent
omnia membra officia sua. Si unum membrum dolet
alicunde, compatiuntur omnia membra. Tamen quia
in corpore est, dolere potest, exspirare non potest.
Quid est enim exspirare, nisi spiritum amittere? Jam
vero si membrum praecidatur de corpore, numquid
sequitur spiritus? Et tamen membrum agnoscitur
quid est; digitus est, manus est, brachium est, auris
est: praeter corpus habet formam, sed non habet vitam.
Sic et homo ab Ecclesia separatus. Quaeris ab illo
sacramentum, invenis: quaeris Baptismum, invenis:
quaeris symbolum, invenis. Forma est: nisi intus
<pb n="1233"/>
spiritu vegeteris, frustra foris de forma gloriaris.</p>
        </div3>
<div3>
          <head>3.</head>
          <p>
 <hi>Unitas commendata in creatione rerum et in Christi
ortu.</hi> Charissimi, multum Deus commendat unitatem.
Hoc ipsum vos moveat, quod in principio creaturarum,
quando Deus cuncta constituit, fecit sidera
in coelo, in terra autem herbas et ligna, dixit, <hi>Producat
terra,</hi> et producta sunt ligna, et cuncta virentia:
dixit, <hi>Producant aquae natantia et volatilia,</hi> et
factum est sic: <hi>Producat terra animam vivam omnium
pecorum et bestiarum,</hi> et factum est sic. Numquid Deus
de ave una fecit caeteras aves? numquid de uno pisce
omnes pisces? de uno equo omnes equos? de una
bestia omnes bestias? Numquid non multa simul terra
produxit, et multiplicibus fetibus multa complevit?
Ventum est ad hominem faciendum, et factus est
unus, de uno genus humanum. Nec duos facere voluit
separatim, masculum et feminam: sed unum, et de uno
unam <note>(Gen. I et II)</note>. Quare sic? Quare ab uno genus humanum
inchoatur, nisi quia generi humano unitas commendatur?
Et Dominus Christus ex una, unitas virgo
est; tenet virginitatem, servat incorruptionem.</p>
        </div3>
<div3>
          <head>4.</head>
          <p>
 <hi>Ecclesiae catholicae unitatem Christus commendat
Apostolis.</hi> Ipse Dominus Ecclesiae unitatem commendat
Apostolis: ostendit se, putant illi spiritum se videre:
expavescunt, confirmantur, dicitur eis,   Quid turbati
estis, et cogitationes ascendunt in cor vestrum? Videte
manus meas: palpate et videte, quia spiritus ossa
et carnem non habet, sicut me videtis habere.   Ecce
adhuc illis turbatis prae gaudio, accipit cibum, non egestate,
sed potestate; accipit coram illis: commendat
contra impios corporis veritatem, commendat Ecclesiae
unitatem. Quid enim ait?   Nonne haec sunt quae locutus
sum vobis, cum adhuc essem vobiscum, quia oportebat
impleri omnia quae scripta sunt in lege Moysi, et
Prophetis, et Psalmis de me? Tunc aperuit illis sensum,  
Evangelium loquitur,   ut intelligerent Scripturas.
Et dixit eis, Quia sic scriptum est, et sic oportebat
Christum pati, et resurgere a mortuis tertio die.  
Ecce caput nostrum; ecce caput, ubi sunt membra?
Ecce sponsus, ubi est sponsa? Matrimoniales tabulas
lege: sponsum audi. Sponsam quaeris? Ab ipso audi:
nemo illi tollit suam, nemo supponit alienam: ab ipso
audi. Ubi quaeris Christum? In fabulis hominum, an in
veritate Evangeliorum? Passus est, resurrexit tertio die,
ostendit se discipulis suis. Jam ipsum habemus: illam
ubi quaerimus? Ab ipso interrogemus: <hi>Oportebat Christum
pati et resurgere a mortuis tertio die.</hi> Ecce jam
factum est, jam videtur. Dic, o Domine; tu dic, Domine,
ne nos erremus: <hi>Et praedicari in nomine ejus
poenitentiam et remissionem peccatorum per omnes gentes,
incipientibus ab Jerusalem <note>(Luc. XXIV, 36-47)</note>
          </hi>. Coepit
ab Jerusalem, et pervenit ad nos. Et ibi est, et
hic. Non enim ut ad nos veniret, inde discessit: excrevit,
non migravit. Hoc commendavit continuo post
resurrectionem suam. Fecit cum illis quadraginta
dies: ascensurus in coelum ipsam rursus Ecclesiam
commendavit. Sponsus profecturus sponsam suam
<pb n="1234"/>
amicis suis commendavit: non ut amet aliquem ipsorum;
sed ipsum tanquam sponsum, illos tanquam
amicos sponsi, neminem eorum tanquam sponsum.
Hoc zelant amici sponsi, et non eam admittunt lascivo
amore corrumpi. Oderunt quando sic amantur. Attendite
zelantem amicum sponsi: cum videret sponsam
per amicos sponsi quodam modo fornicari, ait,
  Audio in vobis schismata esse, et ex parte credo  <note>(I Cor. XI, 18)</note>.
  Nuntiatum est mihi de vobis, fratres,
ab his qui sunt Chloes, quia contentiones sunt in
vobis, et unusquisque vestrum dicit, Ego quidem sum
Pauli; ego vero Apollo; ego autem Cephae; ego autem
Christi. Divisus est Christus? Numquid Paulus pro
vobis crucifixus est, aut in nomine Pauli baptizati
estis   <note>(Id. I, 11-13)</note>? O amicum! Amorem sponsae
alienae repellit a se. Non vult se amari pro sponsa,
ut possit regnare cum sponso. Commendata est ergo Ecclesia:
et quando ascendit in coelum, sic illis dixit, qui
quaerebant de fine saeculi, <hi>Dic nobis, quando ista fient, et
quando tempus adventus tui <note>(Matth. XXIV, 3)</note>
          </hi>? Et ille, <hi>Non
est vestrum scire tempora, quae Pater posuit in sua potestate.</hi> 
Audi quid noveris a magistro, discipule: <hi>Sed accipietis
virtutem Spiritus sancti supervenientem in vos <note>(Act.
I, 6, 8)</note>
          </hi>. Et factum est: quadragesimo die ascendit in
coelum, et ecce hodierno die adveniente Spiritu sancto
implentur omnes qui aderant, loquuntur linguis
omnium gentium. Item ipsa unitas per linguas omnium
gentium commendatur. Commendatur a Domino resurgente,
commendatur a Christo ascendente; confirmatur
ab Spiritu sancto hodie veniente.
</p>
        </div3>
      </div1>

<div1>
        <head>SERMO CCLXIX. In die Pentecostes, III.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Adventus Spiritus sancti
cum dono linguarum praenuntiat unitatem Ecclesiae per
omnes gentes. Contra Donatistas.</hi> Adventum Spiritus
sancti anniversaria festivitate celebramus. Huic solemnis
congregatio, solemnis lectio, solemnis sermo
debetur. Illa duo persoluta sunt, quia et frequentissimi
convenistis, et cum legeretur, audistis. Reddamus
et tertium: non desit obsequium linguae nostrae
ei qui et linguas omnes indoctis donavit, et linguas
doctorum in omnibus gentibus subjugavit, et diversas
linguas gentium ad unitatem fidei congregavit.  Factus
est   enim   subito de coelo sonus, quasi ferretur
flatus vehemens: et visae sunt illis linguae divisae,
velut ignis, qui et insedit super unumquemque eorum;
et coeperunt linguis loqui, quemadmodum Spiritus
dabat eis pronuntiare   <note>(Act. II, 2-4)</note>. Flatus enim
ille non inflavit, sed vegetavit: ignis ille non cremavit,
sed excitavit. Impletum est in eis quod fuerat
tanto ante prophetatum, <hi>Non sunt loquelae, neque sermones,
quorum non audiantur voces eorum:</hi> ut deinde
ad praedicandum Evangelium distributi, quod sequitur,
facerent, <hi>In omnem terram exiit sonus eorum, et
in fines orbis terrae verba eorum <note>(Psal. XVIII, 4, 5)</note>
            </hi>.
Quid enim aliud Spiritus sanctus praenuntiabat in linguis
<pb n="1235"/>
omnium gentium, quas donabat eis, qui unam tantum
suae gentis linguam didicerant (quod indicium praesentiae
suae tunc esse voluit), nisi omnes gentes Evangelio
credituras; ut primo unusquisque fidelium, postea
vero ipsa unitas Ecclesiae linguis omnibus loqueretur?
Quid ad haec dicunt, qui christianae societati,
quae in omnibus gentibus fructificat et crescit, nolunt
incorporari atque conjungi? Numquidnam possunt
negare, etiam nunc in Christianos venire Spiritum
sanctum? Cur ergo nunc neque apud nos, neque apud
illos quisquam loquitur linguis omnium gentium (quod
tunc erat adventus ejus indicium), nisi quia nunc impletur
quod tunc significabatur? Tunc enim et unus
fidelis linguis omnibus loquebatur: et nunc unitas
fidelium linguis omnibus loquitur. Itaque etiam nunc
omnes linguae nostrae sunt, quoniam membra sumus
corporis in quo sunt.</p>
          </div3>
<div3>
            <head>2.</head>
            <p>
 <hi>Schismaticos, etsi Baptismum habeant, non tamen
habere Spiritum sanctum. Spiritus sanctus per Sacramenta
et sine Sacramentis datus.</hi> Nec immerito recte
intelligitur, quamvis ipsos Baptismum Christi habere
fateamur, haereticos non accipere vel schismaticos
Spiritum sanctum, nisi dum compagini adhaeserint
unitatis per consortium charitatis. Tunc enim gentium
linguae etiam ipsorum erunt: quia ubi sunt illae, ibi
et ipsi erunt, in eodem scilicet Christi corpore ubique
crescente, servantes unitatem spiritus in vinculo pacis <note>(Ephes. IV, 3)</note>.
Hoc vinculum quem non alligat,
servus est. <hi>Non enim accepimus,</hi> sicut Apostolus ait, <hi>spiritum servitutis iterum in timore; sed accepimus Spiritum
adoptionis filiorum, in quo clamamus, Abba, Pater <note>(Rom. VIII, 15)</note>
            </hi>.
Proinde veraciter sapimus, ideo
linguis omnium gentium demonstrasse illo tempore
praesentiam suam Spiritum sanctum, ut etiam hoc
tempore, quo se non ita demonstrat, non eum intelligatur
habere, quamvis sacramento Baptismi imbuatur,
quisquis ab unitate omnium gentium separatur.
Et ne putaretur consequens esse ut quisquis Baptismum
Trinitatis habuerit, habeat etiam Spiritum sanctum;
propterea etiam in ipsa unitate facta est tanta
distinctio, ut inveniamus quosdam baptizatos Spiritum
sanctum postea meruisse, cum ad illos in Samariam
venissent Apostoli, quibus absentibus fuerant
baptizati <note>(Act. VIII, 14-17)</note>: alios autem, quod singulare
occurrit exemplum, eum ante Baptismum percepisse;
sicut loquente Petro, Cornelio et eis qui cum
illo erant, superna potestate concessum est, cui homo
contradicere nihil potest <note>(Id. X, 44-48)</note>. Super alios
mox baptizatos advenit; sicut super illum spadonem,
cui Philippus ex propheta Isaia evangelizaverat Christum
 <note>(Id. VIII, 26-39)</note>. Super alios per manuum
impositionem Apostolorum, sicut maxime plurimos.
Super alios, nullo manum imponente, sed cunctis
orantibus; sicut eo ipso die, quem solemniter hodie
celebramus, cum essent in uno conclavi centum viginti
animae cum Apostolis. Super aliquos, nec aliquo
manum imponente, nec aliquo orante, sed verbum
<pb n="1236"/>
Dei cunctis audientibus; sicut super illos, quos paulo
ante commemoravi, Cornelium et domesticos ejus.
Cur igitur modo sic, modo autem sic, nisi ne aliquid
hinc humanae superbiae, sed totum divinae gratiae potestatique
tribuatur? Haec itaque distinctio inter acceptionem
Baptismi, et acceptionem Spiritus sancti,
satis nos instruit, ne habere hos continuo Spiritum
sanctum putemus, quos habere Baptismum non negamus.
Quanto magis illos, quos non solum nulla charitas
christianae unitatis armavit! <hi>Charitas enim Dei
diffusa est in cordibus nostris;</hi> non utique per nos ipsos,
sed sicut sequitur, <hi>per Spiritum sanctum qui datus est
nobis <note>(Rom. V, 5)</note>
            </hi>. Quamobrem sicut tunc indicabant
adesse Spiritum sanctum in uno homine linguae
omnium gentium; sic eum nunc charitas indicat unitatis
omnium gentium.</p>
          </div3>
<div3>
            <head>3.</head>
            <p>
 <hi>Schismaticos animales esse, nec habere Spiritum
sanctum. Donatistas carere charitate.--Animalis autem
homo,</hi> Apostoli verba sunt, <hi>non percipit quae sunt Spiritus
Dei <note>(I Cor. II, 14)</note>
            </hi>. Et utique animales increpat,
quibus ait: <hi>Unusquisque vestrum dicit, Ego quidem sum
Pauli, ego autem Apollo, ego vero Cephae, ego autem
Christi. Divisus est Christus? Numquid Paulus pro vobis
crucifixus est? aut in nomine Pauli baptizati estis <note>(Id. I, 12, 13)</note>
            </hi>?
Sicut enim spirituales unitate gaudent,
sic animales dissensionibus student. De his et Judas
apostolus apertissime scribens: <hi>Hi sunt,</hi> inquit, <hi>qui
segregant semetipsos, animales, spiritum non habentes <note>(Judae 19)</note>
            </hi>.
Quid evidentius? quid expressius? Desinant
itaque insipientes sibi blandiri, nobisque dicere:
Quid accepturi sumus, cum ad vos accesserimus, cum
jam nos Baptismum Christi habere fateamini? Respondemus
eis: Habetis Baptismum Christi; venite
ut habeatis et Spiritum Christi Timete quod scriptum
est: <hi>Quisquis autem Spiritum Christi non habet, hic non
est ejus <note>(Rom. VIII, 9)</note>
            </hi>. Induistis Christum forma sacracramenti;
induite imitatione exempli. <hi>Quoniam Christus
pro nobis passus est, relinquens nobis exemplum, ut
sequamur vestigia ejus <note>(I Petr. II, 21)</note>
            </hi>. Nolite esse <hi>habentes
formam pietatis, virtutem autem ejus abnegantes <note>(II Tim. III, 5)</note>
            </hi>.
Quae autem major est virtus pietatis, quam
charitas unitatis? Dicitur in Psalmis, <hi>Omnis consummationis
vidi finem: latum mandatum tuum valde <note>(Psal.
CXVIII, 96)</note>
            </hi>. Quod mandatum, nisi de quo dictum est, <hi>Mandatum novum do vobis, ut vos invicem diligatis <note>(Joan. XIII, 34)</note>
            </hi>.
Quare latum, nisi quia <hi>charitas Dei
diffusa est in cordibus nostris <note>(Rom. V, 5)</note>
            </hi>? Quare
omnis consummationis est finis, nisi quia <hi>plenitudo
legis est charitas;</hi> et <hi>omnis lex in hoc sermone recapitulatur,
in eo quod scriptum est, Diliges proximum tuum
tanquam te ipsum <note>(Rom. XIII, 10, 9, et Galat. V, 14)</note>
            </hi>?
Ita autem proximos tanquam vos ipsos diligitis, ut cum
mali aliquid, quod nec visum, nec probatum est in
vobis, credi de vobis nolitis, id quod nec vidistis,
nec probatum accepistis, de toto terrarum orbe credatis.</p>
          </div3>
<div3>
            <head>4.</head>
            <p>
 <hi>Eos factis non posse dicere, Dominus Jesus.</hi> Videmini
<pb n="1237"/>
vobis dicere, <hi>Dominus Jesus.</hi> Et forte non intelligentes
attenditis ad id quod Apostolus ait: <hi>Nemo
dicit, Dominus Jesus, nisi in Spiritu sancto <note>(I Cor. XII,
3)</note>
            </hi>. Sed hoc quod ait, <hi>dicit,</hi> signate positum est, et
proprio quodam modo. <hi>Nemo</hi> enim <hi>dicit, Dominus Jesus,
nisi in Spiritu sancto:</hi> sed si <hi>dicit</hi> factis, non solis
verbis. Nam possunt dicere, <hi>Dominus Jesus,</hi> etiam de
quibus ait, <hi>Quae dicunt, facite; quae autem faciunt, facere
nolite <note>(Matth. XXIII, 3)</note>
            </hi>. Omnes haereses, quas utique
etiam vos improbatis, dicunt, <hi>Dominus Jesus.</hi> Nec
utique segregaturus est de regno coelorum eos, quos
invenerit in Spiritu sancto; et tamen ait: <hi>Non omnis
qui dicit mihi, Domine, Domine, intrabit in regnum coelorum.</hi> 
Sed <hi>Nemo dicit, Dominus Jesus, nisi in Spiritu
sancto:</hi> nemo plane, sed eo modo quo dictum est, id
est factis. Unde secutus adjunxit: <hi>Sed is qui facit voluntatem
Patris mei, qui in coelis est, ipse intrabit in
regnum coelorum <note>(Id. VII, 21)</note>
            </hi>. Dicit enim et de quibusdam
idem apostolus, <hi>Confitentur se nosse Deum,
factis autem negant <note>(Tit. I, 16)</note>
            </hi>. Quemadmodum negatur
factis, sic dicitur factis. Hoc modo dicendi <hi>nemo
dicit, Dominus Jesus, nisi in Spiritu sancto.</hi> Si ergo
unitati non accesseritis, segregantes vosmetipsos, animales
eritis, Spiritum non habentes. Si autem ficte
accesseritis, <hi>Spiritus sanctus disciplinae effugiet fictum <note>(Sap. I, 5)</note>
            </hi>.
Tunc ergo vos sanctum Spiritum habere
cognoscite, quando mentem vestram per sinceram
charitatem unitati consenseritis haerere. Haec eis respondeamus
dicentibus, Quid accepturi sumus! nosque
ipsos, fratres, exemplum illis bonorum operum praebeamus,
nec quia stamus superbientes, nec de jacentibus
desperantes.
</p>
          </div3>
        </div2>
      </div1>

<div1>
        <head>SERMO CCLXX. In die Pentecostes, V.</head>
<div3>
          <head>1.</head>
          <p>
 <hi>De Spiritu sancto dicendum cur die quinquagesimo
post Pascha missus sit.</hi> Quoniam sanctam solemnitatem
celebramus diei tam sanctae, ut hodie venerit ipse
Spiritus sanctus, admonet nos tam festiva et grata
solemnitas, de ipso dono Dei, gratia Dei, et abundantia
misericordiae ejus in nos, id est de ipso Spiritu
sancto aliquid loqui. In schola Domini condiscipulis
loquimur. Magistrum enim habemus unum, in quo
omnes sumus unum: qui nos, ne forte de magisterio
superbire audeamus, admonuit, et ait, <hi>Nolite vocari ab
hominibus Rabbi; unus est enim magister vester Christus <note>(Matth. XXIII, 8)</note>
          </hi>.
Sub hoc ergo magistro, cujus cathedra
coelum est, quia erudiendi sumus Litteris ejus,
advertite pauca quae dicam, donante ipso qui jubet ut
dicam. Qui nostis, recolite; qui ignorabatis, accipite.
Saepe movet animum pie curiosum, si tamen admittatur
humana fragilitas et infirmitas talia perscrutari.
Imo admittitur. Non enim quod in Scripturis sanctis
<pb n="1238"/>
tegitur, ideo clausum est ut negetur, et non potius ut
pulsanti aperiatur, dicente ipso Domino, <hi>Petite, et accipietis;
quaerite, et invenietis; pulsate, et aperietur vobis <note>(Matth. VII, 7)</note>
          </hi>.
Saepe ergo movet studiosorum animum,
quare quinquagesimo die post Dominicam
passionem et resurrectionem missus fuerit promissus
Spiritus sanctus.</p>
        </div3>
<div3>
          <head>2.</head>
          <p>
 <hi>Cur Spiritus sanctus non posset venire, nisi abeunte
Christo. Humanitas Christi, in qua humano affectu haerebant,
oculis discipulorum auferri debuit. Petra super
quam aedificata Ecclesia, ipse est Christus.</hi> Ubi primum
illud admoneo Charitatem vestram, ut aliquantum vos
considerare non pigeat, quare dictum sit ab ipso Domino, <hi>Non potest ille venire, nisi ego abiero.</hi> 
 Quasi aliquid,
ut secundum carnalem sensum loquamur, quasi
aliquid in supernis Dominus Christus servaret, et
inde descendens hoc quod servabat, sancto Spiritui
commendasset, et ideo ad nos venire non posset, nisi
ille rediisset qui commendatum reciperet; aut quasi
nos utrumque ferre non valeremus, nec utriusque possemus
tolerare praesentiam. Quasi vero alter ab altero
separetur; aut quando ad nos veniunt, ipsi angustias
patiantur, ac non potius nos dilatemur. Quid sibi ergo
vult, <hi>Non potest ille venire, nisi ego abiero? Expedit
enim,</hi> inquit, <hi>vobis ut ego eam. Nam si non iero, Paracletus
non veniet ad vos <note>(Joan. XVI, 7)</note>
          </hi>. Hoc ergo quid
sit, quantum vel capimus, vel aestimamus, vel ipso
donante percipimus, vel quae credimus loquimur,
breviter accipiat Charitas vestra. Videtur mihi, quod
discipuli circa formam humanam Domini Christi fuerant
occupati, et tanquam homines in homine humano
tenebantur affectu. Volebat autem eos affectum potius
habere divinum, atque ita de carnalibus facere spirituales:
quod non fit homo nisi dono Spiritus sancti.
Hoc ergo ait: Mitto vobis donum, quo efficiamini spirituales;
donum scilicet Spiritus sancti. Spirituales
autem fieri non poteritis, nisi carnales esse destiteritis.
Carnales vero esse desistetis, si forma carnis a
vestris oculis auferatur, ut forma Dei vestris cordibus
inseratur. Ex hac enim humana forma Dominus,
hoc est forma servi, <hi>Semetipsum exinanivit formam
servi accipiens <note>(Philipp. II, 7)</note>
          </hi>: ex hac igitur forma
servi Petri etiam tenebatur affectus, quando eum
quem multum amabat, mori timebat. Amabat enim
Dominum Jesum Christum, sicut homo hominem;
sicut carnalis carnalem, non sicut spiritualis majestatem.
Unde hoc probamus? Quia cum interrogasset
ipse Dominus discipulos suos, quis ab hominibus diceretur,
et aliorum opiniones recolendo dixissent,
quod alii eum dicerent Joannem, alii Eliam, alii Jeremiam,
aut unum ex Prophetis; ait illis, <hi>Vos autem
quem me esse dicitis?</hi> Et Petrus unus pro caeteris, unus
pro omnibus, <hi>Tu es,</hi> inquit, <hi>Christus Filius Dei vivi.</hi> 
Hoc optime, veracissime: merito tale responsum accipere
<pb n="1239"/>
meruit, <hi>Beatus es, Simon Bar-Jona, quia non
tibi revelavit caro et sanguis, sed Pater meus qui in coelis
est. Et ego dico tibi,</hi> quia tu dixisti mihi; dixisti,
audi; dedisti confessionem, recipe benedictionem:
ergo, <hi>Et ego dico tibi, Tu es Petrus:</hi> quia ego petra, <hi>tu
Petrus;</hi> neque enim a Petro petra, sed a petra Petrus,
quia non a christiano Christus, sed a Christo
christianus. <hi>Et super hanc petram aedificabo Ecclesiam
meam:</hi> non supra Petrum quod tu es; sed supra petram,
quam confessus es. <hi>Aedificabo</hi> autem <hi>Ecclesiam
meam:</hi> aedificabo te, qui in hac responsione figuram
gestas Ecclesiae. Hoc et caetera, propter quod dixerat
Petrus, <hi>Tu es Christus Filius Dei vivi:</hi> et audierat, ut
meministis, <hi>Non tibi revelavit caro et sanguis,</hi> id est,
humana mens, humana infirmitas, humana imperitia, <hi>sed Pater meus qui in coelis est.</hi> 
 Deinde coepit Dominus
Jesus suam praedicere passionem, et ostendere quanta
esset ab impiis perlaturus. Hic Petrus expavit, et timuit
ne periret morte Christus Filius Dei vivi. Utique
Christus Filius Dei vivi, bonus de bono, Deus de Deo,
vivus de vivo, fons vitae et vera vita, perdere mortem
venerat, non perire a morte. Tamen ut homo Petrus
exterritus, cujus erat, ut dixi, circa Christi carnem
humanus affectus: <hi>Propitius,</hi> inquit, <hi>tibi esto, Domine;
absit, non fiat istud.</hi> Et Dominus talia verba digna et
congrua responsione confutat. Quomodo illi confessioni
dignam laudem dedit, sic etiam huic trepidationi
dignam correptionem: <hi>Redi,</hi> inquit, <hi>retro, satanas.</hi> 
Ubi est illud, <hi>Beatus es, Simon Bar-Jona?</hi> Distingue
verba laudantis, et coercentis: distingue causas confessionis,
et trepidationis. Causa confessionis: <hi>Non
tibi revelavit caro et sanguis, sed Pater meus qui in coelis
est.</hi> Causa trepidationis: <hi>Non enim sapis quae Dei
sunt, sed quae hominis sunt <note>(Matth. XVI, 13-23)</note>
          </hi>. Nollemus
ergo ut talibus dicetur, <hi>Expedit enim vobis ut
ego vadam? Nisi ego abiero, Paracletus non veniet ad
vos.</hi> Nisi aspectibus carnalibus vestris humana forma
subtrahatur, divinum aliquid capere, sentire, cogitare
minime poteritis. Hoc sit satis. Inde oportebat ut post
resurrectionem et ascensionem Domini Jesu Christi,
ejus de Spiritu sancto promissio compleretur. Sic
enim et ipse Joannes evangelista ex persona sua dixerat,
quando Jesus eumdem significans Spiritum sanctum
clamaverat, dicens:   Si quis sitit, veniat ad
me, et bibat; et flumina aquae vivae fluent de ventre
ejus.   Secutus enim Evangelista ait:   Hoc autem
dicebat de Spiritu, quem accepturi erant ii qui in eum
credituri erant. Nondum enim erat Spiritus datus,
quia Jesus nondum fuerat glorificatus   <note>(Joan. VII,
37-39)</note>. Glorificatus est ergo Dominus noster Jesus
Christus resurrectione et ascensione, et misit Spiritum
sanctum.</p>
        </div3>
<div3>
          <head>3.</head>
          <p>
 <hi>Post quadragesimum diem Ascensionis cur decimo
die venerit Spiritus sanctus. Quadragenarii numeri sacramentum.
Denarii mysterium. Spiritus sanctus die decimo
venit ut significetur legem impleri per gratiam. Lex
sine gratia quomodo littera est occidens. Spiritus sanctus
<pb n="1240"/>
missus ut impleretur lex.</hi> Sicut autem didicimus ex Libris
sanctis, quadraginta dies complevit cum discipulis
suis post resurrectionem, manifestans eis, ne aliquid
fictum existimarent, resuscitati corporis veritatem,
intrans cum eis et exiens, manducans et bibens.
Quadragesimo autem die, quem ante hos decem dies
celebravimus, in eorum conspectu ascendit in coelum,
promissus ut ibat, ita venturus <note>(Act. I, 3-11)</note>; hoc
est in forma humana, qua judicatus est, in illa judicaturus.
Voluit alia die quam ascendit mittere Spiritum
sanctum; non saltem post biduum, vel triduum,
sed post decem dies. Haec quaestio perscrutari et interrogare
nos compulit nonnullas latebras numerorum.
Quadraginta dies quater habent decem. Commendatur
hoc numero, quantum mihi videtur, sacramentum.
Homines enim hominibus loquimur; et recte
Scripturarum tractatores dicimur, non nostrarum
opinionum affirmatores. Numerus ergo iste quadragenarius,
quater habens decem, significat, ut mihi videtur,
saeculum hoc, quod nunc agimus et peragimus;
agimur et peragimur, cursu temporum, rerum
instabilitate, decessione et successione, rapacitate
volatica, et quodam fluvio rerum non consistentium.
Saeculum hoc ergo significatur hoc numero, propter
mundi quadripartita tempora, quae implent annum;
quadripartitos etiam cardines ipsius mundi, notos omnibus,
et saepe ab Scriptura sacra commemoratos: <hi>Ab
Oriente et Occidente, ab Aquilone et Meridie <note>(Luc. XIII,
29)</note>
          </hi>. Per haec ergo tempora quadripartita, et per mundum
quadripartitum, praedicatur lex Dei, tanquam denarius
numerus. Unde et Decalogus primitus commendatur.
In decem enim praeceptis lex constituta est:
propterea quia videtur in isto denario numero quaedam
perfectio. Usque ad eum quippe numerum progressus
est numerantis, et inde redit ab uno usque ad decem,
rursus ad unum. Sic centena, sic millena; sic supra,
denariis quibusdam complicantibus, infinite crescit silva
numerorum. Perfecta itaque lex in denario, et lex
praedicata per mundum quadripartitum, quaterdeni quadraginta
fiunt. Docemur autem, in hac conversatione
saeculi hujus cum sumus, abstinere nos a cupiditatibus
saecularibus: quod significat jejunium quadragenarium
notum omnibus Quadragesimae nomine. Hoc tibi
praecepit Lex, hoc Prophetia, hoc Evangelium. Ideo
quia hoc Lex, jejunavit quadraginta diebus Moyses:
quia hoc Prophetia, jejunavit diebus quadraginta
Elias: quia hoc Evangelium, jejunavit quadraginta
diebus Dominus Christus. Impletis ergo post quadraginta
dies aliis decem diebus, denario numero semel,
denario numero simpliciter, non quadrupliciter,
venit Spiritus sanctus, ut lex impleatur per gratiam.
Lex enim sine gratia littera est occidens. <hi>Si enim data
esset lex,</hi> inquit, <hi>quae posset vivificare, omnino ex lege
esset justitia. Sed conclusit Scriptura omnia sub peccato,
ut promissio ex fide Jesu Christi daretur credentibus <note>(Galat. III, 21, 22)</note>
          </hi>.
Ideo, <hi>Littera occidit, Spiritus autem
<pb n="1241"/>
vivificat <note>(II Cor. III, 6)</note>
          </hi>. Non ut aliud impleas, quam
tibi per Litteram jubetur: sed sola littera reum facit,
gratia et a peccato liberat, et litteram donat impleri.
Unde fit per gratiam remissio omnium peccatorum, et
fides quae per dilectionem operatur. Nolite ergo putare
damnatam esse litteram, quia dictum est, <hi>Littera occidit.</hi> 
Hoc est enim, littera reos facit. Datur praeceptum,
non adjuvaris gratia: continuo te invenis non
solum non operatorem legis, sed etiam reum praevaricationis. <hi>Ubi enim non est lex, nec praevaricatio 
 <note>(Rom.
IV, 15)</note>
          </hi>. Non ergo reprehensa est lex, cum dictum
est, <hi>Littera occidit, Spiritus autem vivificat,</hi> quasi illam
condemnaret, et istum laudaret: sed <hi>Littera occidit,</hi> 
sola littera sine gratia. Exemplum accipite. Hac locutione
dictum est, <hi>Scientia inflat.</hi> Quid est, <hi>Scientia
inflat?</hi> Scientia damnata est? Si inflat, melius imperiti
remanebimus. Sed quoniam adjunxit, <hi>Charitas vero
aedificat <note>(I Cor. VIII, 1)</note>
          </hi>; quomodo ubi adjunxit, <hi>Spiritus
autem vivificat,</hi> dedit intelligi, Littera sine Spiritu occidit,
cum Spiritu vivificat, et impleri litteram facit;
sic scientia sine charitate inflat, charitas cum scientia
aedificat. Ergo missus est Spiritus sanctus, ut lex impleretur,
et fieret quod ipse Dominus dixerat, <hi>Non
veni legem solvere, sed adimplere <note>(Matth. V, 17)</note>
          </hi>. Hoc
donat credentibus, hoc donat fidelibus, hoc donat eis
quibus dat Spiritum sanctum. Quanto fit eo quisque
capacior, tanto ad operandam legem fit facilior.</p>
        </div3>
<div3>
          <head>4.</head>
          <p>
 <hi>Lex charitate impletur, non timore poenae. Timor
alius castus, alius servilis. Charitas ex Spiritu sancto.</hi> 
Dico enim Dilectioni vestrae, quod et vos considerare,
et facile videre poteritis: charitas implet legem.
Timor poenarum facit hominem operari, sed adhuc
serviliter. Si enim propterea facis bonum, quia times
pati malum, aut proptera non facis malum, quia times
pati malum; si aliquis tibi promitteret impunitatem,
statim comprehenderes iniquitatem. Diceretur tibi,
Securus esto, nihil patieris mali, fac; faceres. Timore
enim poenae revocabaris, non dilectione justitiae.
Nondum enim de te charitas operabatur. Vide ergo
quemadmodum charitas operetur. Sic amemus quem
timemus, ut eum casto amore timeamus. Nam et uxor
casta timet virum. Sed discerne istos timores. Uxor
casta timet ne a viro absente deseratur: uxor adultera
timet ne a viro superveniente comprehendatur.
Charitas ergo implet legem: quia <hi>perfecta charitas
foras mittit timorem <note>(I Joan. IV, 18)</note>
          </hi>; timorem scilicet
servilem, de peccato venientem. Nam <hi>timor Domini
castus permanet in saeculum saeculi <note>(Psal. XVIII, 10)</note>
          </hi>.
Si ergo charitas implet legem, unde est ista charitas?
Recolite, advertite, et videte, quia donum Spiritus
sancti est charitas. <hi>Charitas enim Dei diffusa est in
cordibus nostris per Spiritum sanctum qui datus est nobis <note>(Rom. V, 5)</note>
          </hi>.
Merito itaque impletis decem diebus,
quo numero legis etiam perfectio commendatur, Dominus
Jesus Christus misit Spiritum sanctum: quia
<pb n="1242"/>
gratia donat nobis implere legem, quam non venit
solvere, sed adimplere.</p>
        </div3>
<div3>
          <head>5.</head>
          <p>
 <hi>Spiritus sanctus commendatus in septenario numero.
Sanctificatio et vacatio septimae diei.</hi> Spiritus autem
sanctus in Scripturis sanctis septenario numero solet
commendari, non denario: lex denario, Spiritus
sanctus septenario. Quia lex denario, notum est:
quia Spiritus sanctus septenario, commemoramus.
Primo in ipso libro, in capite libri qui inscribitur Genesis,
enumerantur opera Dei. Fit lux, fit coelum,
quod appellatum est firmamentum inter aquam et
aquam; nudatur arida, separatur mare a terra, datur
terrae omnium stirpium fecunda conceptio; fiunt luminaria
majus et minus, sol et luna, et caetera sidera;
producunt aquae fetus suos, terra suos; fit homo ad
imaginem Dei: complet Deus opera sua omnia sexto
die; in nullis operibus Dei tot enumeratis atque completis
sonuit sanctificatio. Dixit Deus, <hi>Fiat lux; et
facta est lux: et vidit Deus lucem quia bona est:</hi> non dixit,
sanctificavit Deus lucem: <hi>Fiat firmamentum: et
factum est: vidit Deus quia bonum est:</hi> nec dictum est
quia sanctificatum est firmamentum. Ita et caetera, ne
in rebus manifestissimis immoremur, usque ad illa
quae sexta die facta sunt, cum homine creato ad imaginem
Dei, enumerantur omnia, nihil sanctificatum
dicitur. Ventum est ad septimum diem, ubi nullum
opus factum est, sed vacatio Dei insinuatur, et sanctificavit
Deus diem septimum. In septenario dierum numero
prima sonuit sanctificatio, Scripturarum locis
omnibus quaesita et hic primitus inventa. Ubi quies
Dei commemoratur, quies etiam nostra insinuatur.
Non enim laboravit Deus, ut quietis indigeret; et quasi
post laborem die feriato gratularetur, sanctificavit
eum diem, quo vacare permissum est. Carnalis est
ista cogitatio, Insinuata est nobis quies post bona omnia
opera nostra, sicut insinuata est Dei quies post omnia
bona opera sua. <hi>Fecit</hi> enim <hi>Deus omnia, et ecce
omnia bona valde. Et requievit Deus in die septima ab
omnibus operibus suis quae fecit <note>(Gen. I-II, 3)</note>
          </hi>. Requiescere
vis et tu? Fac primo opera bona valde. Sic data
est Judaeis observatio sabbati carnaliter, sicut caetera,
significantibus sacramentis. Vacatio enim quaedam
imperata est: vacatio illa quod significat, tu age.
Vacatio enim spiritualis, tranquillitas est cordis:
tranquillitas autem cordis provenit de serenitate bonae
conscientiae. Ergo ille vere observat sabbatum, qui
non peccat. Ita enim praecipitur illis, quibus observandum
sabbatum praecipitur: <hi>Omne opus servile non facietis <note>(Levit. XXIII, 7)</note>
          </hi>.
 <hi>Omnis qui facit peccatum, servus
est peccati <note>(Joan. VIII, 34)</note>
          </hi>. Septenarius ergo numerus
dicatus est Spiritui sancto, sicut denarius legi.
Haec et Isaias propheta insinuat hoc in loco, ubi dicit: <hi>Implebit eum Spiritus sapientiae et intellectus</hi> 
 (numera), <hi>consilii et fortitudinis, scientiae et pietatis, Spiritus timoris
Dei 
 <note>(Isai. XI, 2)</note>
          </hi>. Veluti descendens ad nos gratia
spiritualis, a sapientia incipit, terminat ad timorem.
Nos autem ascendentes, ab imo ad summa tendentes,
incipere debemus a timore, et terminare ad sapientiam.
<pb n="1243"/> <hi>Initium</hi> 
 enim <hi>sapientiae timor Domini <note>(Psal. CX,
10)</note>
          </hi>. Longum est, et supergreditur vires nostras
etiamsi non vestram aviditatem, omnia testimonia
commemorare de septenario numero, quod attinet
ad Spiritum sanctum. Ista ergo suffecerint.</p>
        </div3>
<div3>
          <head>6.</head>
          <p>
 <hi>Lex per denarium et Spiritus sanctus per septenarium
in quinquagenario commendatus.</hi> Illud nunc attendite,
quemadmodum, quoniam per gratiam Spiritus
sancti lex impletur, et denarius numerus commemorandus
fuit et commendandus, sicut jam ostendimus,
et septenarius propter ipsam gratiam Spiritus
sancti. Commendabat Christus denario numero, post
decem dies mittens Spiritum sanctum, ipsam legem,
quam jubebat impleri. Ubi ergo inveniemus hic commendationem
numeri septenarii maxime propter
ipsum Spiritum sanctum? Habes in Tobiae libro
ipsam festivitatem, id est Pentecosten, constare de
septimanis <note>(Tob. II, 1, sec. LXX)</note>. Quomodo? Septenarium
multiplica per ipsum, hoc est septem per septem,
quod in scholis discitur: septies septem fiunt
quadraginta et novem. Ad hanc septenarii formam,
ratione septem per septem: <note>(quoniam ipse Spiritus
sanctus colligit nos, et congregat nos: unde et ipsum
adventus sui primum signum dedit, ut illi qui eum acciperent,
etiam singuli linguis omnibus loquerentur.
Congregatur enim unitas corporis Christi ex omnibus
linguis, per omnes scilicet gentes toto terrarum
orbe diffusas. Et quod unus tunc omnibus linguis loquebatur,
ipsam unitatem in linguis omnibus futuram
testabatur. Dicit autem Apostolus, <hi>Sufferentes
invicem in dilectione,</hi> quod est charitas: <hi>satis agentes
servare unitatem spiritus in vinculo pacis [Ephes. IV,
2 et 3]</hi>. Quia ergo Spiritus sanctus ex multis in unum colligit nos: capitur autem per humilitatem, repellitur
per superbiam. Aqua est enim cor humile tanquam
locum concavum quaerens, ubi consistat: elatione autem
superbiae, tanquam tumore collis, repulsa labitur:
unde dictum est, <hi>Deus superbis resistit, humilibus
autem dat gratiam [Jacobi IV, 6]</hi>. Quid est, <hi>dat
gratiam?</hi> Dat Spiritum sanctum. Implet humiles, quia
capaces invenit)</note>. Ergo quia haec ita sunt, ad quadraginta
novem, qui efficiuntur de septem per septem, ut
fiat Pentecoste, unus additur, et unitas commendatur.</p>
        </div3>
<div3>
          <head>7.</head>
          <p>
 <hi>De duabus piscationibus, et de piscibus centum quinquaginta
tribus, captis post resurrectionem.</hi> Quia infirmitatem
nostram adjuvat apud Dominum Deum nostrum
studium Charitatis vestrae, aliquid accipite,
quantum mihi videtur, tanto dulcius cum expositum
fuerit, quanto abstrusius si non exponatur. Ante resurrectionem,
Dominus jussit discipulis suis, ut in
mare mitterent retia, quando eos elegit. Miserunt,
ceperunt piscium multitudinem innumerabilem, ita
ut retia rumperentur, et onerata navigia mergerentur.
Non autem praecepit in quam partem mitterent
retia, sed tantum ait, <hi>Mittite retia <note>(Luc. V, 1-7)</note>
          </hi>. Si
<pb n="1244"/>
enim praecepisset ut in dexteram partem mitterent
solos bonos significaret capi: si in sinistram, solo
malos. Quia vero passim missa sunt, nec in dexteram,
nec in sinistram; et bonos et malos. Haec est
Ecclesiae significatio praesentis temporis, in hoc saeculo.
Nam et illi servi missi ad invitatos exierunt;
et quoscumque invenerunt bonos et malos adduxerunt,
et impletae sunt nuptiae recumbentium <note>(Matth.
XXII, 10)</note>. Congregantur ergo nunc et boni et mali.
Quare autem et schismata fiunt, si non retia disrumpunt?
Quare plerumque turbarum carnalium male
tumultuantium scandalis urgetur Ecclesia, si non et
navigia premunt? Hoc ergo Dominus ante resurrectionem.
Post resurrectionem autem invenit piscantes
similiter discipulos suos: jussit idem mitti retia, non
utcumque et passim, quia jam post resurrectionem.
Post resurrectionem enim jam corpus ejus, quod est
Ecclesia, malos non habebit. <hi>Mittite,</hi> inquit, <hi>retia in
dexteram partem.</hi> Missa sunt retia, eo jubente, in
dexteram partem, et capti sunt pisces certi numeri.
Nam illi sine numero, illi quibus significabatur Ecclesia,
quae nunc agitur, tanquam ex illa captura: <hi>Annuntiavi et locutus sum, multiplicati sunt super numerum <note>(Psal. XXXIX, 6)</note>
          </hi>.
Intelliguntur ergo quidam
supernumerarii, quodam modo superflui: colliguntur
tamen. Ibi vero in dextera capiuntur pisces, et numerati,
et magni. <hi>Qui enim fecerit,</hi> inquit, <hi>et sic docuerit,
magnus vocabitur in regno coelorum <note>(Matth. V,
19)</note>
          </hi>. Ergo capti sunt pisces magni numero centum
quinquaginta tres. Quem non moveat, non frustra
istum numerum commemorari? Non enim vere nihil
significans Dominus, aut hoc ipsum diceret, <hi>Mittite
retia;</hi> aut pertineret ad eum ut in partem dexteram
mitterentur. Significat etiam iste numerus centum
quinquaginta tres: et pertinuit ad Evangelistam dicere,
quasi respexisset primam illam capturam, ubi
retia disrupta schismata significaverunt; quia in illa
Ecclesia vitae aeternae nulla erunt schismata, quia
nulla dissensio; omnes magni, quia charitate pleni:
quasi ergo illud quod primo factum est ad significanda
schismata respexisset, pertinuit ad eum dicere
in ista secunda captura, <hi>Et cum tam magni essent,
retia non sunt disrupta <note>(Joan. XXI, 1-11)</note>
          </hi>. Quid itaque
dextera pars significaverit, dictum est, quia omnes
boni. Quid magnitudo, dictum est, quia <hi>qui fecerit et
sic docuerit, magnus vocabitur in regno coelorum.</hi> Quid
etiam illud quod retia non sunt disrupta, dictum est,
quia tunc non sunt schismata. Quid ergo centum
quinquaginta tres? Numerus iste non utique ipse erit
sanctorum numerus. Neque enim centum quinquaginta
tres erunt sancti; cum soli illi, qui se cum
mulieribus non coinquinaverunt, duodecies duodena
millia commemorentur <note>(Apoc. XIV, 1-4)</note>. Sed iste numerus,
tanquam arbor, a quodam semine videtur succrescere.
Semen autem hujus magni numeri quidam
minor numerus est, qui est decem et septem. Decem
et septem faciunt centum quinquaginta tres. Si vero
computes ab uno usque ad decem et septem, et addas
numeros omnes: nam si ab uno usque ad decem et
<pb n="1245"/>
septem numeros non addas, quos commemoras totos,
non erunt nisi decem et septem: si autem ita numeres:
unum, duo, tria; sicut unum et duo et tria faciunt
sex, sex quatuor et quinque faciunt quindecim;
sic pervenis usque ad decem et septem, portans in
digitis centum quinquaginta tres. Jam ergo recole,
quod paulo ante commemoravi et commendavi, et
vide quos, et quid significent decem et septem. Decem,
lex; septem, Spiritus sanctus. Unde quid intelligimus,
nisi eos futuros in Ecclesia resurrectionis
aeternae, ubi schismata non erunt, ubi mors non timebitur,
quia post resurrectionem futura est; eos
ergo ibi futuros, et cum Domino victuros in aeternum,
qui legem impleverint per gratiam Spiritus sancti et
Dei donum, cujus festa celebramus?
</p>
        </div3>
      </div1>

<div1>
        <head>SERMO CCLXXI. In die Pentecostes, V.</head>
<p>Dies nobis, fratres, gratus illuxit, quo sancta Ecclesia
fidelium fulget aspectibus, fervet in cordibus.
Celebramus quippe istum diem, quo Dominus Jesus
Christus post resurrectionem ascensione glorificatus
misit Spiritum sanctum. Sic enim Scriptum est in
Evangelio, cum diceret: <hi>Si quis sitit, veniat ad me,
et bibat; qui credit in me, flumina fluent de ventre ejus
aquae vivae:</hi> evangelista secutus exponit, et ait: <hi>Hoc
autem dicebat de Spiritu, quem accepturi erant hi qui
in eum fuerant credituri. Nondum enim erat Spiritus
datus, quia Jesus nondum fuerat glorificatus <note>(Joan.
VII, 37-39)</note>
          </hi>. Restabat ergo ut clarificato Jesu, cum
resurrexit a mortuis et ascendit ad coelos, jam daretur
Spiritus sanctus, ab eo missus, a quo promissus:
sicut et factum est. Quadraginta enim Dominus post
resurrectionem diebus cum discipulis suis conversatus,
ascendit in coelum, et die quinquagesimo, quem
hodie celebramus, misit Spiritum sanctum, sicut
scriptum est: quia <hi>factus est subito sonus de coelo,
quasi ferretur flatus vehemens; et visae sunt illis linguae
divisae sicut ignis, qui insedit super unumquemque: et
coeperunt linguis omnibus loqui, quomodo Spiritus dabat
eis pronuntiare <note>(Act. II, 1-4)</note>
          </hi>. Flatus ille a carnali palea
corda mundabat; ignis ille fenum veteris concupiscentiae
consumebat; linguae illae quibus loquebantur
a Spiritu sancto impleti, per omnium gentium
linguas futuram Ecclesiam praesignabant. Sicut enim
post diluvium superba impietas hominum turrim contra
Dominum aedificavit excelsam, quando per linguas
diversas dividi meruit genus humanum, ut unaquaeque
gens lingua propria loqueretur, ne ab aliis intelligeretur <note>(Gen. XI, 1-9)</note>:
sic humilis fidelium pietas
earum linguarum diversitatem Ecclesiae contulit unitati;
ut quod discordia dissipaverat, colligeret charitas,
et humani generis tanquam unius corporis
membra dispersa ad unum caput Christum compaginata
<pb n="1246"/>
redigerentur, et in sancti corporis unitatem dilectionis
igne conflarentur. Ab hoc itaque dono Spiritus
sancti prorsus alieni sunt, qui oderunt gratiam
pacis, qui societatem non retinent unitatis. Licet
enim etiam ipsi hodie solemniter congregentur, licet
istas audiant lectiones, quibus Spiritus sanctus est
promissus et missus: ad judicium audiunt, non ad
praemium. Quid enim eis prodest percipere auribus,
quod cordibus respuunt; et ejus diem celebrare, cujus
lumen oderunt? Vos autem, fratres mei, membra
corporis Christi, germina unitatis, filii pacis, hunc
diem agite laeti, celebrate securi. Hoc enim in vobis
impletur, quod illis diebus quando venit Spiritus
sanctus, praesignabatur. Quia sicut tunc qui Spiritum
sanctum percipiebat, etiam unus homo linguis omnibus
loquebatur: sic et nunc per omnes gentes omnibus
linguis ipsa unitas loquitur, in qua constituti
Spiritum sanctum habetis; qui a Christi Ecclesia loquente
omnibus linguis, nullo schismate dissidetis.</p>
</div1>

<div1>
        <head>SERMO CCLXXII. In die Pentecostes postremus. <hi>Ad Infantes, de Sacramento.</hi> </head>
<p>Hoc quod videtis in altari Dei, etiam transacta nocte
vidistis: sed quid esset, quid sibi vellet, quam magnae
rei sacramentum contineret, nondum audistis.
Quod ergo videtis, panis est et calix; quod vobis
etiam oculi vestri renuntiant: quod autem fides vestra
postulat instruenda, panis est corpus Christi, calix
sanguis Christi. Breviter quidem hoc dictum est, quod
fidei forte sufficiat: sed fides instructionem desiderat.
Dicit enim propheta: <hi>Nisi credideritis, non intelligetis <note>(Isai. VII, 9, sec. LXX)</note>
          </hi>.
Potestis enim modo dicere
mihi: Praecepisti ut credamus, expone ut intelligamus.
Potest enim in animo cujusquam cogitatio talis
suboriri: Dominus noster Jesus Christus, novimus
unde acceperit carnem; de virgine Maria. Infans lactatus
est, nutritus est, crevit, ad juvenilem aetatem
perductus est, a Judaeis persecutionem passus est, ligno
suspensus est, in ligno interfectus est, de ligno
depositus est, sepultus est, tertia die resurrexit, quo
die voluit, in coelum ascendit; illuc levavit corpus
suum; inde est venturus ut judicet vivos et mortuos;
ibi est modo sedens ad dexteram Patris: quomodo
<pb n="1247"/>
est panis corpus ejus? et calix, vel quod habet calix,
quomodo est sanguis ejus? Ista, fratres, ideo dicuntur
Sacramenta, quia in eis aliud videtur, aliud intelligitur.
Quod videtur, speciem habet corporalem, quod
intelligitur, fructum habet spiritualem. Corpus ergo
Christi si vis intelligere, Apostolum audi dicentem
fidelibus, <hi>Vos autem estis corpus Christi, et membra <note>(I Cor. XII, 27)</note>
          </hi>.
Si ergo vos estis corpus Christi et
membra, mysterium vestrum in mensa Dominica positum
est: mysterium vestrum accipitis. Ad id quod
estis, Amen respondetis, et respondendo subscribitis.
Audis enim, Corpus Christi; et respondes, Amen.
Esto membrum corporis Christi, ut verum sit Amen.
Quare ergo in pane? Nihil hic de nostro afferamus,
ipsum Apostolum identidem audiamus, qui cum de
isto Sacramento loqueretur, ait, <hi>Unus panis, unum
corpus multi sumus <note>(Id. X, 17)</note>
          </hi>: intelligite et gaudete;
unitas, veritas, pietas, charitas. <hi>Unus panis:</hi> quis est
iste unus panis? <hi>Unum corpus multi.</hi> Recolite quia
panis non fit de uno grano, sed de multis. Quando
exorcizabamini, quasi molebamini. Quando baptizati
estis, quasi conspersi estis. Quando Spiritus sancti
ignem accepistis, quasi cocti estis. Estote quod videtis,
<pb n="1248"/>
et accipite quod estis. Hoc Apostolus de pane dixit.
Jam de calice quid intelligeremus, etiam non dictum,
satis ostendit. Sicut enim ut sit species visibilis panis,
multa grana in unum consperguntur, tanquam illud
fiat, quod de fidelibus ait Scriptura sancta, <hi>Erat illis
anima una, et cor unum in Deum <note>(Act. IV, 32)</note>
          </hi>: sic et
de vino. Fratres, recolite unde fit vinum. Grana multa
pendent ad botrum, sed liquor granorum in unitate
confunditur. Ita et Dominus Christus nos significavit
nos ad se pertinere voluit, mysterium pacis et unitatis
nostrae in sua mensa consecravit. Qui accipit mysterium
unitatis, et non tenet vinculum pacis, non mysterium
accipit pro se, sed testimonium contra se.
Conversi ad Dominum Deum Patrem omnipotentem,
puro corde ei, quantum potest parvitas nostra, maximas
atque veras gratias agamus; precantes toto animo
singularem mansuetudinem ejus, ut preces nostras in
beneplacito suo exaudire dignetur; inimicum quoque
a nostris actibus et cogitationibus sua virtute expellat,
nobis multiplicet fidem, mentem gubernet, spirituales
cogitationes concedat, et ad beatitudinem
suam perducat: per Jesum Christum Filium ejus.
Amen.
</p>
</div1>
</body>
  </text>
</TEI>