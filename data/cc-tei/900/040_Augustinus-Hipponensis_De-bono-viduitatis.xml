<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De bono viduitatis</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 40</title>
           <idno>AugHip.DeBoVi</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>De bono viduitatis</head>

<p>Viduas hic docet et exhortatur. Primum docendo probat sanctae viduitatis professionem nuptiis anteponendam; nuptias
tamen secundas, imo et tertias et quotaslibet licitas esse, nec unquam malas: et nubentes quidem post votum viduas sive
<pb n="0431"/>
virgines merito damnari; ipsas autem earum nuptias nec haberi pro adulteriis, nec dirimi oportere. Merita viduarum ex
ipso robore continentiae ac pietatis pensari vult; ideoque biviram univirae viduae aliquando jure praeferri demonstrat. Postea
exhortando monet Julianam, ut in primis continentiam suam beneficio Dei tribuat, caveatque ab sermonculis, qui serpere
coeperunt, hominum quorumdam inimicorum gratiae Christi. Jubet ut suum omne studium cum filia virgine et cum socru
vidua impendat ad placendum Deo: delicias spirituales habeant carnalium deliciarum loco; et famam denique suam custodire
non negligant.</p>
<p>AUGUSTINUS Episcopus, servus Christi, servorumque
Christi, religiosae famulae Dei JULIANAE, in Domino
dominorum salutem.
</p>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Rogatus a Juliana scribit de
professione viduitatis. Apostoli de hac re doctrinam exponet.</hi> 
Ne petitioni tuae et in Christo dilectioni diutius
essem debitor promissionis meae, arripui utcumque
inter alias urgentissimas occupationes meas de
professione sanctae viduitatis aliquid ad te scribere:
quoniam et praesentem me rogando onerasti, et cum
tibi hoc non potuissem negare, saepe meum promissum
litteris flagitasti. In quo sane opere nostro cum
aliqua legeris ad tuam vel ad vestram, quae simul in
Christo vivitis, personam minime pertinere, nec admonitioni
vitae vestrae proprie necessaria, non ideo debebis
 superflua judicare. Istae quippe litterae quamvis
ad te, non tamen tantummodo tibi scribendae
fuerunt: sed ut aliis per te quoque prodessent, non
utique a nobis negligendum fuit. Quidquid ergo hic inveneris,
quod vobis necessarium vel nunquam fuerit,
vel jam non sit, et tamen aliis esse perspexeris, nec
habere te pigeat, nec dare legendum; ut et tua charitas
sit utilitas aliorum.</p>
          </div3>
<div3>
            <head>2.</head>
            <p>
 Cum igitur in omni quaestione quae ad vitam moresque
pertinet, non sola doctrina, verum etiam exhortatio
sit necessaria; ut doctrina quid agendum sit
noverimus, exhortatione autem excitemur, ne pigeat
agere quod agendum esse jam novimus: quid ego
amplius te doceam, quam id quod apud Apostolum
legimus? Sancta enim Scriptura nostrae doctrinae regulam
figit, ne audeamus <hi>sapere plus quam oportet sapere;</hi> 
sed sapiamus, ut ipse ait, <hi>ad temperantiam, sicut
unicuique Deus partitus est mensuram fidei <note>(Rom.
XII, 3)</note>
            </hi>. Non sit ergo mihi aliud te docere, nisi verba
tibi doctoris exponere, et de iis quod Dominus dederit
disputare.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Innuptae apud Apostolum non
solae virgines, sed etiam viduae.</hi> Ait itaque Apostolus,
doctor Gentium, vas electiones: <hi>Dico autem innuptis
et viduis, bonum esse illis si sic permanserint, sicut et
ego.</hi> Haec verba ita intelligenda sunt, ut non existimemus
viduas non oportere innuptas dici, quia nuptias
videntur expertae: innuptarum enim nomine
<pb n="0432"/>
illas significat, quae non sunt nuptiis alligatae, sive
fuerint, sive non fuerint. Quod alio loco aperit, ubi
ait: <hi>Divisa est mulier innupta et virgo.</hi> Quando utique
et virginem adjungit, quid mulierem innuptam, nisi
viduam vult intelligi? Unde etiam deinceps uno innuptae
nomine professionem utramque complectitur dicens: <hi>Quae innupta est, sollicita est ea quae sunt Domini,
quomodo placeat Domino; quae autem nupta est,
sollicita est ea quae sunt mundi, quomodo placeat viro <note>(I Cor. VII, 8, 34)</note>
            </hi>.
Innuptam certe non eam tantum
intelligi voluit, quae nunquam nupsit; sed etiam eam
quae nuptiarum vinculo per viduitatem liberata, nupta
esse destitit: nam ideo et nuptam non dicit, nisi eam
quae virum habet; non etiam eam quae habuit, et non
habet. Quapropter vidua omnis innupta est: sed quia
non omnis innupta vidua est; sunt enim et virgines;
ideo hic utrumque posuit, ubi ait, <hi>Dico autem innuptis
et viduis:</hi> tanquam diceret, Quod dico innuptis,
non eis solis dico quae virgines sunt, sed etiam eis
quae viduae sunt; <hi>bonum esse illis si sic permanserint,
sicut et ego.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Bonum viduitatis majus quam
conjugii, quod tamen vere bonum. Conjugii fides, et
alia ejus bona, licet viduitate minora.</hi> Ecce est bonum
tuum ei bono comparatum, quod dicit Apostolus
suum, si fides adest; imo quia fides adest. Brevis est
ista doctrina, nec ideo contemnenda, quia brevis:
sed ideo facilius et charius tenenda, quia in brevitate
non vilis. Non enim qualecumque bonum hic commendaret
Apostolus, quod fidei nuptarum sine ulla
ambiguitate praeposuit. Quantum autem bonum habeat
nuptarum fides, id est, christianarum et religiosarum
conjugatarum, hinc intelligi potest, quod
cum de fugienda fornicatione praeciperet, ubi utique
et conjugatos alloquebatur, <hi>Nescitis,</hi> inquit, <hi>quia corpora
vestra membra sunt Christi <note>(Id. VI, 19)</note>
            </hi>. Tantum
ergo bonum est fidelis conjugii, ut etiam ipsa
membra sint Christi. Hoc autem bono quoniam melius
est bonum continentiae vidualis, non hac professione
id agitur, ut aliquid plus sit catholica vidua
quam membrum Christi; sed ut meliorem quam conjugata
locum habeat inter membra Christi. Dicit
quippe idem apostolus: <hi>Sicut enim in uno corpore
<pb n="0433"/>
multa membra habemus, omnia autem membra non eosdem
actus habent; ita multi unum corpus sumus in
Christo, singuli autem alter alterius membra</hi>: <hi>habentes
dona diversa secundum gratiam quae data est
nobis <note>(Rom. XII, 46)</note>
            </hi>.</p>
          </div3>
<div3>
            <head>5.</head>
            <p>
 Ideo etiam cum moneret conjugatos, ne debito
carnalis commixtionis fraudarent invicem; et per hoc
alter eorum negato sibi debito conjugali, per intemperantiam
suam tentatus a satana, in fornicationem
prolaberetur: <hi>Hoc autem dico,</hi> inquit, <hi>secundum veniam,
non secundum imperium. Volo autem omnes homines 
 esse sicut me ipsum: sed unusquisque proprium
donum habet a Deo; alius quidem sic, alius vero sic</hi>.
</p>
          </div3>
        </div2>

<div2>
          <head>CAPUT IV.</head>
<p> <hi>Viduitatis professione non damnari
secundas nuptias. Cataphrygarum et Novatianorum error
a Tertulliano propalatus.</hi> Vides etiam conjugalem
pudicitiam et thori christiani matrimonialem fidem
donum esse, et hoc a Deo: ut illud quod ultra liberorum
procreandorum necessitatem modum concumbendi
aliquatenus concupiscentia carnalis excedit,
non nuptiarum sit hoc malum, sed veniale sit propter
nuptiarum bonum. Non enim de conjugio, quod copulatur
liberorum procreandorum causa, et fide pudicitiae
conjugalis, et indissolubili, quamdiu ambo
vivunt, matrimonii sacramento, quae omnia bona
sunt; sed de illo immodico carnis usu, qui in infirmitate
conjugum agnoscitur, et interventu boni nuptialis
ignoscitur, ait Apostolus, <hi>Secundum veniam
dico, non secundum imperium.</hi> Item cum dicit, <hi>Mulier
alligata est</hi>, <hi>quamdiu vir ejus vivit; quod si mortuus
fuerit vir ejus, liberata est: cui vult nubat, tantum in
Domino: beatior autem erit, si sic permanserit, secundum
meum consilium;</hi> satis ostendit beatam esse in
Domino etiam post mortem viri iterum nubentem fidelem,
sed in eodem Domino viduam beatiorem: hoc
est, ut Scripturarum non tantum verbis, verum etiam
exemplis loquar, beatam esse Ruth, sed Annam beatiorem.</p>
<div3>
            <head>6.</head>
            <p>
 Quapropter hoc primum oportet ut noveris, bono
quod elegisti non damnari secundas nuptias, sed inferius
honorari. Nam sicut bonum sanctae virginitatis,
quod elegit filia tua, non damnat unas nuptias tuas;
sic nec viduitas tua, cujusquam secundas. Hinc enim
maxime Cataphrygarum ac Novatianorum haereses
tumuerunt, quas buccis sonantibus, non sapientibus,
etiam Tertullianus inflavit, dum secundas nuptias
tanquam illicitas maledico dente concidit, quas omnino
licitas Apostolus sobria mente concedit. Ab hac
sanitate doctrinae, nullius indocti, nullius docti disputatione
movearis; nec ita extollas bonum tuum,
ut quod malum non est, tanquam malum crimineris
alienum: sed tanto magis gaude de tuo bono, quanto
<pb n="0434"/>
magis vides non tantum illo devitari mala, sed quaedam
bona etiam superari. Mala sunt enim adulterium
vel fornicatio.
</p>
          </div3>
        </div2>

<div2>
          <head>CAPUT V.</head>
<p> <hi>Honestum dici viduitatis bonum quia
honestius, non ut turpe putetur conjugium.</hi> Ab his autem
illicitis valde longe est quae voti libertate se obstrinxit,
et sibi etiam licita ne licerent, non imperio
legis, sed consilio charitatis effecit. Et bonum est pudicitia
conjugalis, sed melius bonum est continentia
vidualis. Hoc ergo melius illius boni submissione honoratur:
non illud bonum melioris hujus laude damnatur.</p>
<div3>
            <head>7.</head>
            <p>
 Quod autem Apostolus, cum caelibum et innuptarum
commendaret fructum, quia cogitant quae
sunt Domini, quomodo placeant Deo, subjecit et ait, <hi>Hoc autem ad utilitatem vestram dico, non ut laqueum
vobis injiciam,</hi> 
 id est, non ut vos cogam; <hi>sed ad id
quod honestum est:</hi> non quia innuptarum bonum honestum
dixit, ideo putare debemus turpe esse vinculum
conjugale; alioquin etiam primas nuptias condemnabimus,
quas nec Cataphryges, nec Novatiani,
nec disertissimus eorum astipulator Tertullianus
turpes ausus est dicere. Sed quemadmodum cum ait, <hi>Dico autem innuptis et viduis, bonum esse illis si sic
permanserint;</hi> 
 utique bonum posuit pro meliore, quoniam
omne quod bono comparatum melius dicitur,
etiam hoc procul dubio bonum est: nam quid est
aliud quod ita dicitur melius, nisi quod magis bonum
est? nec ideo consequenter eum sensisse arbitramur,
malum esse si nupserint, quoniam dixit, <hi>bonum esse
illis si sic permanserint:</hi> ita etiam cum ait, <hi>sed ad id
quod honestum est;</hi> non matrimonium turpe esse
monstravit, sed quod honesto erat honestius generalis
honesti nomine commendavit. Quia honestius
quid est, nisi quod magis honestum est? Magis autem
honestum utique honestum est. Aperte quippe declaravit
hoc esse bono illo melius, ubi ait, <hi>Qui dat
nuptum, bene facit; et qui non dat nuptum, melius
facit:</hi> et hoc illo beato beatius, ubi ait, <hi>Beatior autem
erit, si sic permanserit <note>(I Cor. VII, 5-8, 35-40)</note>
            </hi>.
Sicut ergo bono melius et beato beatius, sic honesto
honestius est, quod honestum voluit appellare. Absit
enim ut turpe sit unde loquens apostolus Petrus ait: <hi>Viri, uxoribus vestris tanquam vasi infirmiori et subjecto
tribuite honorem, quasi cohaeredibus gratiae.</hi> 
 Et illas at
loquens, subditas esse viris suis exemplo Sarae ad
hortatur: <hi>Nam sic quaedam,</hi> inquit, <hi>sanctae mulieres,
quae in Deum sperabant, ornabant se, obsequentes viris
suis: quomodo Sara obediebat Abrahae, dominum illum
vocans, cujus factae estis filiae benefacientes, et non timentes
ullam perturbationem <note>(I Petr. III, 5-7)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>8.</head>
            <p>
 <hi>Nuptas etiam corpore sanctas esse,
licet minus quam innuptas. Bonum viduitatis non minuitur
laudato bono conjugii, sed augetur. An beatior
Anna vidua, quam Ruth bis nupta.</hi> Unde et illud quod
de innupta Paulus apostolus dixit, <hi>Ut sit sancta et
corpore et spiritu <note>(I Cor. VII, 34)</note>
            </hi>, non sic accipiendum
est, quasi nupta fidelis et casta, et secundum Scripturas
subdita viro, non sit sancta corpore, sed tantummodo
<pb n="0435"/>
spiritu. Fieri enim non potest ut sanctificato
spiritu, non sit sanctum etiam corpus, quo
sanctificatus utitur spiritus. Sed ne cuiquam nos potius
argumentari, quam hoc divino eloquio probare
videamur; quoniam Petrus Saram commemorans, <hi>Sanctae,</hi> 
 inquit, <hi>mulieres</hi> tantummodo; non ait, <hi>et
corpore:</hi> illud ejusdem Pauli consideremus, ubi prohibens
fornicationes ait, <hi>Nescitis quia corpora vestra
membra sunt Christi? Tollens ergo membra Christi,
faciam membra meretricis? Absit.</hi> Audeat ergo aliquis
dicere membra Christi sancta non esse: aut vero
audeat a membris Christi fidelium conjugatarum corpora
separare. Unde etiam paulo post ait: <hi>Corpus
vestrum templum in vobis est Spiritus sancti, quem habetis
a Deo: et non estis vestri; empti enim estis pretio
magno <note>(I Cor. VI, 15, 19 et 20)</note>
            </hi>. Corpus fidelium et
membra Christi esse dixit, et templum Spiritus sancti,
ubi profecto utriusque sexus fideles intelliguntur.
Ibi ergo sunt nuptae, ibi et innuptae; sed distinctae
meritis, et tanquam membris membra praelata, quorum
tamen neutra sint a corpore separata. Quod igitur
de innupta loquens ait, <hi>Ut sit sancta et corpore et
spiritu;</hi> ampliorem innuptarum et in corpore et in
spiritu sanctificationem intelligi voluit, non corpus
nuptarum omni sanctificatione privavit.</p>
          </div3>
<div3>
            <head>9.</head>
            <p>
 Disce itaque bonum tuum, imo memento quod
didicisti, bonum tuum plus laudari, quia est aliud
bonum quo sit hoc melius, quam si aliter hoc bonum
esse non posset, nisi illud malum esset, aut omnino
non esset. Habent oculi in corpore magnum honorem,
sed minorem haberent, si soli essent et alia
minoris honoris membra non essent. In coelo ipso
sua luce sol lunam superat, non vituperat: et stella
ab stella differt in gloria <note>(Id. XV, 41)</note>, non dissidet in
superbia. Ideo <hi>fecit Deus omnia, et ecce bona valde:</hi> 
non tantum bona, sed etiam valde; non ob aliud, nisi
quia omnia. Nam et per singula opera dicebatur, <hi>Vidit
Deus quia bonum est.</hi> Ubi autem <hi>omnia</hi> nominata
sunt, additum est <hi>valde;</hi> et dictum est, <hi>Vidit Deus
omnia quae fecit, et ecce bona valde <note>(Gen. I)</note>
            </hi>. Meliora
enim quaedam singula quam alia singula: sed meliora
simul omnia quam quaelibet singula. Christi itaque
doctrina sana in ejus corpore sanam te faciat per
ejus gratiam, ut id quod aliis melius habes in corpore
et spiritu, idem ipse spiritus tuus qui corpori dominatur,
nec extollat insolenter, nec discernat inscienter.</p>
          </div3>
<div3>
            <head>10.</head>
            <p>
 Nec quia dixi Ruth beatam, Annam beatiorem,
cum illa bis nupserit, haec uno viro cito viduata diu
vixerit, continuo etiam te meliorem putes esse quam
Ruth.
</p>
          </div3>
        </div2>

<div2>
          <head>CAPUT VII.</head>
<p> <hi>Sanctae feminae tempore Legis non
concupiscentia, sed obedientia compellente nubebant.</hi> Alia quippe propheticis temporibus sanctarum feminarum
dispensatio fuit, quas nubere obedientia, non
concupiscentia compellebat, ut propagaretur populus
Dei, in quo praemitterentur Prophetae Christi: cum
et ipse populus per ea quae in figura contingebant in
illis <note>(I Cor. X, 11)</note>, sive in iis qui scirent, sive in iis
<pb n="0436"/>
qui illa nescirent, nihil aliud esset quam propheta
Christi, ex quo nasceretur etiam caro Christi. Ut ergo
ille populus propagaretur, maledictus habebatur per
legis sententiam qui non suscitaret semen in Israel <note>(Deut. XXV, 5-10)</note>.
Unde et sanctae mulieres accendebantur
non cupiditate concumbendi, sed pietate pariendi;
ut rectissime credantur coitum non fuisse
quaesiturae, si proles posset aliter provenire. Et viris
usus plurimarum vivarum concedebatur uxorum:
cujus rei non concupiscentiam carnis, sed providentiam
generationis fuisse causam illud ostendit, quod
sicut viris sanctis habere plures uxores vivas, non ita
etiam sanctis feminis licebat misceri maritis pluribus
vivis; quoniam tanto essent turpiores, quanto magis
appeterent unde non essent fecundiores. Proinde sancta
Ruth, cum semen quale illo tempore necessarium
fuit in Israel non haberet, mortuo viro quaesivit alterum
de quo haberet. Hac itaque bis conjugata ideo
Anna univira vidua beatior fuit, quia et prophetissa
Christi esse meruit; quam credendum est, etiamsi
filios nullos habuit, quod quidem Scriptura reticendo
reliquit incertum, eo Spiritu praevidisse Christum ex
virgine proxime esse venturum, quo potuit agnoscere
et parvulum: unde merito etiam sine filiis, si
tamen eos non habuit, secundas nuptias recusavit;
quia noverat jam tempus esse quo Christo non officio
pariendi, sed studio continendi, nec conjugalibus
fetandis visceribus, sed castificandis vidualibus moribus,
melius serviretur. Si vero etiam sciebat Ruth
per suam carnem propagari semen, unde Christus
carnem fuerat habiturus, et huic scientiae nubendo
exhibuit ministerium, non audeo jam dicere beatiorem
fuisse Annae viduitatem quam illius fecunditatem.</p>
</div2>

<div2>
          <head>CAPUT VIII.</head>
<div3>
            <head>11.</head>
            <p>
 <hi>Nuptiae et secundae et primae
hoc tempore, nisi incontinentia sit impedimento, contemnendae.
Nuptiae olim legis obsequium, nunc infirmitatis
remedium, et humanitatis solatium.</hi> Tu autem quae
et filios habes, et in eo saeculi fine vivis, quo jam tempus
est non mittendi lapides, sed colligendi; non amplectendi,
sed continendi ab amplexu <note>(Eccle. III, 5)</note>; cum
clamet Apostolus, <hi>Hoc autem dico, fratres: tempus
breve est; reliquum est ut et qui habent uxores, tanquam
non habentes sint:</hi> profecto si secundas nuptias appetisses,
nullum prophetiae vel legis obsequium, nullum
prolis saltem carnale desiderium, sed solius incontinentiae
fuisset indicium. Fecisses enim quod ait
Apostolus, cum dixisset, <hi>bonum esse illis si sic permanserint
sicut et ego:</hi> continuo quippe addidit, <hi>Quod
si se non continent, nubant: malo enim eas nubere quam
uri <note>(I Cor. VII, 29, 8 et 9)</note>
            </hi>. Hoc enim dixit, ut effrenatae
libidinis malum non praecipitaretur in turpitudinem
flagitiorum, cum exciperetur honestate nuptiarum.
Gratias autem Domino, quoniam peperisti
quod esse noluisti, et virginitas prolis tuae compensavit
dispendium virginitatis tuae. Nam diligenter
interrogata doctrina christiana, et primas nuptias jam
isto tempore, nisi incontinentia sit impedimento,
<pb n="0437"/>
contemnendas esse respondet. Qui enim dixit, <hi>Si se
non continent, nubant:</hi> potuit dicere, Si filios non habent,
nubant; si post resurrectionem praedicationemque
Christi, quando jam omnibus gentibus filiorum
spiritualiter gignendorum tanta suppetit copia,
tale officium esset ex carne filios propagare, quale
primis temporibus fuit. Et quod alibi dicit, <hi>Volo igitur
juniores nubere, filios procreare, matresfamilias
esse:</hi> nuptiarum bonum apostolica sobrietate et auctoritate
commendat; non procreandi officium etiam
eis, quae continentiae bonum capiunt, tanquam ad
obsequelam legis imponit. Denique cur hoc dixerit,
pandit, cum adjungit et dicit, <hi>Nullam occasionem
dare adversario maledicti gratia; jam enim quaedam conversae
sunt retro post satanam:</hi> ut his verbis ejus intelligamus,
eas quas nubere voluit, melius potuisse
continere quam nubere; sed melius nubere quam retro
post satanam ire, id est, ab illo excellenti virginalis
vel vidualis castitatis proposito, in posteriora
respiciendo, cadere et interire. Proinde quae se non
continent, nubant, antequam continentiam profiteantur,
antequam Deo voveant: quod nisi reddant, jure
damnantur. Alio quippe loco de talibus dicit, <hi>Cum
enim in deliciis egerint in Christo, nubere volunt; habentes
damnationem quoniam primam fidem irritam fecerunt:</hi> 
id est, voluntatem ad nuptias a proposito
continentiae deflexerunt. Irritam quippe fecerunt
fidem, qua prius voverant quod perseverantia implere
noluerunt <note>(I Tim. V)</note>. Nuptiarum igitur bonum semper
est quidem bonum: sed in populo Dei fuit aliquando
legis obsequium; nunc est infirmitatis remedium, in
quibusdam vero humanitatis solatium. Filiorum
quippe procreationi operam dare, non canino more
per usum promiscuum feminarum, sed honesto ordine
conjugali, non est in homine improbandus affectus:
etiam ipsum tamen laudabilius transcendit et
vincit coelestia cogitans animus christianus.
</p>
          </div3>
        </div2>

<div2>
          <head>CAPUT IX.</head>
<div3>
            <head>12.</head>
            <p>
 <hi>Nubere post continentiae votum,
damnabile est: non tamen damnandae tales nuptiae.</hi> Sed
quoniam, sicut ait Dominus, <hi>Non omnes capiunt verbum
hoc <note>(Matth. XIX, 11)</note>
            </hi>: quae potest ergo capere,
capiat; et quae se non continet, nubat: quae non coepit,
deliberet; quae aggressa est, perseveret: nulla
adversario detur occasio, nulla Christo subtrahatur
oblatio. In conjugali quippe vinculo si pudicitia conservatur,
damnatio non timetur: sed in viduali et
virginali continentia, excellentia muneris amplioris
expetitur; qua expetita et electa et voti debito
oblata, jam non solum capessere nuptias, sed
etiamsi non nubatur, nubere velle damnabile est. Nam
ut hoc demonstraret Apostolus, non ait, <hi>Cum in deliciis
egerint in Christo,</hi> nubunt; sed, <hi>nubere volunt: habentes,</hi> 
<pb n="0438"/>
inquit, <hi>damnationem, quoniam primam fidem
irritam fecerunt;</hi> etsi non nubendo, tantum volendo:
non quia ipsae nuptiae vel talium damnandae judicantur;
sed damnatur propositi fraus, damnatur fracta
voti fides, damnatur non susceptio a bono inferiore,
sed ruina ex bono superiore: postremo damnantur
tales, non quia conjugalem fidem posterius inierunt,
sed quia continentiae primam fidem irritam fecerunt.
Quod ut breviter insinuaret Apostolus, noluit eas dicere
habere damnationem, quae post amplioris sanctitatis
propositum nubunt (non quia non damnantur,
sed ne in eis ipsae nuptiae damnari putarentur): sed
cum dixisset, <hi>nubere volunt,</hi> continuo addidit, <hi>habentes
damnationem.</hi> Et dixit quare, <hi>quoniam priorem fidem
irritam fecerunt:</hi> ut voluntatem quae a proposito cecidit,
appareat esse damnatam, sive subsequantur nuptiae,
sive desint.
</p>
          </div3>
        </div2>

<div2>
          <head>CAPUT X.</head>
<div3>
            <head>13.</head>
            <p>
 <hi>In eos qui lapsarum a sancto proposito
nuptias adulteria esse dicunt. Ecclesia tota virgo.</hi> 
Proinde qui dicunt talium nuptias non esse nuptias,
sed potius adulteria, non mihi videntur satis acute ac
diligenter considerare quid dicant: fallit eos quippe
similitudo veritatis. Quia enim conjugium Christi dicuntur
eligere quae christiana sanctitate non nubunt,
hinc argumentantur quidam dicentes: Si viro suo
vivo quae alteri nubit, adultera est, sicut ipse Dominus
in Evangelio definivit <note>(Matth. XIX, 9)</note>; vivo ergo
Christo, cui mors ultra non dominatur <note>(Rom. VI, 9)</note>,
quae conjugium ejus elegerat, si homini nubit, adultera
est. Qui hoc dicunt, acute quidem moventur;
sed parum attendunt hanc argumentationem quanta
rerum sequatur absurditas. Cum enim laudabiliter
etiam vivente viro ex ejus consensu continentiam femina
Christo voveat, jam secundum istorum rationem
nulla hoc facere debet, ne ipsum Christum, quod
sentire nefas est, adulterum faciat, cui vivente marito
nubit. Deinde cum primae nuptiae melioris sint meriti
quam secundae, absit ut sanctarum viduarum iste
sit sensus, ut Christus eis videatur quasi secundus
maritus. Ipsum enim habebant et antea, quando viris
suis fideliter serviebant subditae, non carnaliter,
sed spiritualiter virum: cui Ecclesia ipsa, cujus
membra sunt, conjux est; quae fidei, spei, charitatis
integritate, non in solis virginibus sanctis,
sed etiam in viduis et conjugatis fidelibus, tota virgo
est. Universae quippe Ecclesiae, cujus illa omnia membra
sunt, Apostolus dicit: <hi>Aptavi vos uni viro virginem
castam exhibere Christo <note>(II Cor. XI, 2)</note>
            </hi>. Novit autem
ille conjugem virginem sine corruptione fetare,
quem in ipsa etiam carne potuit mater sine corruptione
procreare. Fit autem per hanc minus consideratam
opinionem, qua putant lapsarum a sancto proposito
feminarum, si nupserint, non esse conjugia,
non parvum malum, ut a maritis separentur uxores
quasi adulterae sint, non uxores; et cum volunt eas
separatas reddere continentiae, faciunt maritos earum
adulteros veros, cum suis uxoribus vivis alteras
duxerint.
</p>
          </div3>
        </div2>

<div2>
          <head>CAPUT XI.</head>
<div3>
            <head>14.</head>
            <p>
 <hi>Lapsus a sancto proposito malus,
<pb n="0439"/>nuptiae tamen lapsarum bonae.</hi> Quapropter non possum
quidem dicere, a proposito meliore lapsas, si nupserint,
feminas, adulteria esse, non conjugia: sed
plane non dubitaverim dicere, lapsus et ruinas a castitate
sanctiore, quae vovetur Domino, adulteriis esse
pejores. Si enim, quod nullo modo dubitandum est,
ad offensionem Christi pertinet, cum membrum ejus
fidem non servat marito; quanto gravius offenditur,
cum illi ipsi non servatur fides in eo quod exigit oblatum,
qui non exegerat offerendum? Cum enim quisque
non reddit, quod non imperio compulsus, sed
consilio commonitus vovit; tanto magis fraudati voti
auget iniquitatem, quanto minus habuit vovendi necessitatem.
Haec ideo disputo, ne arbitreris vel secundas
nuptias crimen esse, vel quascumque nuptias,
cum sint nuptiae, malum esse. Non itaque illas abs
te damnatas velis esse, sed spretas. Bonum ergo continentiae
vidualis luculentius decet, cum pro illo vovendo
et profitendo possunt contemnere feminae quod
et libet et licet. Sed post voti professionem perseveranter
frenandum et vincendum est quod libet, quia
jam non licet.
</p>
          </div3>
        </div2>

<div2>
          <head>CAPUT XII.</head>
<div3>
            <head>15.</head>
            <p>
 <hi>Nullas quotaslibet nuptias damnandas
esse.</hi> De tertiis et de quartis et de ultra pluribus
nuptiis solent homines movere quaestionem. Unde ut
breviter respondeam, nec ullas nuptias audeo damnare,
nec eis verecundiam numerositatis auferre. Sed ne cuiquam
brevitas hujus responsionis meae forte displiceat,
uberius disputantem reprehensorem meum audire paratus
sum. Fortassis enim affert aliquam rationem, quare
secundae nuptiae non damnentur, tertiae damnentur.
Nam ego, sicut in exordio sermonis hujus admonui,
non audeo plus sapere quam oportet sapere <note>(Rom. XII, 3)</note>.
Quis enim sum, qui putem definiendum,
quod nec Apostolum video definisse? Ait enim: <hi>Mulier alligata est, quamdiu vir ejus vivit.</hi> 
 Non dixit,
primus; aut, secundus; aut, tertius; aut, quartus:
sed, <hi>Mulier,</hi> inquit, <hi>alligata est, quamdiu vir ejus vivit:
si autem mortuus fuerit vir ejus, liberata est; cui
vult nubat, tantum in Domino. Beatior autem erit, si
sic permanserit <note>(I Cor. VII, 39, 40)</note>
            </hi>. Quid huic sententiae,
quantum ad hanc rem attinet, addi vel detrahi
possit, ignoro. Deinde ipsum quoque Apostolorum ac
nostrum Magistrum et Dominum audio Sadducaeis
respondentem, cum proposuissent mulierem non
univiram vel biviram, sed, si dici potest, septiviram,
in resurrectione cujus futura esset uxor. Increpans
enim eos, ait: <hi>Erratis, non scientes Scripturas,
neque virtutem Dei. In resurrectione enim nec nubent,
nec uxores ducent: non enim incipient mori, sed erunt
aequales Angelis Dei <note>(Matth. XXII, 29 et 30)</note>
            </hi>. Eorum itaque
resurrectionem commemoravit, qui resurgent ad
vitam, non qui resurgent ad poenam. Potuit ergo dicere,
Erratis, nescientes Scripturas, neque virtutem
Dei; in illa enim resurrectione multinubae istae esse
<pb n="0440"/>
non poterunt: deinde addere, quia nec aliqua ibi nubit.
Sed nec ipsam, ut videmus, tot maritorum mulierem
ulla suae sententiae significatione damnavit.
Quapropter nec contra humanae verecundiae sensum
audeo dicere, ut quoties voluerit, viris mortuis nubat
femina: nec ex meo corde praeter Scripturae sanctae
auctoritatem quotaslibet nuptias audeo condemnare.
Quod autem dico univirae viduae, hoc dico
omni viduae: beatior eris, si sic permanseris.
</p>
          </div3>
        </div2>

<div2>
          <head>CAPUT XIII.</head>
<div3>
            <head>16.</head>
            <p>
 <hi>Viduam biviram aliquando esse
praeferendam univirae. Viduarum merita ex ipsius continentiae
viribus pensanda.</hi> Nam et illud non insipienter
proponi solet, ut dicat qui potest, quaenam
vidua meritis praeferenda sit: utrum univira, quae
cum vixisset diutius cum marito, filiis procreatis salvisque
viduata, continentiam professa est; an ea quae
adolescentula intra duos annos amissis duobus viris,
nullis ad consolationem exstantibus liberis, continentiam
Deo vovit, et in ea perseverantissima sanctitate
consenuit. Hic se exerceant, si possunt, disputando,
et nobis aliquid demonstrando, qui de numero
virorum, non de ipsius continentiae viribus pensant
merita viduarum. Si enim dixerint, illi bivirae illam
univiram esse praeferendam; nisi attulerint specialem
aliquam rationem vel auctoritatem, profecto invenientur
virtuti animi non majorem virtutem animi,
sed carnis felicitatem anteponere. Ad felicitatem
quippe carnis pertinuit, et diu cum viro vivere, et
filios procreare. Sed si non eam ob hoc praeponunt,
quia filios habuit; idipsum certe quod diu cum viro
vixit, quid aliud quam carnis felicitas fuit? Meritum
porro Annae illius eo maxime commendatur, quia cum
tam cito extulisset virum, per prolixam aetatem suam
diu cum carne conflixit, et vicit. Sic enim scriptum
est: <hi>Et erat Anna prophetissa filia Phanuel, de tribu
Aser: haec processerat in diebus multis, et vixerat cum
viro suo annis septem a virginitate sua; et haec vidua
usque ad annos octoginta quatuor, quae non discedebat
de templo, jejuniis et obsecrationibus serviens nocte ac
die <note>(Luc. II, 36, 37)</note>
            </hi>. Vides quemadmodum sancta
vidua non solum eo praedicatur quod univira fuerit,
verum etiam quod paucos annos cum marito vixerit
a virginitate sua, et vidualis continentiae munus usque
ad tantam senectutem tanta pietatis servitute
perduxerit.
</p>
          </div3>
        </div2>

<div2>
          <head>CAPUT XIV.</head>
<div3>
            <head>17.</head>
            <p>
 <hi>Comparatio alia inter triplices
viduas. Julianae viduae tria exoptat quae Annae fuerunt
bona.</hi> Constituamus igitur ante oculos nostros viduas
tres, habentes singula eorum quae huic inerant
omnia: unam ponamus univiram, cui desit et tanta
prolixitas viduitatis, quod diu cum marito vixerit, et
tantum studium pietatis, quod non ita jejuniis et obsecrationibus
serviat: alteram, quae post prioris mariti
brevissimam vitam, etiam secundum cito amiserit,
et diuturna aetate sit vidua, sed etiam ipsa non tantam
det operam jejuniorum et obsecrationum religiosissimae
servituti: tertiam, quae non solum duos viros
habuerit, sed etiam cum ambobus singillatim, vel
<pb n="0441"/>
cum aliquo eorum diutius vixerit, et posteriore aetate
viduata, in qua quidem si nubere voluisset, posset et
filios procreare, susceperit continentiam vidualem;
sed plus intenta in Deum, plus sit sollicita quae illi
placeant actitare, die ac nocte sicut Anna jejuniis et
obsecrationibus serviens. Si contendatur quaenam
istarum sit meritis potior, quis non videat in hoc
certamine palmam dandam esse majori ferventiorique
pietati? Ita et si tres aliae constituantur, quibus illorum
 trium bina insint, singula desint; quis dubitet
eas meliores fore, quibus praepollentius fuerit in suis
bonis duobus pia humilitas, ut alta sit pietas?</p>
          </div3>
<div3>
            <head>18.</head>
            <p>
 Nulla quidem istarum sex viduarum tuae normae
adaequatur. Tu enim si hoc votum ad senectutem
usque perduxeris, omnia tria potes habere, quibus
Annae meritum excelluit. Nam et unum virum habuisti,
et non diu tecum vixit in carne: ac per hoc si
exhibueris obedientiam verbis Apostoli dicentis, <hi>Quae
autem vere vidua est et desolata, speravit in Dominum,
et persistit in orationibus nocte ac die;</hi> atque illud
quod sequitur sobria vigilantia devitaveris, <hi>Quae autem
in diliciis agit, vivens mortua est <note>(I Tim. V, 5, 6)</note>
            </hi>:
omnia illa tria bona quae Annae fuerunt, et tua erunt.
Tibi autem sunt et filii, quos forte illa non habuit:
nec ideo laudanda es, quia eos habes, sed quia pie
nutrire atque educare studes. Ut enim tibi nascerentur,
fecunditatis; ut vivant, felicitatis est: ut autem
sic instituantur, voluntatis et potestatis. In illis tibi
homines gratulentur, in hoc te imitentur. Anna per
propheticam scientiam cognovit apud matrem virginem
Christum; te evangelica gratia fecit matrem
virginis Christi. Illa itaque sancta virgo, quam Christo
volentem et petentem obtulistis, vidualibus aviae matrisque
meritis addidit aliquid de merito virginali.
Non enim nihil inde habetis, quae hanc habetis: et in
illa estis, quod in vobis non estis. Nam ut sancta virginitas
adimeretur nubentibus vobis, ideo factum est,
ut nasceretur ex vobis.
</p>
          </div3>
        </div2>

<div2>
          <head>CAPUT XV.</head>
<div3>
            <head>19.</head>
            <p>
 <hi>Epilogus superiorum.</hi> Haec itaque
de meritis diversis conjugatarum diversarumque
viduarum hoc opere non disputarem, si id quod ad te
scribo, tibi tantummodo scriberem. Sed quoniam sunt
quaedam in hoc genere sermonis difficillimae quaestiones,
aliquid amplius quam quod ad te proprie pertinet,
dicere volui, propter quosdam qui sibi docti non
videntur, nisi alienos labores non judicando conentur
discutere, sed lacerando conscindere: deinde ut etiam
tu ipsa non solum serves quod vovisti, et in co bono
proficias; verum etiam diligentius firmiusque noveris,
idem bonum tuum non a malo nuptiarum distingui,
sed bono nuptiarum anteponi. Nam qui viduatarum
feminarum nuptias damnant, etiamsi continentiam
<pb n="0442"/>
suam multarum, quibus tu uteris, rerum abstinentia
mirabiliter et ferventer exerceant, non ideo te seducant,
ut sentias quod sentiunt, etiamsi facere non
possis quod faciunt. Nemo enim vult esse phreneticus,
etiamsi videat phrenetici vires viribus sanorum esse
fortiores. Praecipue igitur doctrina sana bonitatem
propositi et ornet et muniat. Inde est quippe quod
catholicae feminae etiam saepius nuptae, non solum
univiris viduis, sed et virginibus haereticorum justo
judicio praeferuntur. Multi sunt quidem de his tribus
rebus, conjugii, viduitatis et virginitatis, quaestionum
sinus, multae perplexitates: quibus disputando penetrandis
vel dissolvendis, et majore cura opus est, et
copiosiore sermone; ut vel in omnibus eis recte sapiamus,
vel si quid aliter sapimus, id quoque nobis
Deus revelet. Verumtamen, quod etiam illic consequenter
dicit Apostolus, <hi>In quod pervenimus, in eo
ambulemus <note>(Philipp. III, 15, 16)</note>
            </hi>. Pervenimus autem,
quod ad hanc rem, de qua loquimur, attinet, ut continentiam
conjugio praeponamus, sanctam vero virginitatem
etiam continentiae viduali; et ne aliquas
nuptias, quae tamen non adulteria, sed nuptiae sunt,
cujuslibet nostri nostrorumve propositi laude damnemus.
Multa alia de istis rebus dicta sunt a nobis in
libro de Bono Conjugali, et in alio libro de Sancta
Virginitate; et in opere quod adversus Faustum
Manichaeum quanto potuimus labore conscripsimus:
quoniam Patriarcharum et Prophetarum casta conjugia
mordacissime reprehendendo scriptis suis, quorumdam
indoctorum animos a fidei sanitate detorsit.
</p>
          </div3>
        </div2>

<div2>
          <head>CAPUT XVI.</head>
<div3>
            <head>20.</head>
            <p>
 <hi>Pars opusculi secunda pertinens
ad exhortationem. Continentiam esse donum Dei.</hi> Proinde
quoniam in exordio hujus opusculi duo quaedam
necessaria proposueram, et exsequenda pollicitus eram;
unum quod ad doctrinam, alterum quod ad exhortationem
pertinet; et priori parti, ut potui, pro suscepto
negotio non defui: ad exhortationem veniamus,
ut quod bonum prudenter scitur, etiam diligatur ardenter.
Qua in re prius illud moneo, ut quantamcumque
tibi inesse sentis piae continentiae dilectionem,
beneficio Dei tribuas, eique gratias agas, qui de Spiritu
suo tibi tantum largitus est, ut ejus in corde tuo
charitate diffusa, licitae rei licentiam tibi amor melioris
boni auferret. Donavit enim ne liberet nubere cum
liceret, ut jam non liceret etiamsi liberet; et ex hoc
firmius non liberet, ne fieret quod non liceret, quod
factum non est etiam cum liceret: tantumque merereris
vidua Christi, ut filiam quoque videres virginem
Christi: dum enim tu oras sicut Anna, facta est
illa quod Maria. Haec dona Dei esse quanto magis
nosti, tanto magis es eisdem donis beata: imo aliter
non es, nisi quod habes noris a quo habeas. Attende
enim quid de hac re Apostolus dixit: <hi>Nos
autem non spiritum hujus mundi accepimus, sed Spiritum
qui ex Deo est; ut sciamus quae a Deo donata sunt
<pb n="0443"/>
nobis <note>(I Cor. II, 12)</note>
            </hi>. Multi quippe habent multa Dei
dona, et nesciendo a quo habent, impia vanitate jactantur.
Nemo est autem donis Dei beatus, qui donanti
existit ingratus. Quia et illud quod inter sacra
mysteria cor habere sursum jubemur, ipso adjuvante
id valemus, quo jubente admonemur: et ideo sequitur,
ut de hoc tanto bono sursum levati cordis, non
nobis gloriam quasi nostrarum virium tribuamus, sed
Domino Deo nostro gratias agamus. Hoc enim continuo
commonemur, quia hoc dignum est, hoc justum
est. Recordaris haec verba unde sint, intus qua
sanctione et quanta sanctitate commendentur agnoscis.
Tene igitur et habe quod accepisti, et datori
gratias age. Quamvis enim accipere et habere tuum
sit, id tamen habes, quod accepisti: quoniam superbienti,
et ex eo quod habebat, quasi a se ipso haberet,
impie glorianti Veritas per Apostolum dicit, <hi>Quid
enim habes quod non accepisti? Si autem accepisti, quid
gloriaris quasi non acceperis <note>(I Cor. IV, 7)</note>
            </hi>?
</p>
          </div3>
        </div2>

<div2>
          <head>CAPUT XVII.</head>
<div3>
            <head>21.</head>
            <p>
 <hi>Contra Pelagianos, liberum
arbitrium sic defendentes, ut negent Dei gratiam.</hi> Haec
me admonere compellunt cavendi atque devitandi
quorumdam sermonculi, qui per aures ad animos
multorum serpere coeperunt, quod cum lacrymis dicendum
est, inimici gratiae Christi, per quos suadetur,
ut nec oratio nobis ad Dominum necessaria videatur,
ne intremus in tentationem. Sic enim conantur defendere
hominis liberum arbitrium, ut co solo, etiam
Dei gratia non adjuti, valeamus, quod divinitus jubetur,
implere. Ac per hoc sequitur ut frustra Dominus
dixerit, <hi>Vigilate, et orate, ne intretis in tentationem <note>(Matth. XXVI, 41)</note>
            </hi>:
et frustra quotidie in ipsa dominica
oratione dicamus, <hi>Ne nos inferas in tentationem <note>(Id.
VI, 13)</note>
            </hi>. Si enim nostrae tantummodo potestatis est
ne tentatione superemur, utquid oramus ne intremus
vel inferamur in eam? Faciamus potius quod nostri
est liberi arbitrii atque absolutissimae potestatis; et
irrideamus Apostolum dicentem, <hi>Fidelis Deus, qui
non vos permittet tentari super id quod potestis <note>(I Cor.
X, 13)</note>
            </hi>: et resistamus ei dicentes, Utquid peto a Domino,
quod in mea posuit potestate? Sed absit ut hoc
sapiat, qui sanum sapit. Proinde petamus ut det, quod
ut habeamus jubet. Ad hoc enim quod nondum habemus
jubet ut habeamus, ut admoneat quid petamus;
et cum nos quod jusserit, posse invenerimus, etiam
hoc unde acceperimus intelligamus; ne inflati et elati
hujus mundi spiritu, nesciamus quae a Deo donata sunt
nobis. Proinde arbitrium voluntatis humanae nequaquam
destruimus, quando Dei gratiam qua ipsum adjuvatur
arbitrium, non superbia negamus ingrata, sed
grata potius pietate praedicamus. Nostrum enim est
velle; sed voluntas ipsa et admonetur ut surgat, et
<pb n="0444"/>
sanatur ut valeat, et dilatatur ut capiat, et impletur
ut habeat. Nam si nos non vellemus, nec nos utique
acciperemus ea quae dantur, nec nos haberemus. Quis
enim haberet continentiam, ut inter caetera Dei dona
ipsam potius loquar, de qua ad te loquor: quis, inquam,
haberet continentiam nisi volens? quia et nemo
acciperet nisi volens. Sed a quo detur, ut nostra
voluntate accipi et haberi possit, si quaeris, attende
Scripturam; imo quia nosti, recole quod legisti: <hi>Cum scirem,</hi> 
 inquit, <hi>quia nemo esse potest continens,
nisi Deus det, et hoc ipsum erat sapientiae, scire cujus
esset hoc donum <note>(Sap. VIII, 21)</note>
            </hi>. Magna ista sunt duo
munera, sapientia et continentia; sapientia scilicet
qua in Dei cognitione formamur, continentia vero
qua huic saeculo non conformamur. Jubet autem
nobis Deus ut et sapientes et continentes simus, sine
quibus bonis justi perfectique esse non possumus.
Sed oremus ut det quod jubet adjuvando et inspirando,
qui commonuit quid velle debeamus praecipiendo
et vocando. Quidquid hinc dedit, ut conservet
oremus; quod autem nondum dedit, ut suppleat
oremus: tamen oremus et gratias agamus de acceptis;
et quod nondum accepimus, eo ipso quod de
acceptis ingrati non sumus, nos accepturos esse fidamus.
Qui enim dedit conjugatis fidelibus ut contineant
ab adulteriis et fornicationibus, ipse dedit sanctis
virginibus et viduis ut contineant ab omni concubitu;
in qua virtute jam proprie vel integritas vel continentia
nominatur. An forte ab illo quidem accepimus
continentiam, sed a nobis habemus sapientiam? Quid
est ergo quod Jacobus apostolus dicit, <hi>Si quis autem
vestrum indiget sapientia, postulet a Deo, qui dat omnibus
affluenter, et non improperat; et dabitur illi (Jacobi
I, 5)</hi>? Sed de hac quaestione, et in aliis jam
opusculis nostris, quantum adjuvit Dominus, multa
diximus; et alias, quantum per ipsum potuerimus,
data opportunitate dicemus.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>22.</head>
            <p>
 <hi>Exhortationis vires esse ex
gratia.</hi> Nunc inde aliquid ideo dicere volui, propter
quosdam fratres nostros amicissimos et dilectissimos
nobis, nec malitiose quidem errori huic implicatos,
sed implicatos tamen; qui putant cum aliquos ad justitiam
pietatemque exhortantur, vires non habituram
exhortationem suam, nisi totum illud, quod ut agat
homo, agunt cum homine, in hominis constituant
potestate, non adjuta Dei munere, sed solo arbitrio
liberae voluntatis exserta: quasi possit esse ad perficiendum
opus bonum voluntas libera, nisi Dei munere
liberata. Nec attendunt idipsum etiam se ipsos
Dei dono habere, quod ea facultate exhortantur, ut
ad capessendam vitam bonam hominum voluntates
pigras excitent, accendant frigidas, corrigant pravas,
aversas convertant, repugnantes pacificent. Sic enim
possunt persuadere quod suadent. Aut si haec in
voluntatibus hominum non agunt, quid agunt? utquid
loquuntur? Dimittant eas potius arbitrio suo. Si autem
<pb n="0445"/>
in eis haec agunt, itane tandem homo in hominis
voluntate tanta agit loquendo, et Deus illic non agit
aliquid adjuvando? Imo vero, quantalibet homo sermonis
facultate praepolleat, ut solertia disputandi et
suavitate dicendi in hominis voluntate inserat veritatem,
nutriat charitatem, docendo tollat errorem, exhortando
torporem: <hi>Neque qui plantat est aliquid,
neque qui rigat; sed qui incrementum dat Deus <note>(I Cor.
III, 7)</note>
            </hi>. Frustra quippe operarius omnia moliretur
extrinsecus, nisi Creator intrinsecus latenter operaretur.
Spero ergo has litteras meas merito Excellentiae
vestrae cito in manus etiam talium esse venturas:
ideo nonnulla hinc dicenda arbitratus sum. Deinde
ut tu ipsa et quaecumque aliae viduae ista legerint, vel
cum leguntur audierint, noveritis vos ad diligendum
et habendum continentiae bonum plus proficere orationibus
vestris, quam exhortationibus nostris: quoniam
si quid vos adjuvat, quod vobis etiam nostra
ministrantur alloquia, totum illius gratiae tribuendum
est, <hi>in cujus manu sant,</hi> sicut scriptum est, <hi>et nos et
sermones nostri <note>(Sap. VII, 16)</note>
            </hi>.
</p>
          </div3>
        </div2>

<div2>
          <head>CAPUT XIX.</head>
<div3>
            <head>23.</head>
            <p>
 <hi>Exhortatur ad viduitatis bonum.
Ut tota intentio Julianae viduae sit ad placendum
Deo. Demetriadis virginis aviaeque ipsius, perinde atque
matris, vult esse unum studium Deo placendi.</hi> Si
ergo nondum Deo vovisses continentiam vidualem,
exhortaremur profecto ut voveres: quia vero jam
vovisti, exhortamur ut perseveres. Talia mihi tamen
video esse dicenda, quibus eam diligant et arripiant
et quae adhuc nubere cogitabant. Aurem igitur inclinemus
Apostolo: <hi>Quae innupta est,</hi> inquit, <hi>sollicita est
ea quae sunt Domini, ut sit sancta et corpore et spiritu;
quae autem nupta est, sollicita est quae sunt mundi, quomodo
placeat viro <note>(I Cor. VII, 34)</note>
            </hi>. Non ait, Sollicita
est ea quae sunt mundi, ut sancta non sit: sed certe
minor est ea conjugalis sanctitas, ex ea parte curarum
qua mundana cogitatur voluptas. Quidquid itaque
intentionis animi etiam his rebus impenderetur
quibus placendum esset viro, colligere quodam modo
et redigere debet innupta christiana in eam intentionem
qua placendum est Domino. Et vide cui placeat,
quae Domino placet: et utique tanto est beatior,
quanto plus placet ei; quanto autem magis cogitat
ea quae sunt mundi, tanto minus placet. Placete itaque
tota intentione specioso forma prae filiis hominum.
Ejus enim gratia illi placetis, quae diffusa est in labiis
ejus. Placete illi ea quoque parte cogitationis, quae
occuparetur mundo, ut placeretur viro. Placete illi
qui displicuit mundo, ut placentes ei liberarentur ex
mundo. Hunc enim speciosum forma prae filiis hominum
viderunt homines in cruce passionis; et <hi>non
habuit speciem neque decorem, sed facies ejus abjecta,
et deformis positio ejus <note>(Isai. LIII, 3)</note>
            </hi>. Ex hac tamen
deformitate Redemptoris vestri, manavit pretium decoris
vestri, sed decoris interioris. <hi>Omnis</hi> enim <hi>pulchritudo
filiae regis intrinsecus <note>(Psal. XLIV, 3, 14)</note>
            </hi>. Hac
<pb n="0446"/>
pulchritudine illi placete; hanc pulchritudinem studiosa
cura et sollicita cogitatione componite. Non
amat ille fallaciarum fucos: veris veritas delectatur;
et ille, si quod legisti agnoscis, veritas vocatur. <hi>Ego
sum,</hi> inquit, <hi>via, et veritas, et vita <note>(Joan. XIV, 6)</note>
            </hi>. Currite
ad illum per illum; placete illi ex illo; vivite
cum illo, in illo, de illo. Affectibus veris et sanctissima
castitate a viro tali amate amari.</p>
          </div3>
<div3>
            <head>24.</head>
            <p>
 Audiat haec virginis etiam sanctae prolis tuae
auris interior. Videro quantum te praecedat in regno
Regis illius: alia quaestio est. Invenistis tamen, mater
et filia, cui contemptis nuptiis, illa omnibus, tu
secundis, pulchritudine castitatis simul placere debeatis.
Certe si mariti essent quibus placendum esset,
jam te fortasse cum filia puderet ornari: nunc non
pudeat agere quibus simul ornemini; quia non est
criminosum, sed potius gloriosum, ut ab illo uno simul
amemini. Simulatum autem candorem ac ruborem
et pigmentis illitum non adhiberetis, etiamsi
viros haberetis; non putantes dignos quos falleretis,
nec vos quae fallere deberetis: nunc ergo illi Regi,
qui unicae sponsae, cujus membra estis, speciem concupivit,
veraciter simul placete, simul inhaerete; illa
integritate virginali, tu continentia viduali, ambae
pulchritudine spirituali. In qua pulchritudine etiam
illius avia, socrus tua, quae jam certe senuit, est pulchra
vobiscum. Vigorem quippe hujus pulchritudinis
dum extendit in anteriora charitas, rugam in
ea non facit annositas. Habetis vobiscum anum sanctam
et in domo et in Christo, quam de perseverantia
consulatis; quomodo cum illa vel illa tentatione pugnandum
sit, quid agendum ut facile superetur, quod
munimentum sumendum, ne facile rursus insidietur:
et si quid hujusmodi est, docet vos diuturnitate jam
certa, amore benevola, pietate sollicita, aetate secura.
Tu praecipue, tu consule in talibus eam, quae experta
est quod experta es. Nam proles vestra illud canticum
cantat, quod in Apocalypsi nisi virgines cantare
non possunt <note>(Apoc. XIV, 3, 4)</note>. Pro ambabus tamen
vobis sollicitius orat quam pro se ipsa: sed magis
pro nepte sollicita est, cui vincendarum tentationum
spatium plus restat annorum: te autem videt aevo
suo viciniorem, et ejus filiae matrem, quam si nuptam,
quod jam non licet, atque absit, vidisses, puto
quod parere cum illa erubuisses. Quantum est ergo
quod jam tibi periculosae restat aetatis, quae ideo non
diceris avia, ut sanctarum cogitationum et operum
fetibus cum filia possis esse fecunda? Non itaque
immerito magis pro illa sollicita est avia, pro qua et
tu mater: quia et majus est quod vovit, et totum ei
restat quod modo coepit. Exaudiat Dominus preces
ejus, ut sanctae obsequamini meritis ejus, quae carnem
<pb n="0447"/>
viri tui in juventa peperit, cor filiae tuae in
senecta parturit. Omnes itaque pariter atque concorditer
univiro unius conjugis, in cujus corpore uno
spiritu vivitis, placete moribus, instate orationibus.
</p>
          </div3>
        </div2>

<div2>
          <head>CAPUT XX.</head>
<div3>
            <head>25.</head>
            <p>
 <hi>Illecebrae saeculares quae tam
cito deficiunt, contemnendae.</hi> Praeteritus dies non revertitur
in futurum, et post hesternum pergit hodiernus,
et post hodiernum perrecturus est crastinus: et
ecce omnia tempora et temporalia transeunt, ut veniat
mansura promissio; et <hi>qui perseveraverit usque in
finem, hic salvus erit <note>(Matth. X, 22)</note>
            </hi>. Si mundus jam
perit, nupta cui parit? Aut corde paritura, et carne
non paritura, cur nubit? Si autem adhuc duraturus
est mundus, cur non magis amatur per quem factus
est mundus? Si jam deficiunt illecebrae saeculares,
non est quod christianus animus cupiditate conquirat:
si autem adhuc manebunt, est quod sanctitate
contemnat. Horum duorum in altero spes nulla libidinis,
in altero major est gloria charitatis. Quot aut
quanti sunt ipsi anni, quibus videtur vigere flos
carnalis aetatis? Nonnullae feminae nuptias cogitantes
et ardenter optantes, dum spernuntur aut differuntur,
repente senuerunt, ut eas nubere jam puderet amplius
quam liberet. Multae autem nuptae recentissima
sua conjunctione in longinqua profectis viris suis,
reditum eorum exspectando grandaevae factae sunt, et
tanquam cito viduatae aliquando nec remeantes saltem
senes suos anus suscipere meruerunt. Si ergo
vel spernentibus vel tardantibus sponsis, vel peregrinantibus
maritis, carnalis concupiscentia potuit contineri
ne stuprum aut adulterium committeretur, cur
contineri non potest ne sacrilegium committatur? Si
repressa est cum ferveret dilata, cur non opprimitur
cum friguerit amputata? Plus enim ardentem ferunt
libidinem, quae non desperant ejusdem libidinis voluptatem.
Quae autem innuptarum castitatem Deo vovent,
ipsam spem subtrahunt, quae fomes amoris est.
Unde facilius concupiscentia refrenatur, quae nulla
exspectatione succenditur: contra quam tamen nisi
oretur, ut superetur, ipsa illicita exoptatur ardentius.
</p>
          </div3>
        </div2>

<div2>
          <head>CAPUT XXI.</head>
<div3>
            <head>26.</head>
            <p>
 <hi>Deliciae spirituales viduis sint
loco carnalium.</hi> Deliciae igitur spirituales deliciis carnalibus
in sancta castitate succedant; lectio, oratio,
psalmus, bona cogitatio, bonorum operum frequentatio,
spes futuri saeculi, et cor sursum: atque de
his omnibus gratiarum actio Patri luminum, a quo
sine ulla dubitatione omne datum optimum et omne
donum perfectum, Scriptura teste, descendit <hi>(Jacobi
I, 17)</hi>. Nam quando pro deliciis nuptarum quas
in carne virorum habent, aliarum carnalium deliciarum
tanquam in solatium usus assumitur, quid ego
dicam quae sequantur mala, cum breviter Apostolus
dixerit, viventem mortuam esse viduam quae in deliciis
vivit <note>(I Tim. V, 6)</note>? Absit autem a vobis ut divitiarum
cupiditate capiamini pro cupiditate nuptiarum,
et in cordibus vestris nummus viri amori succedat.
Intuentes enim hominum conversationem, saepe experti
<pb n="0448"/>
sumus, in quibusdam lascivia compressa crevisse
avaritiam. Nam sicut in ipsis sensibus corporis
acutius audiunt qui non vident, et tangendo multa
discernunt, nec tanta vivacitate tangunt qui oculis
utuntur; ubi intelligitur ex uno aditu, id est, luminum,
repressa intentione sentiendi, eam se in alios
sensus promptiorem dignoscendi acumine exserere,
tanquam ex altero conetur implere quod negatur in
altero: ita etiam saepe carnalis cupiditas a concumbendi
voluptate cohibita, majoribus viribus in pecuniae
se porrigit appetitum, et illinc aversa, huc se
impetu ardentiore convertit. In vobis autem amor divitiarum
simul frigescat cum amore nuptiarum; et
pius usus rerum quas possidetis, ad spirituales delicias
conferatur, ut liberalitas vestra magis ferveat
adjuvandis egenis quam ditandis avaris. In thesaurum
quippe coelestem non mittuntur dona cupidorum,
sed eleemosynae pauperum, quae in immensum
modum orationes adjuvant viduarum. Jejunia quoque
ac vigiliae in quantum valetudinem non perturbant,
si orando, psallendo, legendo, et in lege Dei
meditando insumantur, in delicias spirituales etiam
ipsa quae videntur laboriosa vertuntur. Nullo modo
enim sunt onerosi labores amantium, sed etiam ipsi
delectant, sicut venantium, aucupantium, piscantium,
vindemiantium, negotiantium, ludo aliquo sese
oblectantium. Interest ergo quid ametur. Nam in eo
quod amatur, aut non laboratur, aut et labor amatur.
Et vide quam pudendum et dolendum sit, si delectat
labor ut fera capiatur, ut cupa et sacculus impleatur,
ut pila jaciatur, et non delectat ut Deus
acquiratur.
</p>
          </div3>
        </div2>

<div2>
          <head>CAPUT XXII.</head>
<div3>
            <head>27.</head>
            <p>
 <hi>Famae bonae cura.</hi> In omnibus
sane spiritualibus deliciis, quibus fruuntur innuptae,
sancta earum conversatio cauta etiam debet
esse; ne forte cum mala vita non sit per lasciviam,
mala sit fama per negligentiam. Nec audiendi sunt,
sive viri sancti, sive feminae, quando reprehensa in
aliquo negligentia sua, per quam fit ut in malam veniant
suspicionem, unde suam vitam longe abesse
sciunt, dicunt sibi coram Deo sufficere conscientiam,
existimationem hominum non imprudenter solum,
verum etiam crudeliter contemnentes; cum occidunt
animas aliorum, sive blasphemantium viam Dei, quibus
secundum suam suspicionem quasi turpis quae
casta est displicet vita sanctorum, sive etiam cum
excusatione imitantium, non quod vident, sed quod
putant. Proinde quisquis a criminibus flagitiorum
atque facinorum vitam suam custodit, sibi bene facit:
quisquis autem etiam famam, et in alios misericors
est. Nobis enim necessaria est vita nostra, aliis
fama nostra: et utique etiam quod aliis ministramus
misericorditer ad salutem, ad nostram quoque redundat
utilitatem. Unde non frustra Apostolus: <hi>Providemus,</hi> 
inquit, <hi>bona, non solum coram Deo, verum
etiam coram hominibus <note>(II Cor. VIII, 21)</note>
            </hi>. Item dicit:
<pb n="0449"/> <hi>Placete omnibus per omnia, sicut et ego omnibus per
omnia placeo, non quaerens quod mihi utile est, sed
quod multis, ut salvi fiant 
 <note>(I Cor. X, 33)</note>
            </hi>. In quadam
etiam exhortatione dicit: <hi>De caetero, fratres, quaecumque
sunt vera, quaecumque sancta, quaecumque justa,
quaecumque casta, quaecumque charissima, quaecumque
bonae famae, si qua virtus, si qua laus, haec cogitate,
quae et didicistis, et accepistis, et audistis, et
vidistis in me <note>(Philipp. IV, 8 et 9)</note>
            </hi>. Cernis quemadmodum
inter multa quae exhortando commonuit, non
neglexerit ponere, <hi>quaecumque bonae famae;</hi> duobusque
verbis cuncta concluserit, ubi ait, <hi>si qua virtus,
si qua laus.</hi> Ad virtutem namque pertinent quae antea
memoravit bona; fama vero, ad laudem. Puto
quod non laudem hominum pro magno sumebat Apostolus,
alio loco dicens, <hi>Mihi autem minimum est ut a
vobis dijudicer, aut ab humano die <note>(I Cor. IV, 3)</note>
            </hi>; et
alibi, <hi>Si hominibus placerem, Christi servus non essem <note>(Galat I, 10)</note>
            </hi>;
et iterum, <hi>Nam gloria nostra haec est,
testimonium conscientiae nostrae <note>(II Cor. I, 12)</note>
            </hi>. Sed illorum
duorum, id est, bonae vitae et bonae famae, vel
quod brevius dicitur, virtutis et laudis, unum propter
se ipsum sapientissime retinebat, alterum propter
alios misericordissime providebat. Sed quoniam
quantalibet humana cautela suspiciones malevolentissimas
non potest omni ex parte vitare, ubi pro
existimatione nostra quidquid recte possumus fecerimus,
si aliqui de nobis vel mala fingendo, vel male
credendo, famam nostram decolorare conantur, adsit
conscientiae solatium, planeque etiam gaudium, quod
merces nostra magna est in coelis, etiam cum dicunt
homines mala multa de nobis, pie tamen justeque
viventibus <note>(Matth. V, 11, 12)</note>. Illa enim merces tanquam
stipendium est militantium, per arma justitiae,
non solum dextera, verum et sinistra; per gloriam
scilicet et ignobilitatem, per infamiam et bonam famam <note>(II Cor. VI, 7, 8)</note>.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>28.</head>
            <p>
 <hi>Continentes perseverent, et
aliis persuadeant continentiam. Conclusio.</hi> Agite itaque
cursum vestrum, et perseveranter currite, ut comprehendatis;
et exemplo vitae exhortationisque sermone
rapite in eumdem cursum vestrum quascumque
potueritis. Non vos ab hoc studio, quo multas ad
imitandum excitatis, frangat querela vanorum, qui
dicunt: Quomodo subsistet genus humanum, si
omnes fuerint continentes? Quasi propter aliud retardetur
hoc saeculum, nisi ut impleatur praedestinatus
numerus ille sanctorum, quo citius impleto, profecto
nec terminus saeculi differetur. Nec illud vos
<pb n="0450"/>
retardet ab studio persuadendi aliis bonum vestrum,
si dicatur vobis: Cum et nuptiae bonae sint, quomodo
erunt omnia bona in Christi corpore, et majora
scilicet et minora, si omnes continentiae laude atque
amore imitentur? Primo, quia conando ut omnes
sint continentes, tunc erunt vel paucae. <hi>Neque</hi> enim <hi>omnes capiunt verbum hoc.</hi> 
 Sed quoniam scriptum est, <hi>Qui potest capere, capiat 
 <note>(Matth. XIX, 11, 12)</note>
            </hi>; tunc
capiunt quae possunt, si nec illis quae non capiunt
taceatur. Deinde, nec timere debemus ne forte omnes
capiant, et aliquid de minoribus bonis, id est conjugalis
vita, Christi desit in corpore. Si enim omnes
audierint et omnes ceperint, intelligere debemus hoc
ipsum fuisse praedestinatum, ut conjugalia bona in
illorum numero membrorum jam sufficiant, quae tam
multa ex hac vita transierunt. Neque enim nunc, si
omnes fuerint continentes, honorem continentium
daturi sunt eis qui tricenarium fructum, si in conjugali
bono ipse intelligitur, jam dominicis horreis
intulerunt <note>(Id. XIII, 8)</note>. Habebunt ergo illic omnia
ista bona suum locum, etiamsi deinceps nulla velit
nubere, vel nemo ducere uxorem. Secure itaque instate
quibus potestis, ut fiant quod vos estis: et orate
vigilanter atque ferventer, ut adjutorio dexterae Excelsi
et abundantia misericordissimae gratiae Domini,
et perseveretis in eo quod estis, et proficiatis ad id
quod eritis.</p>
          </div3>
<div3>
            <head>29.</head>
            <p>
 Deinde obsecro vos per illum a quo et hoc donum
accepistis, et hujus doni praemia speratis, ut
me quoque orationibus vestris memineritis inserere
cum tota domestica vestra Ecclesia. Ordinatissime
quippe provenit ut matri vestrae jam grandaevae de
oratione epistolam scriberem; ad ipsam quippe
maxime pertinet orando concertare pro vobis, quae
de se minus sollicita est quam de vobis: et ut ad te
potius quam ad illam hoc de continentia viduali opusculum
facerem; quia tibi superare adhuc restat,
quod jam aetas illius superavit. Virgo autem sancta
proles vestra, si aliquid de sua professione desiderat
ex laboribus nostris, habet grandem librum de Sancta
Virginitate, quem legat. De quo legendo etiam te
commonueram, quoniam multa continet utrique necessaria
castitati, hoc est, virginali atque viduali, quae
hic propterea partim tenuiter attigi, partim omnino
praetermisi, quia ibi copiosius disputavi. Perseveres
in gratia Christi.

</p>
          </div3>
        </div2>
      </div1>
</body>
  </text>
</TEI>