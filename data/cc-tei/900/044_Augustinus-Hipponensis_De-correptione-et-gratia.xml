<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De correptione et gratia</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 44</title>
           <idno>AugHip.DeCoEtG</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>De correptione et gratia</head>

<p>Principio dicit quaenam sit catholica fides de lege, de libero arbitrio et de gratia. Gratiam Dei per Jesum Christum eam
esse docet, qua sola homines liberantur a malo, et sine qua nullum prorsus faciunt bonum, non solum monstrante ipsa
quid faciendum sit, sed etiam praestante ipsa ut id cum dilectione faciant, cum iis Deus inspirationem, bonae voluntatis atque
operis largiatur. Correptionem hominum malorum, qui hanc gratiam non acceperunt, nec injustam esse, cum sua voluntate
mali sint; nec inutilem, tametsi fatendum est nonnisi per Deum fieri ut prosit. Perseverantiam in bono magnum
revera esse Dei munus: nec tamen ideo ejus qui non perseveraverit, negligendam esse correptionem; et qui non accepto
hoc dono fuerit sua voluntate relapsus in peccatum, eum non correptione tantum, sed si usque ad mortem in malo
permanserit, etiam aeterna damnatione dignum esse. Cur hoc donum ille accipiat, ille non accipiat, esse inscrutabile. Ex
praedestinatis nullum perire posse: ac subinde perseverantiam, quam non omnes accipiunt qui hic filii Dei appellantur,
iis omnibus dari qui vere filii sunt praescientia et praedestinatione Dei. Respondet ad quaestionem quae de Adamo se offert,
quomodo ipse non perseverando peccavit, qui perseverantiam non accepit. Ostendit tale primum ipsi datum esse adjutorium,
sine quo non posset in bono permanere si vellet, non quo fieret ut vellet: nunc vero per Christum dari, non solum
sine quo permanere in bono non possumus, etiamsi velimus, verum etiam tantum ac tale, quo fiat ut velimus. Praedestinatorum,
quibus proprium est hujusmodi donum, probat certum esse numerum neque augendum, neque minuendum: et
cum ignotum sit quis ad eum numerum pertineat, quis non pertineat, medicinalem correptionem adhibendam esse
omnibus peccantibus, ne vel ipsi pereant vel alios perdant. Concludit demum, nec gratia prohiberi correptionem, nec correptione
negari gratiam.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 Lectis litteris vestris,
Valentine frater dilectissime, et qui simul servitis
Deo, quas per fratrem Florum, et eos qui cum illo
ad nos venerunt, misit Charitas vestra, egi Deo gratias,
<pb n="0916"/>
quod vestram in Domino pacem, et in veritate
consensionem, et in charitate flagrantiam vestro nobis
reddito sermone cognovi. Quod autem ad subversionem
quorumdam apud vos molitus est inimicus,
<pb n="0917"/>
Deo miserante et ejus insidias in suorum servorum
provectum mirabili bonitate vertente, ad hoc potius
valuit, ut nulli vestrum destruerentur in pejus, sed
nonnulli instruerentur in melius. Non itaque opus
est omnia identidem retractare, quae sufficienter
vobis pleno libro disputata transmisimus ( <hi>Libro de
Gratia et Libero Arbitrio</hi> ): quem quomodo susceperitis,
rescripta indicant vestra. Verumtamen semel
lectum nullo modo arbitremini satis vobis innotescere
potuisse. Si ergo eum fructuosissimum habere
vultis, non vos pigeat relegendo habere notissimum,
ut diligentissime sciatis quibus et qualibus quaestionibus
solvendis atque sanandis, non ibi humana,
sed divina occurrat auctoritas, a qua recedere non
debemus, si volumus pervenire quo tendimus.</p>
          </div3>
<div3>
            <head>2.</head>
            <p>
 Dominus autem ipse non solum ostendit nobis,
a quo malo declinemus, et quod bonum faciamus,
quod solum potest legis littera: verum etiam adjuvat
nos, ut declinemus a malo, et faciamus bonum <note>(Psal.
XXXVI, 27)</note>, quod nullus potest sine spiritu gratiae:
quae si desit, ad hoc lex adest, ut reos faciat et occidat.
Propter quod dicit Apostolus, <hi>Littera occidit,
spiritus autem vivificat <note>(II Cor. III, 6)</note>
            </hi>. Qui ergo legitime
lege utitur, discit in ea malum et bonum, et
non confidens in virtute sua confugit ad gratiam,
qua praestante declinet a malo, et faciat bonum.
Quis autem confugit ad gratiam, nisi cum a Domino
gressus hominis diriguntur, et viam ejus volet <note>(Psal.
XXXVI, 23)</note>? Ac per hoc et desiderare auxilium gratiae,
initium gratiae est: de quo ait ille, <hi>Et dixi:
Nunc coepi; haec est immutatio dexterae Excelsi <note>(Psal.
LXXVI, 11)</note>
            </hi>. Liberum itaque arbitrium et ad malum
et ad bonum faciendum confitendum est nos habere:
sed in malo faciendo liber est quisque justitiae servusque
peccati; in bono autem liber esse nullus
potest, nisi fuerit liberatus ab eo qui dixit, <hi>Si vos
Filius liberaverit, tunc vere liberi eritis <note>(Joan. VIII, 36)</note>
            </hi>.
Nec ita ut, cum quisque fuerit a peccati dominatione
liberatus, jam non indigeat sui liberatoris auxilio:
sed ita potius, ut ab illo audiens, <hi>Sine me nihil potestis
facere <note>(Id. XV, 5)</note>
            </hi>; dicat ei et ipse, <hi>Adjutor meus
esto, ne derelinquas me <note>(Psal. XXVI, 9)</note>
            </hi>. Hanc fidem,
quae sine dubio vera et prophetica et apostolica et
catholica fides est, etiam in fratre nostro Floro invenisse
me gaudeo: unde hi potius corrigendi sunt,
quos quidem propitio Deo correctos esse jam existimo,
qui eum non intelligebant.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 Intelligenda est enim gratia Dei
per Jesum Christum Dominum nostrum, qua sola
homines liberantur a malo, et sine qua nullum prorsus
sive cogitando, sive volendo et amando, sive
agendo faciunt bonum: non solum ut monstrante
ipsa quid faciendum sit sciant, verum etiam ut praestante
ipsa faciant cum dilectione quod sciunt. Hanc
quippe inspirationem bonae voluntatis atque operis
<pb n="0918"/>
poscebat Apostolus eis, quibus dicebat, <hi>Oramus autem
ad Deum, ne quid faciatis mali, non ut nos probati
appareamus, sed ut vos quod bonum est faciatis <note>(II Cor. XIII, 7)</note>
            </hi>.
Quis hoc audiat, et non evigilet,
atque fateatur a Domino Deo nobis esse, ut declinemus
a malo, et faciamus bonum? Quandoquidem
non ait Apostolus, Monemus, docemus, hortamur,
increpamus: sed ait, <hi>Oramus ad Deum, ne quid faciatis
mali, sed quod bonum est faciatis.</hi> Et tamen etiam
loquebatur eis, et faciebat illa omnia quae commemoravi;
monebat, docebat, hortabatur, increpabat:
sed sciebat haec omnia non valere, quae plantando et
rigando faciebat in aperto, nisi eum pro illis exaudiret
orantem, qui dat incrementum in occulto. Quoniam
sicut idem doctor Gentium dicit, <hi>Neque qui
plantat est aliquid, neque qui rigat; sed qui incrementum
dat Deus <note>(I Cor. III, 7)</note>
            </hi>.</p>
          </div3>
<div3>
            <head>4.</head>
            <p>
 Non se itaque fallant, qui dicunt,  « Utquid nobis
praedicatur atque praecipitur, ut declinemus a
malo et faciamus bonum, si hoc nos non agimus,
sed id velle et operari Deus operatur in nobis » <note>(Philipp. II, 13)</note>?
Sed potius intelligant, si filii Dei
sunt, spiritu Dei se agi <note>(Rom. VIII, 14)</note>, ut quod
agendum est agant; et cum egerint, illi a quo agunt
gratias agant. Aguntur enim ut agant, non ut ipsi
nihil agant; et ad hoc eis ostenditur quid agere
debeant, ut quando id agunt sicut agendum est, id
est, cum dilectione et delectatione justitiae, suavitatem
quam dedit Dominus, ut terra eorum daret
fructum suum <note>(Psal. LXXXIV, 13)</note>, accepisse se gaudeant.
Quando autem non agunt, sive omnino non
faciendo, sive non ex charitate faciendo; orent, ut
quod nondum habent accipiant. Quid enim habebunt,
quod non accepturi sunt? aut quid habent, quod non
acceperunt <note>(I Cor. IV, 7)</note>?
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 « Ergo, »  inquiunt,  « praecipiant
tantummodo nobis quid facere debeamus qui nobis
praesunt, et ut faciamus orent pro nobis: non autem
nos corripiant et arguant, si non fecerimus. »  Imo
omnia fiant: quoniam doctores Ecclesiarum Apostoli
omnia faciebant, et praecipiebant quae fierent, et
corripiebant si non fierent, et orabant ut fierent.
Praecipit Apostolus dicens, <hi>Omnia vestra cum charitate 
 fiant <note>(Id. XVI, 14)</note>
            </hi>. Corripit dicens, <hi>Jam quidem
omnino delictum est in vobis</hi>, <hi>quia judicia habetis
vobiscum. Quare enim non magis iniquitatem patimini?
quare non potius fraudamini? Sed vos iniquitatem
facitis, et fraudatis, et hoc fratres</hi>. <hi>An nescitis quia
injusti regnum Dei non possidebunt <note>(Id. VI, 7-9)</note>
            </hi>?
Audiamus et orantem: <hi>Vos autem,</hi> inquit, <hi>Dominus
multiplicet, et abundare faciat in charitate in invicem
et in omnes <note>(I Thess. III, 12)</note>
            </hi>. Praecipit, ut habeatur
charitas: corripit, quia non habetur charitas: orat,
ut abundet charitas. O homo, in praeceptione cognosce
quid debeas habere; in correptione cognosce
<pb n="0919"/>
tuo te vitio non habere; in oratione cognosce unde
accipias quod vis habere.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 « Quomodo, »  inquit,  « meo vitio
non habetur, quod non accepi ab illo, a quo nisi
detur, non est omnino alius unde tale ac tantum
munus habeatur? »  Patimini me paululum, fratres
mei, non adversum vos, quorum rectum est cor cum
Deo, sed adversus eos qui terrena sapiunt, vel adversus
ipsas humanas cogitationes, pro coelestis et divinae
gratiae veritate certare. Hoc enim dicunt, qui
in suis malignis operibus ab hujus gratiae praedicatoribus
corripi nolunt:  « Praecipe mihi quid faciam: et
si fecero, age pro me gratias Deo, qui mihi ut facerem
dedit; si autem non fecero, non ego corripiendus
sum, sed ille orandus est, ut det quod non dedit,
id est ipsam, qua praecepta ejus fiunt, fidelem Dei et
proximi charitatem. Ora ergo pro me ut hanc accipiam,
et per hanc ex animo cum bona voluntate quae
praecipit faciam. Recte autem corriperer, si eam mea
culpa non haberem; hoc est, si eam possem mihi dare
vel sumere ipse, nec facerem, vel si dante illo ego accipere
noluissem. Cum vero et ipsa voluntas a Domino
praeparetur <note>(Prov. VIII, sec. LXX)</note>, cur me corripis,
quia vides me ejus praecepta facere nolle; et non potius
ipsum rogas, ut in me operetur et velle? » 
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 Ad haec respondemus: Quicumque
Dei praecepta jam tibi nota non facis, et corripi
non vis, etiam propterea corripiendus es, quia corripi
non vis. Non vis enim tibi tua vitia demonstrari: non
vis ut feriantur, fiatque tibi utilis dolor, quo medicum
quaeras: non vis tibi tu ipse ostendi, ut cum deformem
te vides, reformatorem desideres, eique supplices,
ne in illa remaneas foeditate. Tuum quippe vitium
est quod malus es, et majus vitium corripi nolle
quia malus es: quasi laudanda vel indifferenter habenda
sint vitia, ut neque laudentur neque vituperentur;
aut vero nihil agat timor correpti hominis,
vel pudor, vel dolor; aut aliud agat, cum salubriter
stimulat, nisi ut rogetur bonus, et ex malis qui corripiuntur,
bonos faciat qui laudentur. Quod enim vult
pro se fieri qui corripi non vult, et dicit, Ora potius
pro me; ideo corripiendus est, ut faciat etiam ipse
pro se. Dolor quippe ille, quo sibi displicet, quando
sentit correptionis aculeum, excitat eum in majoris
orationis affectum; ut Deo miserante, incremento
charitatis adjutus desinat agere pudenda et dolenda,
et agat laudanda atque gratanda. Haec est correptionis
utilitas, quae nunc major, nunc minor pro peccatorum
diversitate salubriter adhibetur; et tunc est salubris,
quando supernus medicus respicit. Non enim
aliquid proficit, nisi cum facit ut peccati sui quemque
poeniteat. Et quis hoc dat, nisi qui respexit apostolum
Petrum negantem, et fecit flentem <note>(Luc. XXII, 61, 62)</note>?
Unde et apostolus Paulus posteaquam dixit, cum modestia
<pb n="0920"/>
corripiendos esse diversa sentientes, protinus
addidit, <hi>Ne quando det eis Deus poenitentiam ad cognoscendam
veritatem, et resipiscant de diaboli laqueis <note>(II
Tim. II, 25, 26)</note>
            </hi>.</p>
          </div3>
<div3>
            <head>8.</head>
            <p>
 Cur autem isti qui corripi nolunt, dicunt,  « Tantum
praecipe mihi, et ora pro me, ut quod praecipis faciam? » 
Cur non potius secundum suum pravum sensum
et ista duo respuunt, et dicunt, Nec ut praecipias
mihi, nec ut ores pro me volo? Quis enim hominum
ostenditur orasse pro Petro, ut daret ei Deus poenitentiam,
qua se negasse Dominum flevit? Quis hominum
Paulum divinis praeceptis ad fidem christianam
pertinentibus erudivit? Cum ergo audiretur praedicans
Evangelium, et dicens, <hi>Notum enim vobis facio, fratres,
Evangelium quod evangelizatum est a me, quia non
est secundum hominem; neque enim ego ab homine accepi
illud, neque didici, sed per revelationem Christi
Jesu <note>(Galat. I, 11, 12)</note>
            </hi>: responderetur ei, Quid nobis
molestus es, ut abs te accipiamus atque discamus,
quod tu non ab homine accepisti neque didicisti?
Potens est ille qui tibi dedit, sic et nobis dare quomodo
tibi. Porro si hoc non audent dicere, sed patiuntur
sibi Evangelium ab homine praedicari; quamvis
etiam possit non per hominem homini dari · concedant
etiam corripi se debere a praepositis suis, a
quibus christiana gratia praedicatur; quamvis non
negetur Deus posse, quem velit, etiam nullo homine
corripiente, corrigere, et ad dolorem salubrem poenitentiae
occultissima et potentissima medicinae suae
potestate perducere. Et sicut non est ab oratione cessandum
pro eis quos corrigi volumus, etiam si nullo
hominum orante pro Petro Dominus respexit eum, et
fecit eum suum peccatum flere: ita non est negligenda
correptio, quamvis Deus quos voluerit, etiam non
correptos, faciat esse correctos. Tunc autem correptione
proficit homo, cum miseretur atque adjuvat,
qui facit quos voluerit etiam sine correptione proficere.
Sed quare isti sic, illi aliter, atque alii aliter,
diversis et innumerabilibus modis vocentur ut reformentur,
absit ut dicamus judicium luti esse debere,
sed figuli.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 « Apostolus, »  inquiunt,  « ait, <hi>Quis enim te discernit? Quid autem habes quod non accepisti?
Si autem et accepisti, quid gloriaris quasi non
acceperis 
 <note>(I Cor. IV, 7)</note>
            </hi>? Cur ergo corripimur, arguimur,
reprehendimur, accusamur? Quid facimus, qui
non accepimus? »  Qui haec dicunt, extra culpam se
videri volunt, in hoc quod non obediunt Deo: quia
utique ipsa obedientia munus ejus est; quae necesse
est ut sit in eo cui charitas inest, quae sine dubio ex
Deo est <note>(I Joan. IV, 7)</note>, et dat eam Pater filiis suis.
 « Hanc, »  inquiunt,  « non accepimus; quid itaque
corripimur, quasi nos eam nobis dare possimus, et
nostro arbitrio dare nolimus? »  Nec attendunt, si
nondum regenerati sunt, primam esse causam, cur objurgati
quod sint inobedientes Deo, sibi debeant
displicere, quia fecit Deus hominem rectum ab initio
<pb n="0921"/>
humanae creaturae <note>(Eccle. VII, 30)</note>, et non est iniquitas
apud Deum <note>(Rom. IX, 14)</note>. Ac per hoc prima pravitas
qua Deo non obeditur, ab homine est; quia ex rectitudine,
in qua eum Deus primitus fecit, sua mala voluntate
decidens, pravus effectus est. An vero ideo
pravitas ista corripienda non est in homine, quia non
ejus propria qui corripitur, sed communis est omnibus?
Imo vero corripiatur et in singulis, quod est
omnium. Non enim propterea cujusquam non est,
quod ab ea nullus immunis est. Peccata quidem ista
originalia ideo dicuntur aliena, quod ea singuli de
parentibus trahunt: sed non sine causa dicuntur et
nostra, quia in illo uno <hi>omnes,</hi> sicut dicit Apostolus, <hi>peccaverunt 
 <note>(Id. V, 12)</note>
            </hi>. Corripiatur ergo origo damnabilis,
ut ex dolore correptionis voluntas regenerationis
oriatur: si tamen qui corripitur filius est promissionis,
ut strepitu correptionis forinsecus insonante
ac flagellante, Deus in illo intrinsecus occulta inspiratione
operetur et velle. Si autem jam regeneratus
et justificatus in malam vitam sua voluntate relabitur,
certe iste non potest dicere, Non accepi: quia acceptam
gratiam Dei suo in malum libero amisit arbitrio.
Qui si correptione compunctus salubriter ingemit,
et ad similia bona opera vel etiam meliora revertitur;
nempe hic apertissime utilitas correptionis
apparet. Sed per hominem correptio sive ex charitate
sit, sive non sit, tamen ut correpto prosit, non nisi
per Deum fit.</p>
          </div3>
<div3>
            <head>10.</head>
            <p>
 An adhuc et iste nolens corripi, potest dicere,
 « Quid ego feci, qui non accepi? »  quem constat accepisse,
et sua culpa quod acceperat amisisse?  « Possum, » 
inquit,  « possum omnino, quando me arguis,
quod ex bona vita in malam mea voluntate relapsus
sum, dicere adhuc, Quid ego feci, qui non accepi?
Accepi enim fidem, quae per dilectionem operatur:
sed in illa usque in finem perseverantiam non accepi.
An quisquam dicere audebit istam perseverantiam non
esse donum Dei, et hoc tam magnum bonum ita esse
nostrum, ut quisquis id habuerit, non ei possit Apostolus
dicere, <hi>Quid enim habes quod non accepisti?</hi> 
quoniam hoc sic habet ut non acceperit? »  Ad haec
nos negare quidem non possumus, etiam perseverantiam
in bono proficientem usque in finem, magnum
esse Dei munus: nec esse nisi ab illo de quo scriptum
est, <hi>Omne datum optimum, et omne donum perfectum
desursum est, descendens a Patre luminum (Jacobi
I, 17)</hi>. Sed non ideo est ejus qui non perseveraverit,
negligenda correptio, ne forte det illi Deus poenitentiam,
et resipiscat de diaboli laqueis. Correptionis
quippe utilitati hanc sententiam subjunxit Apostolus,
dicens, sicut supra commemoravi: <hi>Cum modestia corripientem
diversa sentientes, nequando det illis Deus
poenitentiam <note>(II Tim. II, 26, 25)</note>
            </hi>. Nam si dixerimus
istam perseverantiam tam laudabilem tamque felicem
sic esse hominis, ut ei non sit ex Deo; illud primitus
evacuamus, quod ait Dominus Petro, <hi>Ego rogavi pro
<pb n="0922"/>
te, ne deficiat fides tua <note>(Luc. XXII, 32)</note>
            </hi>. Quid enim ei
rogavit, nisi perseverantiam usque in finem? Quae
profecto si ab homine homini esset, a Deo poscenda
non esset. Deinde cum dicit Apostolus, <hi>Oramus autem
ad Deum, ne quid faciatis mali <note>(II Cor. XIII, 7)</note>
            </hi>; procul
dubio perseverantiam eis orat ad Deum. Neque enim
nihil mali facit, qui bonum deserit, et a quo declinare
debet, inclinatur in malum, non perseverans in
bono. Illo etiam loco ubi dicit, <hi>Gratias ago Deo meo
in omni memoria vestri, semper in omni prece mea pro
omnibus vobis cum gaudio deprecationem faciens, super
communione vestra in Evangelio a prima die usque
nunc; confidens hoc ipsum, quoniam qui coepit in vobis
opus bonum, perficiet usque in diem Christi Jesu <note>(Philipp.
I, 3-6)</note>
            </hi>: quid aliud eis quam perseverantiam in
bono usque in finem, de Dei miseratione promittit?
Itemque ubi dicit, <hi>Salutat vos Epaphras, qui ex vobis
est servus Christi Jesu, semper certans pro vobis in orationibus,
ut stetis perfecti et pleni in omni voluntate
Dei <note>(Coloss. IV, 12)</note>
            </hi>: quid est, <hi>ut stetis,</hi> nisi, Ut perseveretis?
Unde dictum est de diabolo, <hi>In veritate non
stetit <note>(Joan. VIII, 44)</note>
            </hi>: quia fuit ibi, sed non permansit.
Nam utique isti in fide jam stabant. Nec aliud oramus,
cum oramus, ut qui stat, stet, nisi ut perseveret.
Item Judas apostolus, cum dicit, <hi>Ei autem qui
potens est conservare vos sine offensione, et constituere
ante conspectum gloriae suae immaculatos in laetitia (Judae
24)</hi>: nonne apertissime ostendit donum Dei esse,
in bono perseverare usque in finem? Quid enim aliud
donat, qui conservat sine offensione, ut constituat
ante conspectum gloriae suae immaculatos in laetitia,
nisi perseverantiam bonam? Quid est etiam quod in
Apostolorum Actibus legimus, <hi>Audientes autem Gentes
gavisae sunt, et exceperunt Verbum Domini, et crediderunt
quotquot erant ordinati in vitam aeternam <note>(Act.
XIII, 48)</note>
            </hi>? Quis in aeternam vitam potuit ordinari, nisi
perseverantiae dono? Quandoquidem <hi>qui perseveraverit
usque in finem, hic salvus erit <note>(Matth. X, 22)</note>
            </hi>. Qua salute,
nisi aeterna? Cum vero in oratione dominica Deo
Patri dicimus, <hi>Sanctificetur nomen tuum <note>(Id. VI, 9)</note>
            </hi>:
quid aliud dicimus, quam ut nomen ejus sanctificetur
in nobis? Quod cum jam per lavacrum regenerationis
effectum sit, quare quotidie a fidelibus poscitur, nisi
ut in eo quod factum est in nobis, perseveretur a nobis?
Nam et beatus Cyprianus hoc sic intelligit: exponens
quippe eamdem orationem,  « Dicimus, »  inquit,
 « <hi>Sanctificetur nomen tuum;</hi> non quod optemus
Deo, ut sanctificetur orationibus nostris; sed quod
petamus a Deo, ut nomen ejus sanctificetur in nobis.
Caeterum a quo Deus sanctificatur, qui ipse sanctificat?
Sed quia ipse dixit, <hi>Sancti estote, quoniam et
ego sanctus sum <note>(Levit. XIX, 2)</note>
            </hi>; id petimus et rogamus,
ut qui in Baptismo sanctificati sumus, in eo
<pb n="0923"/>
quod esse coepimus perseveremus. »  Ecce gloriosissimus
Martyr hoc sentit, quod in his verbis quotidie
fideles Christi petunt, ut perseverent in eo quod esse
coeperunt. Nullo autem dubitante, quisquis a Domino
ut in bono perseveret precatur, donum ejus esse talem
perseverantiam confitetur.
</p>
          </div3>
        </div2>

<div2>
          <head>CAPUT VII.</head>
<div3>
            <head>11.</head>
            <p>
 Quae cum ita sint, corripimus
tamen eos; justeque corripimus, qui cum bene viverent,
non in eo perseverarunt. Ex bona quippe in
malam vitam sua voluntate mutati sunt: et ideo correptione
; et si nihil eis correptio profuerit, sed in
vita perdita usque ad mortem perseveraverint, etiam
divina in aeternum damnatione sunt digni. Nec se excusabunt
dicentes, sicut modo dicunt, <hi>Quare corripimur?</hi> 
ita tunc, Quare damnamur, quandoquidem
ut ex bono reverteremur ad malum, perseverantiam
non accepimus qua permaneremus in bono? nullo
modo hac excusatione a justa damnatione se liberabunt.
Si enim, sicut veritas loquitur, nemo liberatur
a damnatione quae facta est per Adam, nisi per fidem
Jesu Christi; et tamen ab hac damnatione non se liberabunt
qui poterunt dicere, non se audisse Evangelium
Christi, cum fides ex auditu sit <note>(Rom. X, 17)</note>:
quanto minus se liberabunt qui dicturi sunt, Perseverantiam
non accepimus? Justior enim videtur excusatio
dicentium, Non accepimus audientiam, quam
dicentium, Non accepimus perseverantiam: quoniam
potest dici, Homo, in eo quod audieras et tenueras,
in eo perseverares si velles; nullo modo autem dici
potest, Id quod non audieras, crederes si velles.</p>
          </div3>
<div3>
            <head>12.</head>
            <p>
 Ac per hoc et qui Evangelium non audierunt,
et qui eo audito in melius commutati perseverantiam
non acceperunt, et qui Evangelio audito venire ad
Christum, hoc est, in eum credere noluerunt, quoniam
ipse dixit; <hi>Nemo venit ad me, nisi ei datum fuerit a Patre
meo <note>(Joan. VI, 66)</note>
            </hi>, et qui per aetatem parvulam
nec credere potuerunt, sed ab originali noxa solo possent
lavacro regenerationis absolvi, quo tamen non
accepto mortui perierunt; non sunt ab illa conspersione
discreti, quam constat esse damnatam, euntibus
omnibus ex uno in condemnationem. Discernuntur
autem non meritis suis; sed per gratiam Mediatoris;
hoc est, in sanguine secundi Adam justificati gratis.
Itaque cum audimus, <hi>Quis enim te discernit? Quid autem
habes quod non accepisti? Si autem et accepisti;
quid gloriaris quasi non acceperis <note>(I Cor. IV, 7)</note>
            </hi>? ab illa
perditionis massa quae facta est per primum Adam,
debemus intelligere neminem posse discerni, nisi qui
hoc donum habet, quisquis habet, quod gratia Salvatoris
accepit. Hoc amem apostolicum testimonium
<pb n="0924"/>
tam magnum est, ut beatus Cyprianus ad Quirinum
scribens, ipsum subjecerit illi titulo, in quo ait, In
nullo esse gloriandum, quando nostrum nihil sit <note>(Lib.
3 Testimoniorum, titulo seu cap. 4)</note>.</p>
          </div3>
<div3>
            <head>13.</head>
            <p>
 Quicumque ergo ab illa originali damnatione
ista divinae gratiae largitate discreti sunt, non est dubium
quod et procuratur eis audiendum Evangelium
et cum audiunt, credunt; et in fide quae per dilectionem
operatur <note>(Galat. V, 6)</note>, usque in finem perseverant;
et si quando exorbitant, correpti emendantur, et
quidam eorum etsi ab hominibus non corripiantur,
in viam quam reliquerant redeunt; et nonnulli accepta
gratia, in qualibet aetate, periculis hujus vitae mortis
celeritate subtrahuntur. Haec enim omnia operatur
in eis, qui vasa misericordiae operatus est eos, qui et
elegit eos in Filio suo, ante constitutionem mundi per
electionem gratiae. <hi>Si autem gratia, jam non ex operibus;
alioquin gratia jam non est gratia <note>(Rom. XI, 6)</note>
            </hi>.
Non enim sic sunt vocati, ut non essent electi; propter
quod dictum est, <hi>Multi enim vocati, pauci vero
electi <note>(Matth. XX, 16)</note>
            </hi>: sed quoniam secundum propositum
vocati sunt, profecto et electi sunt per electionem,
ut dictum est, gratiae, non praecedentium
meritorum suorum; quia gratia illis est omne meritum.</p>
          </div3>
<div3>
            <head>14.</head>
            <p>
 De talibus dicit Apostolus: <hi>Scimus quoniam
diligentibus Deum omnia cooperatur in bonum, his qui
secundum propositum vocati sunt: quoniam quos ante
praescivit, et praedestinavit conformes imaginis Filii sui,
ut sit ipse primogenitus in multis fratribus: quos autem
praedestinavit, illos et vocavit; quos autem vocavit, ipsos et
justificavit; quos autem justificavit, ipsos et glorificavit <note>(Rom. VIII, 28-30)</note>
            </hi>.
Ex istis nullus perit, quia omnes electi
sunt. Electi sunt autem, quia secundum propositum
vocati sunt: propositum autem, non suum, sed Dei; de
quo alibi dicit, <hi>Ut secundum electionem propositum Dei
maneret, non ex operibus, sed ex vocante dictum est ei,
quia major serviet minori <note>(Id. IX, 11-13)</note>
            </hi>: et alibi, <hi>Non
secundum opera nostra,</hi> inquit, <hi>sed secundum suum
propositum et gratiam <note>(II Tim. I, 9)</note>
            </hi>. Cum ergo audimus: <hi>Quos autem praedestinavit, illos et vocavit;</hi> 
 secundum
propositum vocatos debemus agnoscere: quoniam
inde coepit, dicens, <hi>Omnia cooperatur in bonum,
his qui secundum propositum vocati sunt;</hi> ac deinde
subjunxit, <hi>Quoniam quos ante praescivit, et praedestinavit
conformes imaginis Filii sui, ut sit ipse primogenitus
in multis fratribus;</hi> atque his praemissis subdidit, <hi>Quos autem praedestinavit, illos et vocavit.</hi> 
 Eos itaque
vult intelligi, quos secundum propositum vocavit; ne
putentur in eis esse aliqui vocati et non electi, propter
illam dominicam sententiam, <hi>Multi vocati, pauci
electi.</hi> Quicumque enim electi, sine dubio etiam vocati:
non autem quicumque vocati, consequenter
electi. Illi ergo electi, ut saepe dictum est, qui secundum
propositum vocati, qui etiam praedestinati atque
praesciti. Horum si quisquam perit, fallitur Deus:
sed nemo eorum perit, quia non fallitur Deus. Horum
si quisquam perit, vitio humano vincitur Deus: sed
nemo eorum perit, quia nulla re vincitur Deus. Electi
autem sunt ad regnandum cum Christo; non quomodo
<pb n="0925"/>
electus est Judas ad opus cui congruebat. Ab illo
quippe electus est, qui novit bene uti etiam malis, ut
et per ejus opus damnabile, illud propter quod ipse
venerat, opus venerabile compleretur. Cum itaque
audimus, <hi>Nonne ego vos duodecim elegi, et unus ex
vobis diabolus est <note>(Joan. VI, 71)</note>
            </hi>? illos debemus intelligere
electos per misericordiam, illum per judicium;
illos ad obtinendum regnum suum, illum ad fundendum
sanguinem suum.</p>
          </div3>
<div3>
            <head>15.</head>
            <p>
 Merito sequitur vox ad regnum electorum: <hi>Si
Deus pro nobis, quis contra nos? Qui Filio proprio non
pepercit, sed pro nobis omnibus tradidit eum, quomodo
non et cum illo nobis omnia donavit? Quis accusabit adversus
electos Dei? Deus qui justificat? Quis condemnat</hi>?
 <hi>Christus qui mortuus est, magis autem qui et
resurrexit, qui est in dextera Dei, qui et interpellat pro
nobis?</hi> Quam fortis autem perseverantiae usque in finem
munus acceperint, sequantur et dicant: <hi>Quis
nos separabit a charitate Christi? tribulatio? an angustia?
an persecutio? an fames? an nuditas? an periculum?
an gladius? Sicut scriptum est, Quia propter te
mortificamur tota die, aestimati sumus ut oves occisionis.
Sed in his omnibus supervincimus per eum qui dilexit
nos. Certus sum enim quia neque mors, neque vita, neque
angelus, neque principatus, neque praesentia, neque
futura, neque virtus, neque altitudo, neque profundum,
neque creatura alia poterit nos separare a charitate Dei,
quae est in Christo Jesu Domino nostro <note>(Rom. VIII,
31-39)</note>
            </hi>.</p>
          </div3>
<div3>
            <head>16.</head>
            <p>
 Isti significati sunt ad Timotheum, ubi cum dictum
fuisset, Hymenaeum et Philetum fidem quorumdam
subvertere; mox additum est, <hi>Firmum autem
fundamentum Dei stat, habens signaculum hoc, Scivit
Dominus qui sunt ejus <note>(II Tim. II, 19)</note>
            </hi>. Horum fides,
quae per dilectionem operatur, profecto aut omnino
non deficit, aut si qui sunt quorum deficit, reparatur
antequam vita ista finiatur, et deleta quae intercurrerat
iniquitate, usque in finem perseverantia deputatur.
Qui vero perseveraturi non sunt, ac sic a fide christiana
et conversatione lapsuri sunt, ut tales eos vitae
hujus finis inveniat; procul dubio nec illo tempore,
quo bene pieque vivunt, in istorum numero computandi
sunt. Non enim sunt a massa illa perditionis
praescientia Dei et praedestinatione discreti; et ideo
nec secundum propositum vocati, ac per hoc nec electi:
sed in eis vocati, de quibus dictum est, <hi>Multi
vocati;</hi> non in eis de quibus dictum est, <hi>pauci vero
electi.</hi> Et tamen quis neget eos electos, cum credunt,
et baptizantur, et secundum Deum vivunt? Plane dicuntur
electi a nescientibus quid futuri sint, non ab
illo qui eos novit non habere perseverantiam quae ad
beatam vitam perducit electos, scitque illos ita stare,
ut praescierit esse casuros.
</p>
          </div3>
        </div2>

<div2>
          <head>CAPUT VIII.</head>
<div3>
            <head>17.</head>
            <p>
 Hic si a me quaeratur, cur eis
Deus perseverantiam non dederit, quibus eam qua
<pb n="0926"/>
christiane viverent, dilectionem dedit; me ignorare
respondeo. Non enim arroganter, sed agnoscens modulum
meum, audio dicentem Apostolum, <hi>O homo,
tu quis es qui respondeas Deo <note>(Rom. IX, 20)</note>
            </hi>? et, <hi>O altitudo
divitiarum sapientiae et scientiae Dei! quam inscrutabilia
sunt judicia ejus, et investigabiles viae ejus <note>(Id. XI, 33)</note>
            </hi>!
Quantum itaque nobis judicia sua manifestare
dignatur, gratias agamus: quantum vero
abscondere, non adversus ejus consilium murmuremus,
sed hoc quoque nobis saluberrimum esse credamus.
Tu autem quisquis inimicus ejus gratiae sic
interrogas, ipse quid dicis? Bene, quod te non negas
esse christianum, et catholicum jactas. Si ergo confiteris,
donum Dei esse perseverare in bono usque in
finem; cur hoc donum ille accipiat, ille non accipiat,
puto quod mecum pariter nescis, et ambo hic
inscrutabilia judicia Dei penetrare non possumus.
Aut si ad liberum arbitrium hominis, quod non secundum
Dei gratiam, sed contra eam defendis, pertinere
dicis ut perseveret in bono quisque, vel non
perseveret, non Deo donante si perseveret, sed humana
voluntate faciente; quid moliturus es contra
verba dicentis, <hi>Rogavi pro te, Petre, ne deficiat fides
tua <note>(Luc. XXII, 32)</note>
            </hi>? An audebis dicere etiam rogante
Christo ne deficeret fides Petri, defecturam fuisse si
Petrus eam deficere voluisset, hoc est, si eam usque
in finem perseverare noluisset? quasi aliud Petrus
ullo modo vellet, quam pro illo Christus rogasset ut
vellet. Nam quis ignorat, tunc fuisse perituram fidem
Petri, si ea qua fidelis erat, voluntas ipsa deficeret;
et permansuram, si eadem voluntas maneret? Sed
quia praeparatur voluntas a Domino <note>(Prov. VIII, sec.
LXX)</note>; ideo pro illo Christi non posset esse inanis
oratio. Quando rogavit ergo ne fides ejus deficeret,
quid aliud rogavit, nisi ut haberet in fide liberrimam,
fortissimam, invictissimam, perseverantissimam voluntatem?
Ecce quemadmodum secundum gratiam
Dei, non contra eam, libertas defenditur voluntatis.
Voluntas quippe humana non libertate consequitur
gratiam, sed gratia potius libertatem, et ut perseveret
delectabilem perpetuitatem, et insuperabilem fortitudinem.</p>
          </div3>
<div3>
            <head>18.</head>
            <p>
 Mirandum est quidem, multumque mirandum,
quod filiis suis quibusdam Deus quos regeneravit in
Christo, quibus fidem, spem, dilectionem dedit, non
dat perseverantiam; cum filiis alienis scelera tanta
dimittat, atque impertita gratia faciat lilios suos.
Quis hoc non miretur? quis hoc non vehementissime
stupeat? Sed etiam illud non minus mirum est, et
tamen verum, atque ita manifestum, ut nec ipsi inimici
gratiae Dei quomodo id negent valeant invenire,
quod filios quosdam amicorum suorum, hoc est regeneratorum
bonorumque fidelium, sine Baptismo
hinc parvulos exeuntes, quibus utique si vellet hujus
lavacri gratiam procuraret, in cujus potestate sunt
omnia, alienat a regno suo, quo parentes mittit illorum,
et quosdam filios inimicorum suorum facit in
manus Christianorum venire, et per hoc lavacrum
<pb n="0927"/>
introducit in regnum, a quo eorum parentes alieni
sunt; cum et illis malum, et istis bonum meritum
nullum sit parvulis, ex eorum propria voluntate. Certe
hic judicia Dei, quoniam justa et alta sunt, nec vituperari
possunt, nec penetrari. In his est et illud de
perseverantia, de qua nunc disputamus. De utrisque
ergo exclamemus, <hi>O altitudo divitiarum sapientiae et
scientiae Dei! quam inscrutabilia sunt judicia ejus!</hi> </p>
          </div3>
<div3>
            <head>19.</head>
            <p>
 Nec miremur nos vestigare non posse investigabiles
vias ejus. Ut enim alia innumerabilia taceam,
quae aliis dantur, aliis non dantur hominibus a Domino
Deo, apud quem non est acceptio personarum <note>(Rom. II, 11)</note>,
nec tribuuntur ista meritis voluntatum,
sicut sunt celeritates, vires, bonae valetudines, et
pulchritudines corporum, ingenia mirabilia, et multarum
artium capaces naturae mentium; vel quae accedunt
 extrinsecus, ut est opulentia, nobilitas, honores,
et caetera hujusmodi, quae quisque ut habeat, non
nisi in Dei est potestate: ut non immorer etiam in
Baptismate parvulorum (quod nullus istorum potest
dicere, sicut illa, ad regnum Dei non pertinere), cur
illi parvulo detur, illi non detur; cum sit utrumque
in potestate Dei, et sine illo Sacramento nemo intret
in regnum Dei: ut ergo haec taceam vel relinquam,
illos ipsos intueantur de quibus agitur. De his enim
disserimus, qui perseverantiam bonitatis non habent,
sed ex bono in malum deficiente bona voluntate moriuntur.
Respondeant, si possunt, cur illos Deus, cum
fideliter et pie viverent, non tunc de vitae hujus periculis
rapuit, ne malitia mutaret intellectum eorum,
et ne fictio deciperet animas eorum. Utrum hoc in
potestate non habuit, an eorum mala futura nescivit?
Nempe nihil horum nisi perversissime atque insanissime
dicitur. Cur ergo non fecit? Respondeant qui
nos irrident, quando in rebus talibus exclamamus, <hi>Quam inscrutabilia sunt judicia ejus, et investigabiles
viae ejus!</hi> 
 Neque enim hoc non donat Deus quibus voluerit,
aut vero Scriptura illa mentitur, quae de morte
velut immatura hominis justi ait, <hi>Raptus est, ne
malitia mutaret intellectum ejus, aut ne fictio deciperet
animam ejus <note>(Sap. IV, 11)</note>
            </hi>. Cur igitur hoc tam magnum
beneficium aliis dat, aliis non dat Deus, apud
quem non est iniquitas, nec acceptio personarum, et
in cujus potestate est quamdiu quisque in hac vita
maneat, quae tentatio dicta est super terram <note>(Job.
VII, 1)</note>? Sicut ergo coguntur fateri, donum Dei esse
ut finiat homo vitam istam, antequam ex bono mutetur
in malum; cur autem aliis donetur, aliis non donetur,
ignorant: ita donum Dei esse in bono perseverantiam
secundum Scripturas, de quibus testimonia
multa jam posui, fateantur nobiscum; et cur aliis detur,
aliis non detur, sine murmure adversus Deum
dignentur ignorare nobiscum.
</p>
          </div3>
        </div2>

<div2>
          <head>CAPUT IX.</head>
<div3>
            <head>20.</head>
            <p>
 Nec nos moveat, quod filiis
suis quibusdam Deus non dat istam perseverantiam.
Absit enim ut ita esset, si de illis praedestinatis essent
<pb n="0928"/>
et secundum propositum vocatis, qui vere sunt
filii promissionis. Nam isti cum pie vivunt, dicuntur
filii Dei: sed quoniam victuri sunt impie et in eadem
impietate morituri, non eos dicit filios Dei prae
scientia Dei. Sunt enim filii Dei, qui nondum sunt
nobis, et sunt jam Deo; de quibus ait evangelista
Joannes, <hi>Quia Jesus moriturus erat pro gente, nec tantum
pro gente, sed etiam ut filios Dei dispersos congregaret
in unum <note>(Joan. XI, 51, 52)</note>
            </hi>: quod utique credendo
futuri erant per Evangelii praedicationem; et
tamen antequam esset factum, jam filii Dei erant in
memoriali Patris sui inconcussa stabilitate conscripti.
Et sunt rursus quidam, qui filii Dei propter susceptam
vel temporaliter gratiam dicuntur a nobis, nec
sunt tamen Deo: de quibus ait idem Joannes, <hi>Ex nobis
exierunt, sed non erant ex nobis; quod si fuissent
ex nobis, permansissent utique nobiscum <note>(I Joan. II, 19)</note>
            </hi>.
Non ait, ex nobis exierunt, sed quia non manserunt
nobiscum, jam non sunt ex nobis; verum ait, <hi>Ex nobis
exierunt, sed non erant ex nobis;</hi> hoc est, Et quando
videbantur in nobis, non erant ex nobis. Et tanquam
ei diceretur, Unde id ostendis? <hi>Quod si fuissent,</hi> 
inquit, <hi>ex nobis, permansissent utique nobiscum.</hi> Filiorum
Dei vox est: Joannes loquitur, in filiis Dei loco
praecipuo constitutus. Cum ergo filii Dei dicunt de his
qui perseverantiam non habuerunt, <hi>Ex nobis exierunt,
sed non erant ex nobis;</hi> et addunt, <hi>Quod si fuissent ex
nobis, permansissent utique nobiscum:</hi> quid aliud dicunt,
nisi, Non erant filii, etiam quando erant in professione
et nomine filiorum? non quia justitiam simulaverunt;
sed quia in ea non permanserunt. Neque
enim ait, Nam si fuissent ex nobis, veram, non fictam
justitiam tenuissent utique nobiscum: sed, <hi>si fuissent,</hi> 
inquit, <hi>ex nobis, permansissent utique nobiscum.</hi> In bono
illos volebat procul dubio permanere. Erant itaque
in bono, sed quia in eo non permanserunt, id est non
usque in finem perseveraverunt, <hi>non erant,</hi> inquit, <hi>ex
nobis,</hi> et quando erant nobiscum; hoc est, non erant
ex numero filiorum, et quando erant in fide filiorum:
quoniam qui vere filii sunt, praesciti et praedestinati
sunt conformes imaginis Filii ejus, et secundum propositum
vocati sunt ut electi essent. Non enim perit
filius promissionis, sed filius perditionis <note>(Joan.
XVII, 12)</note>.</p>
          </div3>
<div3>
            <head>21.</head>
            <p>
 Fuerunt ergo isti ex multitudine vocatorum:
ex electorum autem paucitate non fuerunt. Non igitur
filiis suis praedestinatis Deus perseverantiam
non dedit; haberent enim eam si in eo filiorum numero
essent: et quid haberent, quod non accepissent,
secundum apostolicam veramque sententiam <note>(I Cor. IV, 7)</note>?
Ac per hoc tales filii Filio Christo dati
essent, quemadmodum ipse dicit ad Patrem, <hi>Ut omne
quod dedisti mihi, non pereat, sed habeat vitam aeternam <note>(Joan. III, 15, et VI, 39)</note>
            </hi>.
Hi ergo Christo intelliguntur
dari, qui ordinati sunt in vitam aeternam. Ipsi sunt illi
praedestinati et secundum propositum vocati, quorum
nullus perit. Ac per hoc nullus eorum ex bono
<pb n="0929"/>
in malum mutatus finit hanc vitam; quoniam sic est
ordinatus, et ideo Christo datus, ut non pereat, sed
habeat vitam aeternam. Et rursus quos dicimus inimicos
ejus, vel parvulos filios inimicorum ejus, quoscumque
eorum sic regeneraturus est, ut in ea fide quae
per dilectionem operatur, hanc vitam finiant; jam et
antequam hoc fiat, in illa praedestinatione sunt filii
ejus, et dati sunt Christo Filio ejus, ut non pereant,
sed habeant vitam aeternam.</p>
          </div3>
<div3>
            <head>22.</head>
            <p>
 Denique ipse Salvator, <hi>Si manseritis,</hi> inquit, <hi>in
verbo meo, vere discipuli mei estis <note>(Joan. VIII, 31)</note>
            </hi>.
Numquid in his computandus est Judas, qui non mansit
in verbo ejus? Numquid in his computandi sunt
illi, de quibus Evangelium sic loquitur, ubi Dominus
cum commendasset manducandam carnem suam et
bibendum sanguinem suum, ait evangelista, <hi>Haec dixit
in synagoga docens, in Capharnaum. Multi ergo
audientes ex discipulis ejus dixerunt, Durus est hic
sermo, quis potest eum audire? Sciens autem Jesus
apud semetipsum quia murmurarent de hoc discipuli
ejus, dixit eis: Hoc vos scandalizat? Si ergo videritis
Filium hominis ascendentem ubi erat prius? Spiritus
est qui vivificat, caro autem non prodest quidquam.
Verba quae ego locutus sum vobis, spiritus et vita sunt.
Sed sunt quidam ex vobis qui non credunt. Sciebat enim
ab initio Jesus, qui essent credentes, et quis traditurus
esset eum; et dicebat: Propterea dixi vobis, Quia nemo
venit ad me, nisi fuerit ei datum a Patre meo. Ex hoc
multi discipulorum ejus abierunt retro, et jam non cum
illo ambulabant <note>(Id. VI, 60-67)</note>
            </hi>. Numquid non et isti
discipuli appellati sunt, loquente Evangelio? Et tamen
non erant vere discipuli, quia non manserunt in
verbo ejus, secundum id quod ait, <hi>Si manseritis in
verbo meo, vere discipuli mei estis.</hi> Quia ergo non habuerunt
perseverantiam, sicut non vere discipuli
Christi, ita nec vere filii Dei fuerunt, etiam quando
esse videbantur et ita vocabantur. Appellamus ergo
nos et electos, et Christi discipulos, et Dei filios,
quia sic appellandi sunt, quos regeneratos pie vivere
cernimus: sed tunc vere sunt quod appellantur, si
manserint in eo propter quod sic appellantur. Si
autem perseverantiam non habent, id est, in eo
quod coeperunt esse non manent, non vere appellantur
quod appellantur et non sunt: apud eum enim
hoc non sunt, cui notum est quod futuri sunt, id est,
ex bonis mali.</p>
          </div3>
<div3>
            <head>23.</head>
            <p>
 Propter hoc Apostolus cum dixisset, <hi>Scimus
quoniam diligentibus Deum omnia cooperatur in bonum;</hi> 
sciens nonnullos diligere Deum, et in eo bono usque
in finem non permanere, mox addidit, <hi>his qui secundum
propositum vocati sunt.</hi> Hi enim in eo quod diligunt
Deum, permanent usque in finem; et qui ad tempus
inde deviant, revertuntur, ut usque in finem perducant,
quod in bono esse coeperunt. Ostendens
autem quid sit secundum propositum vocari, mox
addidit ea quae jam supra posui, <hi>Quoniam quos ante
<pb n="0930"/>
praescivit, et praedestinavit conformes imaginis Filii ejus,
ut sit ipse primogenitus in multis fratribus: quos autem
praedestinavit, illos et vocavit,</hi> scilicet secundum propositum; <hi>quos autem vocavit, ipsos et justificavit; quos autem
justificavit, ipsos et glorificavit 
 <note>(Rom. VIII, 28-30)</note>
            </hi>. Illa
omnia jam facta sunt, <hi>praescivit, praedestinavit, vocavit,
justificavit;</hi> quoniam et omnes jam praesciti ac praedestinati
sunt, et multi jam vocati atque justificati: quod
autem posuit in fine, <hi>illos et glorificavit</hi> (siquidem
illa gloria est hic intelligenda, de qua idem dicit, <hi>Cum Christus apparuerit vita vestra, tunc et vos cum
illo apparebitis in gloria 
<note>Coloss. III, 4</note>
              </hi>), nondum factum
est. Quamvis et illa duo, id est, <hi>vocavit et justificavit,</hi> 
non in omnibus facta sint, de quibus dicta sunt;
adhuc enim usque in finem saeculi multi vocandi et
justificandi sunt: et tamen verba praeteriti temporis
posuit de rebus etiam futuris, tanquam jam fecerit
Deus, quae jam ut fierent ex aeternitate disposuit.
Ideo de illo dicit et propheta Isaias, <hi>Qui fecit quae futura
sunt <note>(Isai XLV, sec. LXX)</note>
            </hi>. Quicumque ergo in Dei providentissima
dispositione praesciti, praedestinati, vocati,
justificati, glorificati sunt, non dico etiam nondum renati,
sed etiam nondum nati, jam filii Dei sunt, et omnino
perire non possunt. Hi vere veniunt ad Christum;
quia ita veniunt, quomodo ipse dicit, <hi>Omne quod dat
mihi Pater, ad me veniet; et eum qui venit ad me, non
ejiciam foras.</hi> Et paulo post, <hi>Haec est,</hi> inquit, <hi>voluntas
ejus qui misit me Patris, ut omne quod dedit mihi
non perdam ex eo <note>(Joan. VI, 37, 39)</note>
            </hi>. Ab illo ergo datur
etiam perseverantia in bono usque in finem: neque
enim datur, nisi eis qui non peribunt; quoniam
qui non perseverant peribunt.</p>
          </div3>
<div3>
            <head>24.</head>
            <p>
 Talibus Deus diligentibus eum omnia cooperatur
in bonum; usque adeo prorsus omnia, ut etiam
si qui eorum deviant et exorbitant, etiam hoc
ipsum eis faciat proficere in bonum, quia humiliores
redeunt atque doctiores. Discunt enim in ipsa via
justa cum tremore se exsultare debere, non sibi arrogando
tanquam de sua virtute fiduciam permanendi,
nec dicendo in abundantia sua, Non movebimur in
aeternum. Propter quod eis dicitur, <hi>Servite Domino
in timore, et exultate ei cum tremore, ne quando irascatur
Dominus, et pereatis de via justa <note>(Psal. II, 11,
12)</note>
            </hi>. Neque enim ait, Et non veniatis ad viam justam;
sed, <hi>ne pereatis,</hi> inquit, <hi>de via justa:</hi> quid ostendens,
nisi eos esse commonitos, qui jam ambulant in
via justa, ut in timore Deo serviant, id est, non altum
sapiant, sed timeant <note>(Rom. XI, 20)</note>? quod significat,
Non superbiant, sed humiles sint: unde et alibi dicit, <hi>Non alta sapientes, sed humilibus consentientes <note>(Id. XII, 16)</note>
            </hi>:
exsultent Deo, sed cum tremore; in
nullo gloriantes, quando nostrum nihil sit; ut qui
gloriatur, in Domino glorietur <note>(Jerem. IX, 23, 24)</note>:
ne pereant de via justa, in qua jam ambulare coeperunt,
dum sibi hoc ipsum assignant, quod in ea sunt.
His verbis usus est et Apostolus, ubi ait, <hi>Cum timore
et tremore vestram ipsorum salutem operamini.</hi> Et
<pb n="0931"/>
ostendens quare cum timore et tremore: <hi>Deus est
enim,</hi> inquit, <hi>qui operatur in vobis et velle et operari,
pro bona voluntate <note>(Philipp. II, 12, 13)</note>
            </hi>. Non enim habebat
hunc timorem et tremorem, qui dicebat in
abundantia sua, <hi>Non movebor in aeternum.</hi> Sed quia
filius erat promissionis, non perditionis, expertus
Deo paululum deserente quid esset ipse: <hi>Domine,</hi> 
inquit, <hi>in voluntate tua praestitisti decori meo virtutem;
avertisti faciem tuam a me, et factus sum conturbatus <note>(Psal. XXIX, 7, 8)</note>
            </hi>.
Ecce doctior, et ob hoc etiam humilior,
tenuit viam, jam videns et confitens, in voluntate
sua Deum decori ejus praestitisse virtutem:
quod sibi ipse tribuens et de se praesumens in tali
abundantia quam praestiterat Deus, non de illo qui eam
praestiterat, dicebat, <hi>Non movebor in aeternum.</hi> Factus
est ergo conturbatus, ut se inveniret, et humiliter sapiens,
non solum aeternae vitae, verum etiam in hac
vita piae conversationis et perseverantiae, in quo spes
habenda esset, addisceret. Haec vox et apostoli Petri
esse potuit: dixerat quippe et ipse in abundantia sua, <hi>Animam meam pro te ponam 
 <note>(Joan. XIII, 37)</note>
            </hi>; sibi
festinando tribuens, quod ei fuerat a Domino postea
largiendum. Avertit autem ab illo faciem Dominus,
et factus est conturbatus, ita ut eum mori pro illo
metuens ter negaret. Sed rursus convertit ad eum
faciem suam Dominus, et culpam lacrymis diluit.
Quid est enim aliud, <hi>Respexit eum <note>(Luc. XXII, 61)</note>
            </hi>;
nisi, Faciem, quam paululum ab illo averterat, revocavit
ad eum? Factus ergo fuerat conturbatus: sed
quia didicit non de se ipso fidere, etiam hoc ei profecit
in bonum, faciente illo qui diligentibus eum
omnia cooperatur in bonum; quia secundum propositum
vocatus erat, ut nemo eum posset eripere de
manu Christi, cui datus erat.</p>
          </div3>
<div3>
            <head>25.</head>
            <p>
 Nemo ergo dicat non esse corripiendum qui exorbitat
de via justa, sed ei reditum et perseverantiam
a Domino tantum esse poscendam: nemo prudens
et fidelis hoc dicat. Si enim secundum propositum
vocatus est iste, procul dubio illi, etiam quod
corripitur, Deus cooperatur in bonum. Utrum autem
ita sit vocatus, quoniam qui corripit nescit, faciat
ipse cum charitate quod scit esse faciendum: scit
enim talem corripiendum; facturo Deo aut misericordiam,
aut judicium: misericordiam quidem, si a
massa perditionis ille qui corripitur, gratiae largitate
discretus est, et non est inter vasa irae quae perfecta
sunt in perditionem, sed inter vasa misericordiae
quae praeparavit Deus in gloriam <note>(Rom. IX, 22, 23)</note>;
judicium vero, si in illis est damnatus, in his non est
praedestinatus.
</p>
          </div3>
        </div2>

<div2>
          <head>CAPUT X.</head>
<div3>
            <head>26.</head>
            <p>
 Hic exoritur alia quaestio, non
sane contemnenda, sed in adjutorio Domini, in cujus
manu sunt et nos et sermones nostri <note>(Sap. VII, 16)</note>,
aggredienda atque solvenda. Quaeritur enim a nobis,
<pb n="0932"/>
quantum attinet ad hoc donum Dei, quod est in bono
perseverare usque in finem, quid de ipso primo homine
sentiamus, qui certe sine ullo vitio factus est
rectus. Nec dico: Si perseverantiam non habuit,
quomodo sine vitio fuit, cui tam necessarium Dei donum
defuit? Huic namque interrogationi facile
respondetur, eum perseverantiam non habuisse, quia
in eo bono, quo sine vitio fuit, non perseveravit:
coepit enim habere vitium ex quo cecidit; et si coepit,
antequam coepisset, utique sine vitio fuit. Aliud est
enim non habere vitium; et aliud est in ea bonitate,
in qua nullum vitium est, non manere. Eo quippe
ipso quod non dicitur nunquam sine vitio fuisse, sed
dicitur sine vitio non permansisse, procul dubio demonstratur
sine vitio fuisse, in quo bono non permansisse
culpatur. Sed illud magis quaerendum operosiusque
tractandum est, quomodo respondeamus
eis qui dicunt,  « Si in illa rectitudine in qua sine vitio
factus est, habuit perseverantiam, procul dubio perseveravit
in ea: et si perseveravit, utique non peccavit,
nec illam suam rectitudinem Deumque deseruit.
Eum autem peccasse, et desertorem boni fuisse, veritas
clamat. Non ergo habuit in illo bono perseverantiam:
et si non habuit, non utique accepit.
Quomodo enim et accepisset perseverantiam, et non
perseverasset? Porro, si propterea non habuit, quia
non accepit; quid ipse non perseverando peccavit, qui
perseverantiam non accepit? Neque enim dici potest,
ideo non accepisse, quia non est discretus a massa
perditionis gratiae largitate. Nondum quippe erat illa
in genere humano perditionis massa antequam peccasset,
ex quo tracta est origo vitiata. » </p>
          </div3>
<div3>
            <head>27.</head>
            <p>
 Quapropter saluberrime confitemur, quod rectissime
credimus, Deum Dominumque rerum omnium,
qui creavit omnia bona valde, et mala ex
bonis exoritura esse praescivit, et scivit magis ad
suam omnipotentissimam bonitatem pertinere, etiam
de malis bene facere, quam mala esse non sinere,
sic ordinasse Angelorum et hominum vitam, ut in ea
prius ostenderet quid posset eorum liberum arbitrium,
deinde quid posset suae gratiae beneficium justitiaeque
judicium. Denique angeli quidam, quorum princeps
est qui dicitur diabolus, per liberum arbitrium a Domino
Deo refugae facti sunt. Refugientes tamen ejus
bonitatem, qua beati fuerunt, non potuerunt ejus
effugere judicium, per quod miserrimi effecti sunt.
Caeteri autem per ipsum liberum arbitrium in veritate
steterunt, eamque de suo casu nunquam futuro certissimam
scire meruerunt. Si enim nos de Scripturis
sanctis nosse potuimus sanctos Angelos jam nullos
esse casuros; quanto magis hoc ipsi revelata sibi sublimius
veritate noverunt? Nobis quippe beata sine
fine vita promissa est, et aequalitas Angelorum: ex
qua promissione certi sumus, cum ad illam vitam
post judicium venerimus, non inde nos esse lapsuros:
<pb n="0933"/>
quod si de se ipsis Angeli nesciunt, non aequales, sed
beatiores erimus. Veritas autem nobis eorum promisit
aequalitatem <note>(Matth. XXII, 30)</note>. Certum est igitur
hoc eos nosse per speciem, quod nos per fidem, nullam
scilicet ruinam cujusquam sancti angeli jam futuram.
Diabolus vero et angeli ejus, etsi beati erant
antequam caderent, et se in miseriam casuros esse
nesciebant, erat tamen adhuc quod eorum adderetur
beatitudini, si per liberum arbitrium in veritate stetissent,
donec istam summae beatitudinis plenitudinem,
tanquam praemium ipsius permansionis acciperent,
id est, ut magna per Spiritum sanctum data
abundantia charitatis Dei, cadere ulterius omnino non
possent, et hoc de se certissime nossent. Hanc plenitudinem
beatitudinis non habebant: sed quia nesciebant
suam futuram miseriam, minore quidem, sed
tamen beatitudine sine ullo vitio fruebantur. Nam si
suum casum futurum nossent aeternumque supplicium,
beati utique esse non possent, quos hujus tanti mali
metus jam tunc miseros esse compelleret.</p>
          </div3>
<div3>
            <head>28.</head>
            <p>
 Sic et hominem fecit cum libero arbitrio, et
quamvis sui futuri casus ignarum, tamen ideo beatum,
quia et non mori et miserum non fieri in sua potestate
esse sentiebat. In quo statu recto ac sine vitio, si per
ipsum liberum arbitrium manere voluisset, profecto
sine ullo mortis et infelicitatis experimento, acciperet
illam, merito hujus permansionis, beatitudinis plenitudinem,
qua et sancti Angeli sunt beati, id est, ut
cadere non posset ulterius, et hoc certissime sciret.
Nam neque ipse posset etiam in paradiso beatus esse,
imo ibi non esset, ubi esse miserum non deceret, si
eum sui casus praescientia timore tanti mali miserum
faceret. Quia vero per liberum arbitrium Deum
deseruit, justum judicium Dei expertus est, ut cum
tota sua stirpe, quae in illo adhuc posita tota cum illo
peccaverat, damnaretur. Quotquot enim ex hac stirpe
gratia Dei liberantur, a damnatione utique liberantur,
qua jam tenentur obstricti. Unde etiamsi nullus liberaretur,
justum Dei judicium nemo juste reprehenderet.
Quod ergo pauci in comparatione pereuntium,
in suo vero numero multi liberantur, gratia fit, gratis
fit, gratiae sunt agendae quia fit, ne quis velut de suis
meritis extollatur, sed omne os obstruatur <note>(Rom. III,
19)</note>, et qui gloriatur, in Domino glorietur.
</p>
          </div3>
        </div2>

<div2>
          <head>CAPUT XI.</head>
<div3>
            <head>29.</head>
            <p>
 Quid ergo? Adam non habuit
Dei gratiam? Imo vero habuit magnam, sed disparem.
Ille in bonis erat, quae de bonitate sui Conditoris acceperat:
neque enim ea bona et ille suis meritis
comparaverat, in quibus prorsus nullum patiebatur
malum. Sancti vero in hac vita, ad quos pertinet liberationis
haec gratia, in malis sunt, ex quibus clamant
ad Deum, <hi>Libera nos a malo <note>(Matth. VI, 13)</note>
            </hi>.
Ille in illis bonis Christi morte non eguit: istos a
reatu et haereditario et proprio, illius Agni sanguis
absolvit. Ille non opus habebat eo adjutorio, quod
implorant isti cum dicunt: <hi>Video aliam legem in
<pb n="0934"/>
membris meis, repugnantem legi mentis meae, et captivantem
me in lege peccati, quae est in membris meis. Infelix
ego homo, quis me liberabit de corpore mortis hujus?
Gratia Dei per Jesum Christum Dominum nostrum <note>(Rom. VII, 23-25)</note>
            </hi>.
Quoniam in eis caro concupiscit
adversus spiritum, et spiritus adversus carnem <note>(Galat.
V, 17)</note>, atque in tali certamine laborantes ac periclitantes 
dari sibi pugnandi vincendique virtutem per
Christi gratiam poscunt. Ille vero nulla tali rixa de
se ipso adversus se ipsum tentatus atque turbatus,
in illo beatitudinis loco sua secum pace fruebatur.</p>
          </div3>
<div3>
            <head>30.</head>
            <p>
 Proinde etsi non interim laetiore nunc; verumtamen
potentiore gratia indigent isti: et quae potentior
quam Dei unigenitus Filius, aequalis Patri et
coaeternus, pro eis homo factus, et sine suo ullo vel
originali vel proprio peccato ab hominibus peccatoribus
crucifixus? Qui quamvis die tertio resurrexit,
nunquam moriturus ulterius; pertulit tamen pro mortalibus
mortem, qui mortuis praestitit vitam, ut redempti
ejus sanguine, tanto ac tali pignore accepto
dicerent: <hi>Si Deus pro nobis, quis contra nos? Qui
Filio suo proprio non pepercit, sed pro nobis omnibus
tradidit eum, quomodo non et cum illo omnia nobis donavit <note>(Rom. VIII, 31, 32)</note>
            </hi>?
Deus ergo naturam nostram,
id est animam rationalem carnemque hominis
Christi suscepit, susceptione singulariter mirabili
vel mirabiliter singulari, ut nulli justitiae suae praecedentibus
meritis Filius Dei sic esset ab initio quo esse
homo coepisset, ut ipse et Verbum quod sine initio est,
una persona esset. Neque enim quisquam tanta rei
hujus et fidei caecus est ignorantia, ut audeat dicere,
quamvis de Spiritu sancto et virgine Maria filium hominis
natum, per liberum tamen arbitrium bene vivendo,
et sine peccato bona opera faciendo meruisse
ut esset Dei Filius, resistente Evangelio atque dicente, <hi>Verbum caro factum est 
 <note>(Joan. I, 14)</note>
            </hi>. Nam ubi hoc
factum est, nisi in utero virginali, unde fuit initium
hominis Christi? Itemque Virgine requirente, quomodo
fieret quod ei per angelum nuntiabatur, angelus
respondit, <hi>Spiritus sanctus superveniet in te</hi>, <hi>et
virtus Altissimi obumbrabit tibi: propterea, quod nascetur
ex te Sanctum, vocabitur Filius Dei <note>(Luc. I, 35)</note>
            </hi>. <hi>Propterea,</hi> 
 inquit: non propter opera, quae nondum
nati utique nulla sunt; sed <hi>propterea</hi> quia <hi>Spiritus
sanctus superveniet in te, et virtus Altissimi obumbrabit
tibi, quod nascetur ex te Sanctum, vocabitur Filius Dei.</hi> 
Ista nativitas profecto gratuita conjunxit in unitate
personae hominem Deo, carnem Verbo. Istam nativitatem
bona opera secuta sunt, non bona opera meruerunt.
Neque enim metuendum erat, ne isto ineffabili
modo in unitatem personae a Verbo Deo natura
humana suscepta, per liberum voluntatis peccaret
arbitrium, cum ipsa susceptio talis esset, ut natura
hominis a Deo ita suscepta, nullum in se motum
<pb n="0935"/>
malae voluntatis admitteret. Per hunc Mediatorem
Deus ostendit eos, quos ejus sanguine redemit, facere
se ex malis deinceps in aeternum bonos, quem sic
suscepit, ut nunquam esset malus, nec ex malo factus
semper esset bonus.</p>
          </div3>
<div3>
            <head>31.</head>
            <p>
 Istam gratiam non habuit homo primus, qua
nunquam vellet esse malus: sed sane habuit, in
qua si permanere vellet, nunquam malus esset, et
sine qua etiam cum libero arbitrio bonus esse non
posset, sed eam tamen per liberum arbitrium deserere
posset. Nec ipsum ergo Deus esse voluit sine
sua gratia, quam reliquit in ejus libero arbitrio. Quoniam
liberum arbitrium ad malum sufficit, ad bonum
autem parum est, nisi adjuvetur ab omnipotenti
bono. Quod adjutorium si homo ille per liberum non
deseruisset arbitrium, semper esset bonus: sed deseruit,
et desertus est. Tale quippe erat adjutorium,
quod desereret cum vellet. Haec prima est gratia
quae data est primo Adam: sed hac potentior est in
secundo Adam. Prima est enim qua fit ut habeat homo
justitiam si velit: secunda ergo plus potest, qua etiam
fit ut velit, et tantum velit, tantoque ardore diligat, ut
carnis voluntatem contraria concupiscentem voluntate
spiritus vincat. Nec illa quidem parva erat, qua demonstrata
est etiam potentia liberi arbitrii, quoniam
sic adjuvabatur, ut sine hoc adjutorio in bono non
maneret, sed hoc adjutorium si vellet desereret. Haec
autem tanto major est, ut parum sit homini per illam
reparare perditam libertatem, parum sit denique non
posse sine illa vel apprehendere bonum, vel permanere
in bono si velit, nisi etiam efficiatur ut
velit.</p>
          </div3>
<div3>
            <head>32.</head>
            <p>
 Tunc ergo dederat homini Deus bonam voluntatem;
in illa quippe eum fecerat qui fecerat rectum:
dederat adjutorium, sine quo in ea non
posset permanere si vellet; ut autem vellet, in ejus
libero reliquit arbitrio. Posset ergo permanere si
vellet: quia non deerat adjutorium per quod posset,
et sine quo non posset perseveranter bonum tenere
quod vellet. Sed quia noluit permanere, profecto ejus
culpa est, cujus meritum fuisset, si permanere voluisset:
sicut fecerunt Angeli sancti, qui cadentibus aliis
per liberum arbitrium, per idem liberum arbitrium
steterunt ipsi, et hujus permansionis debitam mercedem
recipere meruerunt, tantam scilicet beatitudinis
plenitudinem, qua eis certissimum sit semper se
in illa esse mansuros. Si autem hoc adjutorium vel
angelo vel homini, cum primum facti sunt, defuisset;
<pb n="0936"/>
quoniam non talis natura facta erat, ut sine divino adjutorio
posset manere si vellet, non utique sua culpa cecidissent:
adjutorium quippe defuisset, sine quo manere
non possent. Nunc autem quibus deest tale adjutorium,
jam poena peccati est: quibus autem datur, secundum
gratiam datur, non secundum debitum; et tanto amplius
datur per Jesum Christum Dominum nostrum, quibus
id dare Deo placuit, ut non solum adsit sine quo permanere
non possumus, etiam si velimus, verum etiam
tantum ac tale sit, ut velimus. Fit quippe in nobis
per hanc Dei gratiam in bono recipiendo et perseveranter
tenendo, non solum posse quod volumus,
verum etiam velle quod possumus. Quod non fuit in
homine primo: unum enim horum in illo fuit, alterum
non fuit. Namque ut reciperet bonum, gratia non
egebat, quia nondum perdiderat: ut autem in eo
permaneret, egebat adjutorio gratiae, sine quo id
omnino non posset: et acceperat posse si vellet, sed
non habuit velle quod posset; nam si habuisset, perseverasset.
Posset enim perseverare si vellet: quod
ut nollet, de libero descendit arbitrio; quod tunc ita
liberum erat, ut et bene velle posset et male. Quid erit
autem liberius libero arbitrio, quando non poterit
servire peccato, quae futura erat et homini, sicut
facta est Angelis sanctis, merces meriti? Nunc autem
per peccatum perdito bono merito, in his qui liberantur
factum est donum gratiae, quae merces meriti futura
erat.
</p>
          </div3>
        </div2>

<div2>
          <head>CAPUT XII.</head>
<div3>
            <head>33.</head>
            <p>
 Quapropter, bina ista quid
inter se differant, diligenter et vigilanter intuendum
est; posse non peccare, et non posse peccare, posse
non mori, et non posse mori, bonum posse non deserere,
et bonum non posse deserere. Potuit enim
non peccare primus homo, potuit non mori, potuit
bonum non deserere. Numquid dicturi sumus, Non
potuit peccare, qui tale habebat liberum arbitrium?
aut, Non potuit mori, cui dictum est, Si peccaveris,
morte morieris <note>(Gen. II, 17)</note>? aut, Non potuit bonum
deserere, cum hoc peccando deseruerit, et ideo mortuus
sit? Prima ergo libertas voluntatis erat, posse
non peccare; novissima erit multo major, non posse
peccare: prima immortalitas erat, posse non mori;
novissima erit multo major, non posse mori: prima
erat perseverantiae potestas, bonum posse non deserere;
novissima erit felicitas perseverantiae, bonum
non posse deserere. Numquid, quia erunt bona novissima
potiora atque meliora, ideo fuerunt illa prima
vel nulla vel parva?</p>
          </div3>
<div3>
            <head>34.</head>
            <p>
 Itemque ipsa adjutoria distinguenda sunt. Aliud
est adjutorium sine quo aliquid non fit, et aliud est
adjutorium quo aliquid fit. Nam sine alimentis non
<pb n="0937"/>
possumus vivere, nec tamen cum adfuerint alimenta,
eis fit ut vivat qui mori voluerit. Ergo adjutorium
alimentorum est sine quo non fit, non quo fit ut vivamus.
At vero beatitudo quam non habet homo,
cum data fuerit, continuo fit beatus. Adjutorium est
enim non solum sine quo non fit, verum etiam quo
fit propter quod datur. Quapropter hoc adjutorium
et quo fit est, et sine quo non fit: quia et si data
fuerit homini beatitudo, continuo fit beatus; et si
data nunquam fuerit, nunquam erit. Alimenta vero
non consequenter faciunt ut homo vivat: sed tamen
sine illis non potest vivere. Primo itaque homini,
qui in eo bono quo factus fuerat rectus acceperat posse
non peccare, posse non mori, posse ipsum bonum
non deserere, datum est adjutorium perseverantiae,
non quo fieret ut perseveraret, sed sine quo per liberum
arbitrium perseverare non posset. Nunc vero
sanctis in regnum Dei per gratiam Dei praedestinatis
non tale adjutorium perseverantiae datur, sed tale
ut eis perseverantia ipsa donetur; non solum ut sine
isto dono perseverantes esse non possint, verum etiam
ut per hoc donum non nisi perseverantes sint. Non
solum enim dixit, <hi>Sine me nihil potestis facere:</hi> verum
etiam dixit, <hi>Non vos me elegistis; sed ego elegi vos, et
posui vos, ut eatis, et fructum afferatis, et fructus vester
maneat <note>(Joan. XV, 5, 16)</note>
            </hi>. Quibus verbis eis non solum
justitiam, verum etiam in illa perseverantiam se
dedisse monstravit. Christo enim sic eos ponente ut
eant, et fructum afferant, et fructus eorum maneat,
quis audeat dicere, Non manebit? quis audeat dicere,
Forsitan non manebit? <hi>Sine poenitentia sunt enim
dona et vocatio Dei <note>(Rom. XI, 29)</note>
            </hi>: sed vocatio eorum
qui secundum propositum vocati sunt. Pro his igitur
interpellante Christo ne deficiat fides eorum, sine
dubio non deficiet usque in finem: ac per hoc perseverabit
usque in finem, nec eam nisi manentem vitae
hujus inveniet finis.</p>
          </div3>
<div3>
            <head>35.</head>
            <p>
 Major quippe libertas est necessaria adversus
tot et tantas tentationes, quae in paradiso non fuerunt,
dono perseverantiae munita atque firmata, ut
cum omnibus amoribus, terroribus, erroribus suis
vincatur hic mundus: hoc sanctorum martyria docuerunt.
Denique ille et terrente nullo, et insuper
contra Dei terrentis imperium libero usus arbitrio,
non stetit in tanta felicitate, in tanta non peccandi
facilitate: isti autem, non dico terrente mundo, sed
saeviente ne starent, steterunt in fide; cum videret
ille bona praesentia quae fuerat relicturus, isti futura
quae accepturi fuerant non viderent. Unde hoc, nisi
donante illo, a quo misericordiam consecuti sunt ut
fideles essent <note>(I Cor. VII, 25)</note>, a quo acceperunt spiritum,
non timoris, quo persequentibus cederent, sed
<pb n="0938"/>
virtutis et charitatis et continentiae <note>(II Tim. I, 7)</note>, quo
cuncta minantia, cuncta invitantia, cuncta cruciantia
superarent? Illi ergo sine peccato ullo data est, cum
qua conditus est, voluntas libera, et eam fecit servire
peccato: horum vero cum fuisset voluntas serva peccati,
liberata est per illum qui dixit, <hi>Si vos Filius liberaverit,
tunc vere liberi eritis <note>(Joan. VIII, 36)</note>
            </hi>. Et accipiunt
tantam per istam gratiam libertatem, ut quamvis,
quamdiu hic vivunt, pugnent contra concupiscentias
peccatorum, eisque nonnulla subrepant, propter quae
dicant quotidie, <hi>Dimitte nobis debita nostra <note>(Matth.
VI, 12)</note>
            </hi>; non tamen ultra serviant peccato quod est
ad mortem, de quo dicit Joannes apostolus, <hi>Est peccatum
ad mortem; non pro illo dico ut roget <note>(I Joan.
V, 16)</note>
            </hi>. De quo peccato (quoniam non expressum est)
possunt multa et diversa sentiri: ego autem dico id
esse peccatum, fidem quae per dilectionem operatur,
deserere usque ad mortem. Huic peccato ultra non
serviunt, non prima conditione, sicut ille, liberi; sed
per secundum Adam Dei gratia liberati, et ista liberatione
habentes liberum arbitrium quo serviant
Deo, non quo captiventur a diabolo. Liberati enim a
peccato servi facti sunt justitiae <note>(Rom. VI, 18)</note>, in qua
stabunt usque in finem, donante sibi illo perseverantiam,
qui eos praescivit, et praedestinavit, et secundum
propositum vocavit, et justificavit, et glorificavit;
quoniam illa quae de his promisit, etiam futura jam
fecit: cui promittenti <hi>credidit Abraham, et deputatum
est illi ad justitiam.</hi> Dedit enim <hi>gloriam Deo, plenissime
credens,</hi> sicut scriptum est, <hi>quia quae promisit, potens
est et facere.</hi> </p>
          </div3>
<div3>
            <head>36.</head>
            <p>
 Ipse ergo illos bonos facit, ut bona faciant.
Neque enim propterea eos promisit Abrahae, quia
praescivit a se ipsis bonos futuros. Nam si ita est, non
suum, sed eorum est quod promisit. Non autem sic
credidit Abraham, sed, <hi>non est infirmatus in fide, dans
gloriam Deo, et plenissime credens quia quae promisit,
potens est et facere <note>(Rom. IV, 3, 19-21)</note>
            </hi>. Non ait, Quae
praescivit, potens et promittere; aut, Quae praedixit,
potens est ostendere; aut, Quae promisit, potens est
praescire: sed, <hi>quae promisit, potens est et facere.</hi> Ipse
igitur eos facit perseverare in bono, qui facit bonos.
Qui autem cadunt et pereunt, in praedestinatorum
numero non fuerunt. Quamvis ergo de omnibus regeneratis
et pie viventibus loqueretur Apostolus, dicens, <hi>Tu quis es qui judices alienum servum? suo domine
stat aut cadit;</hi> 
 continuo tamen respexit ad praedestinatos,
et ait, <hi>Stabit autem:</hi> et ne hoc sibi arrogarent, <hi>Potens est enim Deus,</hi> 
 inquit, <hi>statuere eum <note>(Id. XIV, 4)</note>
            </hi>.
Ipse itaque dat perseverantiam, qui statuere potens
est eos qui stant, ut perseverantissime stent; vel restituere
qui ceciderunt: Dominus enim erigit elisos <note>(Psal. CXLV, 8)</note>.</p>
          </div3>
<div3>
            <head>37.</head>
            <p>
 Ut ergo non acciperet hoc donum Dei, id est in
bono perseverantiam, primus homo, sed perseverare
<pb n="0939"/>
vel non perseverare in ejus relinqueretur arbitrio,
tales vires habebat ejus voluntas, quae sine ullo fuerat
instituta peccato, et nihil illi ex se ipso concupiscentialiter
resistebat, ut digne tantae bonitati et
tantae bene vivendi facilitati perseverandi committeretur
arbitrium: Deo quidem praesciente quid esset
facturus injuste; praesciente tamen, non ad hoc cogente:
sed simul sciente quid de illo ipse faceret
juste. Nunc vero posteaquam est illa magna peccati
merito amissa libertas, etiam majoribus donis adjuvanda
remansit infirmitas. Placuit enim Deo, quo
maxime humanae superbiam praesumptionis exstingueret, <hi>ut non glorietur omnis caro coram ipso,</hi> 
 id est,
omnis homo. Unde autem non glorietur caro coram
ipso, nisi de meritis suis? quae quidem potuit habere,
sed perdidit; et per quod habere potuit, per hoc perdidit,
hoc est, per liberum arbitrium: propter quod
non restat liberandis nisi gratia liberantis. Ita ergo
non gloriatur omnis caro coram ipso. Non enim gloriantur
injusti, qui non habent unde; nec justi, quia
ex ipso habent unde, nec habent gloriam suam nisi
ipsum, cui dicunt, <hi>Gloria mea, et exaltans caput meum <note>(Psal. III, 4)</note>
            </hi>.
Ac per hoc ad omnem hominem pertinet
quod scriptum est, <hi>Ut non glorietur omnis caro
coram ipso.</hi> Ad justos autem illud, <hi>Qui gloriatur, in
Domino glorietur.</hi> Hoc enim Apostolus apertissime
ostendit, qui cum dixisset, <hi>Ut non glorietur omnis caro
coram ipso;</hi> ne putarent sancti sine gloria se remansisse,
mox addidit, <hi>Ex ipso autem vos estis in Jesu
Christo, qui factus est nobis sapientia a Deo, et justitia,
et sanctificatio, et redemptio; ut, quemadmodum scriptum
est, Qui gloriatur, in Domino glorietur <note>(I Cor. I,
29-31)</note>
            </hi>. Hinc est quod in hoc loco miseriarum, ubi
tentatio est vita humana super terram <note>(Job VII, 1)</note>, <hi>virtus in infirmitate perficitur 
 <note>(II Cor. XII, 9)</note>
            </hi>: quae virtus,
nisi <hi>ut qui gloriatur, in Domino glorietur?</hi> </p>
          </div3>
<div3>
            <head>38.</head>
            <p>
 Ac per hoc nec de ipsa perseverantia boni
voluit Deus sanctos suos in viribus suis, sed in ipso
gloriari: qui eis non solum dat adjutorium quale primo
homini dedit, sine quo non possint perseverare si
velint; sed in eis etiam, operatur et velle: ut quoniam
non perseverabunt, nisi et possint et velint,
perseverandi eis et possibilitas et voluntas divinae
gratiae largitate donetur. Tantum quippe Spiritu sancto
accenditur voluntas eorum, ut ideo possint, quia
sic volunt; ideo sic velint, quia Deus operatur ut velint.
Nam si in tanta infirmitate vitae hujus (in qua
tamen infirmitate propter elationem reprimendam
perfici virtutem oportebat) ipsis relinqueretur voluntas
sua, ut in adjutorio Dei sine quo perseverare
non possent, manerent si vellent, nec Deus in eis
operaretur ut vellent, inter tot et tantas tentationes
infirmitate sua voluntas ipsa succumberet, et ideo
perseverare non possent, quia deficientes infirmitate
nec vellent, aut non ita vellent infirmitate voluntatis
<pb n="0940"/>
ut possent. Subventum est igitur infirmitati voluntatis
humanae, ut divina gratia indeclinabiliter et inseparabiliter
 ageretur; et ideo, quamvis infirma, non tamen
deficeret, neque adversitate aliqua vinceretur.
Ita factum est ut voluntas hominis invalida et imbecilla
in bono adhuc parvo perseveraret per virtutem
Dei: cum voluntas primi hominis fortis et sana in
bono ampliore non perseveraverit, habens virtutem
liberi arbitrii; quamvis non defuturo adjutorio Dei
sine quo non posset perseverare si vellet, non tamen
tali quo in illo Deus operaretur ut vellet. Fortissimo
quippe dimisit atque permisit facere quod vellet: infirmis
servavit, ut ipso donante invictissime quod
bonum est vellent, et hoc deserere invictissime nollent.
Dicente ergo Christo, <hi>Rogavi pro te ne deficiat
fides tua <note>(Luc. XXII, 32)</note>
            </hi>, intelligamus ei dictum, qui
aedificatur super petram. Atque ita homo Dei non solum
quia misericordiam consecutus est ut fidelis esset,
verum etiam quia fides ipsa non deficit, <hi>qui gloriatur,
in Domino glorietur.</hi> 
</p>
          </div3>
        </div2>

<div2>
          <head>CAPUT XIII.</head>
<div3>
            <head>39.</head>
            <p>
 Haec de his loquor, qui praedestinati
sunt in regnum Dei, quorum ita certus est numerus,
ut nec addatur eis quisquam, nec minuatur ex
eis: non de his qui, cum annuntiasset et locutus esset,
multiplicati sunt super numerum <note>(Psal. XXXIX, 6)</note>.
Ipsi enim vocati dici possunt, non autem electi, quia
non secundum propositum vocati. Certum vero esse
numerum electorum, neque augendum neque minuendum,
quamvis et Joannes Baptista significet, ubi dicit, <hi>Facite ergo fructum dignum poenitentiae: et nolite dicere
apud vosmetipsos, Patrem habemus Abraham; potens est
enim Deus de lapidibus istis suscitare filios Abrahae <note>(Matth. III, 8, 9)</note>
            </hi>;
ut ostendat sic istos esse amputandos
si non fecerint fructum, ut non desit numerus qui
promissus est Abrahae: tamen apertius in Apocalypsi
dicitur, <hi>Tene quod habes, ne alius accipiat coronam
tuam <note>(Apoc. III, 11)</note>
            </hi>. Si enim alius non est accepturus
nisi iste perdiderit, certus est numerus.</p>
          </div3>
<div3>
            <head>40.</head>
            <p>
 Quod autem etiam perseveraturis sanctis sic
ista dicuntur, quasi eos perseveraturos habeatur incertum:
non aliter haec audire debent, quibus expedit
non altum sapere, sed timere <note>(Rom. XI, 20)</note>. Quis
enim ex multitudine fidelium, quamdiu in hac mortalitate
vivitur, in numero praedestinatorum se esse
praesumat? Quia id occultari opus est in hoc loco, ubi
<pb n="0941"/>
sic cavenda est elatio, ut etiam per satanae angelum,
ne extolleretur, tantus colaphizaretur apostolus <note>(II Cor. XII, 7)</note>.
Hinc Apostolis dicebatur, <hi>Si manseritis
in me <note>(Joan. XV, 7)</note>
            </hi>: dicente illo qui eos utique sciebat
esse mansuros. Et per prophetam, <hi>Si volueritis et
audieritis me <note>(Isai. I, 19)</note>
            </hi>: cum sciret ipse in quibus
operaretur et velle <note>(Philipp. II, 13)</note>. Et similia multa
dicuntur. Nam propter hujus utilitatem secreti, ne
forte quis extollatur, sed omnes etiam qui bene currunt
timeant, dum occultum est qui perveniant: propter
hujus ergo utilitatem secreti credendum est
quosdam de filiis perditionis, non accepto dono perseverandi
usque in finem, in fide quae per dilectionem
operatur incipere vivere, et aliquandiu fideliter ac
juste vivere, et postea cadere, neque de hac vita
priusquam hoc eis contingat auferri. Quorum si nemini
contigisset, tamdiu haberent homines istum
saluberrimum timorem, quo vitium elationis opprimitur,
donec ad Christi gratiam qua pie vivitur pervenirent,
deinceps jam securi nunquam se ab illo esse
casuros. Quae praesumptio in isto tentationum loco
non expedit, ubi tanta est infirmitas, ut superbiam
possit generare securitas. Denique etiam hoc erit; sed
tunc, quod jam est in angelis, etiam in hominibus
erit, quando ulla superbia esse non poterit. Numerus
ergo sanctorum per Dei gratiam Dei regno praedestinatus,
donata sibi etiam usque in finem perseverantia,
illuc integer perducetur, et illic integerrimus jam sine
fine beatissimus servabitur, adhaerente sibi misericordia
Salvatoris sui, sive cum convertuntur, sive
cum praeliantur, sive cum coronantur.</p>
          </div3>
<div3>
            <head>41.</head>
            <p>
 Nam et tunc esse illis Dei misericordiam necessariam
sancta Scriptura testatur, ubi sanctus de
Domino Deo suo dicit animae suae, <hi>Qui coronat te in
miseratione et misericordia <note>(Psal. CII, 4)</note>
            </hi>. Dicit etiam
Jacobus apostolus, <hi>Judicium sine misericordia illi qui
non fecit misericordiam <note>(Jacobi II, 13)</note>
            </hi>: ubi ostendit
etiam in illo judicio, in quo justi coronantur, injustique
damnantur, alios cum misericordia, alios sine
misericordia judicandos. Propter quod etiam mater
Machabaeorum filio suo dicit, <hi>Ut in illa miseratione cum
fratribus te recipiam <note>(II Machab. VII, 29)</note>
            </hi>. <hi>Cum enim rex
justus,</hi> sicut scriptum est, <hi>sederit in throno, non adversabitur
ante eum omne malum. Quis gloriabitur castum
se habere cor? aut quis gloriabitur mundum se esse
a peccato <note>(Prov. XX, 8, 9, sec. LXX)</note>
            </hi>? Ac per hoc etiam
ibi Dei misericordia necessaria est, qua fit beatus,
cui non imputavit Dominus peccatum <note>(Psal. XXXI, 2)</note>.
Sed tunc pro bonorum operum meritis justo judicio
etiam ipsa misericordia tribuetur. Cum enim dicitur, <hi>Judicium sine misericordia illi qui non fecit misericordiam;</hi> 
manifestatur in his in quibus inveniuntur bona
opera misericordiae, judicium cum misericordia fieri;
ac per hoc etiam ipsam misericordiam meritis bonorum
operum reddi. Non sic est nunc, quando non solum
<pb n="0942"/>
nullis bonis, sed etiam multis malis operibus
praecedentibus, misericordia ejus praevenit hominem,
ut liberetur a malis, et quae fecit, et quae facturus
fuerat nisi Dei gratia regeretur, et quae passurus
fuerat in aeternum nisi erueretur a potestate tenebrarum,
et transferretur in regnum Filii charitatis Dei <note>(Coloss. I, 13)</note>.
Verumtamen quia et ipsa vita aeterna,
quam certum est bonis operibus debitam reddi, a
tanto Apostolo gratia Dei dicitur <note>(Rom. VI, 23)</note>, cum
gratia non operibus reddatur, sed gratis detur; sine
ulla dubitatione confitendum est, ideo gratiam vitam
aeternam vocari, quia his meritis redditur, quae gratia
contulit homini. Recte quippe ipsa intelligitur quae
in Evangelio legitur, Gratia pro gratia <note>(Joan. I, 16)</note>,
id est, pro his meritis quae contulit gratia.</p>
          </div3>
<div3>
            <head>42.</head>
            <p>
 Hi vero qui non pertinent ad hunc praedestinatorum
numerum, quos Dei gratia sive nondum habentes
ullum liberum suae voluntatis arbitrium, sive
cum arbitrio voluntatis, ideo vere libero, quia per
ipsam gratiam liberato, perducit ad regnum: hi ergo
qui non pertinent ad istum certissimum et felicissimum
numerum, pro meritis justissime judicantur.
Aut enim jacent sub peccato, quod originaliter generatione
 traxerunt, et cum illo haereditario debito
hinc exeunt, quod non est regeneratione dimissum;
aut per liberum arbitrium alia insuper addiderunt:
arbitrium, inquam, liberum, sed non liberatum; liberum
justitiae, peccati autem servum, quo volvuntur
per diversas noxias cupiditates, alii magis, alii minus;
sed omnes mali, et pro ipsa diversitate diversis suppliciis
judicandi. Aut gratiam Dei suscipiunt, sed temporales
sunt, nec perseverant; deserunt et deseruntur.
Dimissi enim sunt libero arbitrio, non accepto
perseverantiae dono, judicio Dei justo et occulto.
</p>
          </div3>
        </div2>

<div2>
          <head>CAPUT XIV.</head>
<div3>
            <head>43.</head>
            <p>
 Patiantur ergo homines se
corripi quando peccant, nec de ipsa correptione contra
gratiam argumententur, nec de gratia contra correptionem:
quia et peccati justa poena debetur, et ad
ipsam pertinet justa correptio, quae medicinaliter adhibetur,
etiamsi salus aegrotantis incerta est: ut si is
qui corripitur, ad praedestinatorum numerum pertinet,
sit ei correptio salubre medicamentum; si autem non
pertinet, sit ei correptio poenale tormentum. Sub isto
ergo incerto ex charitate adhibenda est, cujus exitus
ignoratur; et pro illo cui adhibetur, orandum est ut
sanetur. Cum autem homines per correptionem in
viam justitiae seu veniunt seu revertuntur, quis operatur
in cordibus eorum salutem, nisi ille qui quolibet
plantante atque rigante, et quolibet in agris vel
arbustulis operante dat incrementum Deus; cui volenti
salvum facere nullum hominum resistit arbitrium?
Sic enim velle seu nolle in volentis aut nolentis
est potestate, ut divinam voluntatem non impediat,
nec superet potestatem. Etiam de his enim qui
faciunt quae non vult, facit ipse quae vult.
<pb n="0943"/>
</p>
          </div3>
<div3>
            <head>44. </head>
            <p>
Et quod scriptum est, quod <hi>vult omnes homines
salvos fieri <note>(I Tim. II, 4)</note>
            </hi>, nec tamen omnes salvi fiunt,
multis quidem modis intelligi potest, ex quibus in aliis
opusculis nostris aliquos commemoravimus <note>(Enchirid.
cap. 103; lib. 22 de Civit. Dei, capp. 1 et 2; supra, lib.
4 contra Julian., cap. 8, etc.)</note>: sed hic unum dicam.
Ita dictum est, <hi>Omnes homines vult salvos fieri,</hi> ut intelligantur
omnes praedestinati; quia omne genus
hominum in eis est. Sicut dictum est Pharisaeis, <hi>Decimatis
omne olus <note>(Luc. XI, 42)</note>
            </hi>: ubi non est intelligendum
nisi omne quod habebant; neque enim omne
olus quod erat in toto terrarum orbe decimabant.
Secundum istum locutionis modum dictum est, <hi>Sicut
et ego omnibus per omnia placeo <note>(I Cor. X, 33)</note>
            </hi>. Numquid
enim qui hoc dixit, placebat etiam tam multis
persecutoribus suis? Sed placebat omni generi hominum,
quod Christi congregabat Ecclesia, sive jam intus
positis, sive introducendis in eam.</p>
          </div3>
<div3>
            <head>45.</head>
            <p>
 Non est itaque dubitandum, voluntati Dei, qui
in coelo et in terra omnia quaecumque voluit fecit <note>(Psal. CXXXIV, 6)</note>,
et qui etiam illa quae futura sunt
fecit <note>(Isai. XLV, sec. LXX)</note>, humanas voluntates non
posse resistere, quominus faciat ipse quod vult:
quandoquidem etiam de ipsis hominum voluntatibus,
quod vult, cum vult, facit. Nisi forte (ut ex multis
aliqua commemorem) quando Deus voluit Saüli regnum
dare, sic erat in potestate Israelitarum subdere
se memorato viro, sive non subdere, quod utique in
eorum erat positum voluntate, ut etiam Deo valerent
resistere. Qui tamen hoc non fecit, nisi per ipsorum
hominum voluntates, sine dubio habens humanorum
cordium quo placeret inclinandorum omnipotentissimam
potestatem. Sic enim scriptum est, <hi>Et dimisit
Samuel populum, et abiit unusquisque in locum suum;
et Saül abiit in domum suam in Gabaa; et abierunt potentes
quorum tetigit Dominus corda cum Saüle. Et filii
pestilentes dixerunt: Quis salvabit nos? hic</hi>? <hi>Et inhonoraverunt
eum, et non attulerunt ei munera <note>(I Reg. X,
25-27)</note>
            </hi>. Numquid aliquis dicturus est, non iturum fuisse
cum Saül, quemquam eorum, quorum tetigit corda
Dominus ut irent cum illo; aut isse aliquem pestilentium,
quorum ut hoc facerent corda non tetigit?
Item de David, quem Dominus in regnum successu
prosperiore constituit, ita legitur: <hi>Et ambulabat David
proficiens, et magnificabatur, et Dominus erat cum
illo <note>(I Par. XI, 9)</note>
            </hi>. Hoc cum praemissum fuisset, paulo
post dictum est: <hi>Et Spiritus induit Amasai principem
friginta</hi>, <hi>et dixit: Tui sumus, o David, et tecum futuri,
fili Jesse. Pax, pax tibi, et pax adjutoribus tuis, quia
auxiliatus est tibi Deus.</hi> Numquid iste posset adversari
voluntati Dei, et non potius ejus facere voluntatem,
qui in ejus corde operatus est per Spiritum suum
quo indutus est, ut hoc vellet, diceret, et faceret?
Item paulo post ait eadem Scriptura: <hi>Omnes hi viri
<pb n="0944"/>
bellatores, dirigentes aciem corde pacifico venerunt in
Hebron, ut constituerent David super omnem Israel <note>(I
Par. XII, 18, 38)</note>
            </hi>. Sua voluntate utique isti constituerunt
regem David. Quis non videat? quis hoc neget?
Non enim hoc non ex animo, aut non ex bona
voluntate fecerunt, quod fecerunt corde pacifico:
et tamen hoc in eis egit, qui in cordibus hominum
quod voluerit operatur. Propter quod praemisit
Scriptura, <hi>Et ambulabat David proficiens, et magnificabatur,
et Dominus omnipotens erat cum illo.</hi> Ac per
hoc Dominus omnipotens qui erat cum illo, adduxit
istos ut eum regem constituerent. Et quomodo adduxit?
numquid corporalibus ullis vinculis alligavit? Intus
egit, corda tenuit, corda movit, eosque voluntatibus
eorum, quas ipse in illis operatus est, traxit. Si
ergo cum voluerit reges in terra Deus constituere,
magis habet in potestate voluntates hominum quam
ipsi suas; quis alius facit ut salubris sit correptio, et
fiat in correpti corde correctio, ut coelesti constituatur
in regno?
</p>
          </div3>
        </div2>

<div2>
          <head>CAPUT XV.</head>
<div3>
            <head>46.</head>
            <p>
 Corripiantur itaque a praepositis
suis subditi fratres correptionibus de charitate
venientibus, pro culparum diversitate diversis, vel
minoribus, vel amplioribus. Quia et ipsa quae damnatio
nominatur, quam facit episcopale judicium, qua
poena in Ecclesia nulla major est, potest, si Deus
voluerit, in correptionem saluberrimam cedere atque
proficere. Neque enim scimus quid contingat sequenti
die; aut ante finem vitae hujus de aliquo desperandum
est; aut contradici Deo potest, ne respiciat et det poenitentiam,
et accepto sacrificio spiritus contribulati
cordisque contriti a reatu quamvis justae damnationis
absolvat, damnatumque ipse non damnet. Pastoralis
tamen necessitas habet, ne per plures serpant dira
contagia, separare ab ovibus sanis morbidam: ab illo,
cui nihil est impossibile, ipsa forsitan separatione sanandam.
Nescientes enim quis pertineat ad praedestinatorum
numerum, quis non pertineat; sic affici debemus
charitatis affectu, ut omnes velimus salvos fieri.
Hoc quippe fit, cum singulos quosque, ut occurrerint
cum quibus id agere valeamus, ad hoc conamur addudere,
ut justificati ex fide pacem habeant ad Deum <note>(Rom. V, 1)</note>:
quam praedicabat etiam Apostolus, cum
dicebat, <hi>Pro Christo ergo legatione fungimur, tanquam
Deo exhortante per nos: obsecramus pro Christo, reconciliari
Deo <note>(II Cor. V, 20)</note>
            </hi>. Quid est enim ei reconciliari,
nisi pacem ad illum habere? Propter quam pacem
etiam ipse Dominus Jesus dixit discipulis suis: <hi>In quamcumque domum intraveritis, primum dicite,
Pax huic domui: et si ibi fuerit filius pacis, requiescet
super illum pax vestra; sin autem, ad vos revertetur <note>(Luc. X, 5, 6)</note>
            </hi>.
Cum hanc evangelizant pacem, de
quibus praedictum est, <hi>Quam speciosi pedes eorum qui
annuntiant pacem, qui annuntiant bona <note>(Isai. LII, 7)</note>
            </hi>!
nobis quidem tunc incipit esse quisque filius pacis,
cum obedierit et crediderit huic Evangelio, et ex fide
<pb n="0945"/>
justificatus pacem ad Deum habere coeperit: secundum
autem praedestinationem Dei, jam filius pacis
erat. Neque enim dictum est, Super quem requieverit
pax vestra, fiet filius pacis: sed, <hi>Si ibi fuerit,</hi> inquit, <hi>filius pacis, requiescet super illam domum 
 pax vestra.</hi> 
Jam ergo et antequam illi annuntiaretur haec pax, filius
pacis ibi erat, sicut eum noverat atque praescierat
non evangelista, sed Deus. Ad nos ergo qui nescimus
quisnam sit filius pacis, aut non sit, pertinet nullum
exceptum facere, nullumque discernere; sed velle
omnes salvos fieri, quibus praedicamus hanc pacem.
Neque enim metuendum est ne perdamus eam, si ille
cui praedicamus, non est filius pacis, ignorantibus nobis:
ad nos enim revertetur, id est, nobis proderit
ista praedicatio, non et illi; si autem super eum pax
praedicata requieverit, et nobis, et illi.</p>
          </div3>
<div3>
            <head>47.</head>
            <p>
 Quia ergo nos qui salvi futuri sint nescientes,
omnes quibus praedicamus hanc pacem salvos fieri
velle Deus jubet, et ipse in nobis hoc operatur, diffundendo
istam charitatem in cordibus nostris per
Spiritum sanctum qui datus est nobis <note>(Rom. V, 5)</note>:
potest etiam sic intelligi, quod <hi>omnes homines Deus
vult salvos fieri;</hi> quoniam nos facit velle: sicut <hi>misit
Spiritum Filii sui clamantem, Abba, Pater <note>(Galat.
IV, 6)</note>
            </hi>, id est, nos clamare facientem. De ipso quippe
Spiritu, alio loco dicit, <hi>Accepimus Spiritum adoptionis
filiorum, in quo clamamus, Abba, Pater <note>(Rom. VIII, 15)</note>
            </hi>.
Nos ergo clamamus, sed ille clamare dictus est, qui
efficit ut clamemus. Si ergo clamantem Spiritum
recte dixit Scriptura, a quo efficitur ut clamemus;
recte etiam volentem Deum a quo efficitur ut velimus.
Ac per hoc, quia et corripiendo nihil aliud debemus
agere, nisi ut ab ista pace quae est ad Deum
non recedatur, aut ad eam qui recesserat revertatur,
nos agamus sine desperatione quod agimus. Si filius
pacis est quem corripimus, requiescet super eum
pax nostra: sin autem, ad nos revertetur.</p>
          </div3>
<div3>
            <head>48.</head>
            <p>
 Quamvis itaque etiam dum quorumdam fides
subvertitur, firmum Dei fundamentum stet, quoniam
scivit Dominus qui sunt ejus: non tamen ideo nos
pigri et negligentes esse debemus in corripiendis, qui
corripiendi sunt. Neque enim frustra dictum est, <hi>Corrumpunt mores bonos colloquia mala 
 <note>(I Cor. XV,
33)</note>
            </hi>; et, <hi>Peribit infirmus in tua scientia, frater, propter
<pb n="0946"/>
quem Christus mortuus est <note>(I Cor. VIII, 11)</note>
            </hi>. Non argumentemur
contra ista praecepta salubremque terrorem
dicentes, Et corrumpant mores bonos colloquia
mala; Et, pereat infirmus, quid ad nos? Firmum fundamentum
Dei stat, et nemo perit nisi filius perditionis.
</p>
          </div3>
        </div2>

<div2>
          <head>CAPUT XVI.</head>
<p>Absit ut ista garrientes, securos
nos in hac negligentia esse debere credamus. Verum
est enim quia nemo perit, nisi filius perditionis: sed
ait Deus per Ezechielem prophetam, <hi>Ille quidem in
peccato suo morietur, sanguinem vero ejus de manu
speculatoris requiram <note>(Ezech. III, 18)</note>
            </hi>.</p>
<div3>
            <head>49.</head>
            <p>
 Proinde, quantum ad nos pertinet, qui praedestinatos
a non praedestinatis discernere non valemus,
et ob hoc omnes salvos fieri velle debemus;
omnibus, ne pereant, vel ne alios perdant, adhibenda
est a nobis medicinaliter severa correptio: Dei est
autem illis eam facere utilem, quos ipse praescivit et
praedestinavit conformes imaginis Filii sui. Si enim
aliquando timore non corripimus, ne aliquis inde pereat;
cur non etiam timore corripimus, ne aliquis inde
plus pereat? Neque enim dilectionis viscera majora
gestamus quam beatus Apostolus, qui dicit: <hi>Corripite
inquietos, consolamini pusillanimes, suscipite infirmos,
patientes estote ad omnes: videte ne quis malum pro
malo alicui reddat <note>(I Thess. V, 14, 15)</note>
            </hi>. Ubi intelligendum
est tunc potius malum pro malo reddi, si corripiendus
non corripitur, sed prava dissimulatione negligitur.
Dicit etiam: <hi>Peccantes coram omnibus corripe,
ut caeteri timorem habeant <note>(I Tim. V, 20)</note>
            </hi>. Quod
de his peccatis accipiendum est quae non latent, ne
contra Domini sententiam putetur locutus. Ille enim
dicit: <hi>Si peccaverit in te frater tuus, corripe eum inter
te et ipsum.</hi> Verumtamen et ipse severitatem correptionis
eo usque perducit, ut dicat, <hi>Si nec Ecclesiam
audierit, sit tibi tanquam ethnicus et publicanus <note>(Matth.
XVIII, 15, 17)</note>
            </hi>. Et quis magis dilexit infirmos, quam
ille qui pro omnibus est factus infirmus, et pro omnibus
ex ipsa infirmitate crucifixus? Quae cum ita
sint, nec gratia prohibet correptionem, nec correptio
negat gratiam: et ideo sic est praecipienda justitia,
ut a Deo gratia, qua id quod praecipitur fiat, fideli
oratione poscatur; et hoc utrumque ita faciendum
est, ut neque justa correptio negligatur. Omnia vero
haec cum charitate fiant: quoniam charitas nec facit
peccatum, et cooperit multitudinem peccatorum.

</p>
          </div3>
        </div2>
      </div1>
</body>
  </text>
</TEI>