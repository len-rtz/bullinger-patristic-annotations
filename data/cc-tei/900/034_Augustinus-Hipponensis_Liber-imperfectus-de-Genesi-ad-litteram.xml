<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Liber imperfectus de Genesi ad litteram</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 34</title>
           <idno>AugHip.LiImDeG</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>Liber imperfectus de Genesi ad litteram</head>

<p>Tractatur initium Geneseos usque ad huncce versiculum 26: <hi>Faciamus hominem ad imaginem,</hi> etc.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 De obscuris naturalium
<pb n="0219"/>rerum, quae omnipotente Deo artifice facta sentimus,
<pb n="0220"/>
non affirmando, sed quaerendo tractandum est; in
Libris maxime quos nobis divina commendat auctoritas,
<pb n="0221"/>
in quibus temeritas asserendae incertae dubiaeque
opinionis, difficile sacrilegii crimen evitat: ea tamen
quaerendi dubitatio catholicae fidei metas non debet
excedere. Et quoniam multi haeretici ad suam sententiam,
quae praeter fidem est catholicae disciplinae, expositionem
Scripturarum divinarum trahere consueverunt;
ante tractationem hujus libri catholica fides
breviter explicanda est.</p>
          </div3>
<div3>
            <head>2.</head>
            <p>
 Est autem haec: Deum Patrem omnipotentem
universam creaturam fecisse atque constituisse per
Filium suum unigenitum, id est Sapientiam et Virtutem
suam consubstantialem sibi et coaeternam, in unitate
Spiritus sancti, et ipsius consubstantialis et coaeterni.
Hanc ergo Trinitatem dici unum Deum, eumque
fecisse et creasse omnia quae sunt, in quantum
sunt, catholica disciplina credi jubet; ita ut creatura
omnis sive intellectualis sive corporalis, vel quod
brevius dici potest secundum verba divinarum Scripturarum,
sive invisibilis sive visibilis, non de Dei natura,
sed a Deo sit facta de nihilo: nihilque in ea
esse quod ad Trinitatem pertineat, nisi quod Trinitas
condidit, ista condita est. Quapropter creaturam
universam neque consubstantialem Deo, neque coaeternam
fas est dicere aut credere.</p>
          </div3>
<div3>
            <head>3.</head>
            <p>
 Ecce autem omnia quae fecit Deus, bona valde:
mala vero non esse naturalia; sed omne quod dicitur
malum, aut peccatum esse, aut poenam peccati. Nec
esse peccatum nisi pravum liberae voluntatis assensum,
cum inclinamur ad ea quae justitia vetat, et
unde liberum est abstinere; id est, non in rebus istis,
sed in usu earum non legitimo. Usus autem rerum est
legitimus, ut anima in lege Dei maneat, et uni Deo
plenissima dilectione subjecta sit, et caetera sibi subjecta
sine cupiditate aut libidine ministret, id est secundum
praeceptum Dei. Ita enim sine difficultate et
miseria, et cum summa facilitate et beatitudine administrabit.
Poena vero peccati est, cum ipsis creaturis
non sibi servientibus cruciatur anima, cum Deo ipsa
non servit: quae creatura illi obtemperabat, cum ipsa
obtemperabat Deo. Itaque non esse ignem malum,
quia creatura Dei est; sed tamen uri eo imbecillitatem
nostram ex merito peccati. Dici autem peccata naturalia,
quae necesse est committi ante misericordiam
Dei, postquam in hanc vitam per peccatum liberi arbitrii
lapsi sumus.</p>
          </div3>
<div3>
            <head>4.</head>
            <p>
 Renovari autem hominem per Jesum Christum
Dominum nostrum, cum ipsa ineffabilis ac incommutabilis
Dei Sapientia plenum totumque hominem suscipere
dignata est, et nasci de Spiritu sancto et virgine
Maria; cruciligi, sepeliri, et resurgere, et ascendere
in coelum, quod jam factum est; et venire ad
judicandos vivos et mortuos in fine saeculi, et resurrectionem
mortuorum in carne, quod adhuc futurum
praedicatur. Datum esse Spiritum sanctum credentibus
in eum. Constitutam ab illo matrem Ecclesiam, quae
Catholica dicitur, ex eo quia universaliter perfecta
est, et in nullo claudicat, et per totum orbem diffusa
est. Remissa esse poenitentibus priora peccata, et vitam
<pb n="0222"/>
aeternam coelorumque regnum promissum.
</p>
          </div3>
        </div2>

<div2>
          <head>CAPUT II.</head>
<div3>
            <head>5.</head>
            <p>
 Secundum hanc fidem quae possunt
in hoc libro quaeri et disputari, considerandum
est. <hi>In principio fecit Deus coelum et terram.</hi> Quatuor
modi a quibusdam Scripturarum tractatoribus traduntur
Legis exponendae, quorum vocabula enuntiari
graece possunt, latine autem definiri et explicari:
secundum historiam, secundum allegoriam, secundum
analogiam, secundum aetiologiam. Historia est,
cum sive divinitus, sive humanitus res gesta commemoratur.
Allegoria, cum figurate dicta intelliguntur.
Analogia, cum Veteris et Novi Testamentorum congruentia
demonstratur. Aetiologia, cum dictorum factorumque
causae redduntur.
</p>
          </div3>
        </div2>

<div2>
          <head>CAPUT III.</head>
<div3>
            <head>6.</head>
            <p>
 Hoc ergo quod scriptum est, <hi>In
principio fecit Deus coelum et terram,</hi> quaeri potest
utrum tantummodo secundum historiam accipiendum
sit, an etiam figurate aliquid significet, et quomodo
congruat Evangelio, et qua causa liber iste sic inchoatus
sit. Secundum historiam autem quaeritur quid sit <hi>In principio,</hi> 
 id est, utrum in principio temporis, an
in principio in ipsa Sapientia Dei, quia et ipse Dei Filius
principium se dixit, quando ei dictum est, <hi>Tu
quis es;</hi> et dixit, <hi>Principium quod et loquor vobis <note>(Joan.
VIII, 25)</note>
            </hi>. Est enim Principium sine principio, et est
Principium cum alio principio. Principium sine principio
solus Pater est, ideo ex uno principio esse omnia
credimus: Filius autem ita Principium est, ut de
Patre sit. Ipsa etiam prima creatura intellectualis potest
dici principium iis quibus caput est, quae fecit
Deus. Cum enim recte appelletur principium caput,
in illa gradatione Apostolus mulierem tamen non dixit
caput alicujus. Nam et virum dixit caput mulieris, et
caput viri Christum, et caput Christi Deum <note>(I Cor. XI,
3)</note>: ita Creatori creatura subnectitur.</p>
          </div3>
<div3>
            <head>7.</head>
            <p>
 An ideo <hi>In principio</hi> dictum est, quoniam primum
factum est? An non potuit inter creaturas primum
fieri coelum et terra, si Angeli et omnes intellectuales
Potestates primum factae sunt? Quia et Angelos
creaturam Dei, et ab eo factos credamus necesse
est. Nam et Angelos enumeravit propheta in
centesimo quadragesimo octavo psalmo cum dixit: <hi>Ipse jussit, et facta sunt; ipse mandavit, et creata sunt <note>(Psal. CXLVIII, 5)</note>
            </hi>.
Sed si primum facti sunt Angeli, quaeri
potest utrum in tempore facti sunt, an ante omne
tempus, an in exordio temporis. Si in tempore, jam
erat tempus antequam Angeli fierent; et quoniam
etiam tempus ipsum creatura est, incipit necesse esse
ut aliquid priusquam Angelos factum accipiamus. Si
autem in exordio temporis factos dicimus, ut cum
ipsis coeperit tempus, dicendum est falsum esse quod
quidam volunt, cum coelo et terra tempus esse
coepisse.</p>
          </div3>
<div3>
            <head>8.</head>
            <p>
 Si autem prius quam tempus, Angeli facti sunt,
quaerendum est quomodo dictum sit in consequentibus: <hi>Et dixit Deus, Fiant luminaria in firmamento
<pb n="0223"/>
coeli, ut luceant super terram, et dividant inter noctem
et diem; et sint in signa, et tempora, et dies, et annos.</hi> 
Hic enim potest videri tunc coepta esse tempora, cum
coelum et luminaria coeli ordinatis itineribus currere
coepissent: quod si verum est, quomodo potuerunt
dies esse antequam tempus esset, si a cursu luminarium
tempus exorsum est, quae quarto die dicuntur
esse facta? An ista dierum digestio secundum consuetudinem
humanae fragilitatis ordinata est lege narrandi
et humilibus humiliter insinuandi sublimia, qua
et ipse sermo narrantis non potest nisi aliqua habere
et prima et media et ultima? An in temporibus istis
dictum est ut essent luminaria, quae tempora homines
intervallis morarum in corporis motione metiuntur?
Haec enim tempora, si nullus motus corporum esset,
nulla essent, et ipsa sunt hominibus manifestiora.
Quod si admittimus, quaerendum est utrum praeter
motum corporum possit esse tempus in motu incorporeae
creaturae, veluti est anima vel ipsa mens; quae
utique in cogitationibus movetur, et ipso motu aliud
habet prius, aliud posterius, quod sine intervallo
temporis intelligi non potest. Quod si accipimus,
etiam ante coelum et terram potest intelligi tempus
fuisse, si ante coelum et terram facti sunt Angeli. Erat
enim jam creatura quae motibus incorporeis tempus
ageret: et recte intelligitur cum illa etiam tempus
esse, ut in anima quae per corporeos sensus corporeis
motibus assuefacta est. Sed fortasse non est in principibus
et creaturis supereminentibus. Sed quoquo
modo hoc se habeat (res enim secretissima est, et humanis
conjecturis impenetrabilis), illud certe accipiendum
est in fide, etiamsi modum nostrae cogitationis
excedit, omnem creaturam habere initium; tempusque
ipsum creaturam esse, ac per hoc ipsum habere
initium, nec coaeternum esse Creatori.</p>
          </div3>
<div3>
            <head>9.</head>
            <p>
 Potest etiam coelum et terra pro universa creatura
positum videri, ut et hoc visibile aethereum
firmamentum, coelum appellatum sit, et illa creatura
invisibilis supereminentium Potestatum; rursusque
terra, omnis inferior pars mundi, cum animalibus
quibus inhabitatur. An coelum omnis creatura sublimis
atque invisibilis dicta est, terra vero omne visibile,
ut etiam sic possit hoc quod dictum est, <hi>In
principio fecit Deus coelum et terram,</hi> universa creatura
intelligi? Fortasse quippe non incongrue in comparatione
invisibilis creaturae, omne visibile terra
dicitur, ut illa coeli nomine nuncupetur. Quoniam et
anima quae invisibilis est, cum rerum visibilium amore
tumesceret, et earum adeptione extolleretur, terra
dicta est, sicut scriptum est. <hi>Quid superbit terra et
cinis <note>(Eccli. X, 9)</note>
            </hi>?</p>
          </div3>
<div3>
            <head>10.</head>
            <p>
 Sed quaeri potest utrum jam distincta et composita
omnia dixerit coelum et terram, an ipsam
primo informem universitatis materiem, quae in has
formatas et speciosas naturas Deo ineffabiliter jubente
digesta est, coeli et terrae nomine nuncupaverit. Quanquam
enim scriptum legerimus, <hi>Qui fecisti mundum
de informi materia <note>(Sap. XI, 18)</note>
            </hi>; tamen etiam ipsam
materiam cujusmodicumque sit, non possumus dicere
<pb n="0224"/>
non ab eo factam, ex quo omnia confitemur et credimus:
ut etiam ipsa digestio et ordinatio singularum
quarumque rerum formatarum et distinctarum mundus
vocetur; ipsa vero materies coelum et terra,
veluti semen coeli et terrae appellata sit; et coelum et
terra quasi confusum atque permixtum ab artifice Deo
accipiendis formis idoneum. Hactenus de hoc quaesitum
sit quod dictum est, <hi>In principio fecit Deus coelum
et terram:</hi> nihil enim horum temere affirmare
oportuit.
</p>
          </div3>
        </div2>

<div2>
          <head>CAPUT IV.</head>
<div3>
            <head>11.</head>
            <p>
 <hi>Terra autem erat invisibilis et incomposita,
et tenebrae erant super abyssum; et Spiritus
Dei ferebatur super aquam.</hi> Ab haereticis qui Veteri
Testamento adversantur, moveri calumnia huic loco
solet, cum dicunt, Quomodo in principio fecit Deus coelum
et terram, si jam terra erat? non intelligentes hoc
esse subjunctum, ut exponeretur qualis terra fuerit, de
qua jam dictum est, <hi>fecit Deus coelum et terram.</hi> Sic
ergo accipiendum est: In principio fecit Deus coelum et
terram; haec autem terra quam Deus fecit, invisibilis
erat et incomposita, donec ab eodem ipso discerneretur,
et ex confusione in rerum certo ordine constitueretur.
An sic melius intelligitur, ut in hac exsecutione
rursus eadem rerum materies commendaretur,
quae superius coeli et terrae nomine nuncupata est, ut
iste sit sensus: In principio fecit Deus coelum et terram;
hoc autem quod coelum et terra dictum est,
terra erat invisibilis et incomposita, et tenebrae super
abyssum; id est, quod coelum et terra appellatum est,
materies erat confusa quaedam, de qua mundus, qui
duabus maximis partibus, coelo scilicet et terra
constat, digestis elementis et accepta forma fabricaretur?
Quae confusio materiae sic potuit insinuari
populari intelligentiae, si diceretur terra invisibilis et
incomposita, vel inordinata, vel imparata, et tenebrae
super abyssum, id est super profunditatem vastissimam:
quae rursus profunditas ex eo fortasse nominata
est, quia nullius intelligentia propter ipsam informitatem
penetrari potest.</p>
          </div3>
<div3>
            <head>12.</head>
            <p>
 <hi>Et tenebrae erant super abyssum.</hi> Utrum subter
abyssus erat et supra tenebrae, quasi jam loca distincta
essent? An quoniam materiae adhuc confusio exponitur,
quod etiam <foreign xml:lang="greek">χαός</foreign> graece dicitur, ideo dictum
est, <hi>tenebrae erant super abyssum,</hi> quia lux non erat:
quae si esset, utique supra esset, quia esset eminentior,
et ea quae sibi subjecta erant, illuminaret? Et
revera qui diligenter considerat quid sint tenebrae,
nihil aliud invenit quam lucis absentiam. Ita igitur
dictum est, <hi>Tenebrae erant super abyssum,</hi> ac si dictum
esset, Non erat lux super abyssum. Quapropter haec
materies quae consequenti operatione Dei, in rerum
formas ordinata distinguitur, appellata est terra invisibilis
et incomposita, et profunditas carens luce;
quae appellata est superius nomine coeli et terrae,
veluti semen, ut jam dictum est, coeli et terrae. Si
tamen non coelum et terram dicendo, universitatem
prius proponere voluit, ut postea, insinuata materia,
mundi partes exsequeretur.
<pb n="0225"/>
</p>
          </div3>
<div3>
            <head>13. </head>
            <p>
 <hi>Et Spiritus Dei superferebatur super aquam.</hi> 
Nusquam dixerat, Deus aquam fecit; nec tamen ullo
modo credendum est aquam Deum non fecisse, et
eam jam fuisse antequam ille aliquid constituisset.
Etenim ille est <hi>ex quo omnia, per quem omnia, in quo
omnia,</hi> sicut Apostolus dicit <note>(Rom. XI, 36)</note>. Ergo et
aquam Deus fecit, et aliter credere magnus error est.
Cur igitur non dictum est quod aquam Deus fecerit?
An rursus eamdem materiam, quam vel coeli et terrae,
vel terrae invisibilis et incompositae atque abyssi nomine
nuncupaverat, etiam aquam voluit appellare?
Cur enim non et aqua appellaretur, si terra potuit,
cum adhuc neque aqua distincta atque formata neque
terra esset, neque aliquid aliud? Sed primo fortasse
coelum et terra appellata est, secundo terra incomposita
et abyssus carens luce, tertio aqua non incongrue:
ut primo ipsius universitatis, propter quam
facta est de omnino nihilo, materies, coeli et terrae
nomine vocaretur; secundo terrae incompositae atque
abyssi nomine insinuaretur informitas, quia inter
omnia elementa terra est informior, et minus relucens
quam caetera; tertio aquae nomine significaretur
materia subjecta operi artificis, aqua enim mobilior
est quam terra; et ideo propter operandi facilitatem
et motum faciliorem, subjecta materies artifici, aqua
magis vocanda erat quam terra.</p>
          </div3>
<div3>
            <head>14.</head>
            <p>
 Et aer quidem mobilior est quam aqua; aether
autem mobilior ipso aere non absurde creditur, aut
sentitur: sed aeris vel aetheris nomine minus convenienter
appellaretur materies. Magis enim haec elementa
vim creduntur habere faciendi, terra vero et
aqua patiendi. Quod si occultum est, illud certe apertissimum
puto, quod aquam ventus movet, et nonnulla
terrena; ventus autem est aer motus et quasi
fluctuans. Ergo cum aer aquam moveat manifeste,
unde autem ipse moveatur ut sit ventus, occultum
sit; quis dubitet congruentius aquae nomine materiam
vocari quia movetur, quam aeris qui movet? Moveri
autem pati est, movere facere. Huc accedit quod ea
quae terra gignit, aqua irrigantur, ut nasci et perfici
possint, ita ut prope videatur in haec ipsa nascentia
eadem aqua converti. Quocirca congruentius aquae
nomine appellaretur materies, cum subdita operi artificis
insinuaretur propter mobilitatem et conversionem
in quaeque nascentia corpora, quam nomine
aeris in quo sola mobilitas posset animadverti, caetera
vero quibus materia expressius significaretur, defuissent;
ut totus iste sit sensus: <hi>In principio fecit Deus
coelum et terram,</hi> id est materiam quae coeli et terrae
formam capere posset; quae materia <hi>terra invisibilis et
incomposita erat,</hi> id est informis et luce carens profunditas:
quae tamen quoniam moventi et operanti
artifici subdita esset, propter hoc ipsum quod cedit
operanti, aqua etiam nominata est.</p>
          </div3>
<div3>
            <head>15.</head>
            <p>
 In hac igitur materiae significatione prius insinuatus
est finis ejus, id est propter quid facta sit;
secundo ipsa informitas, tertio servitus sub artifice
atque subjectio. Itaque primo coelum et terra, propter
hoc enim facta materies; secundo terra invisibilis et
<pb n="0226"/>
incomposita, et tenebrae super abyssum, id est ipsa
informitas sine lumine, unde etiam terra invisibilis
dicta est; tertio aqua subjecta spiritui ad habitum
formasque capiendas: ideo super aquam ferebatur
Spiritus Dei, ut Spiritum operantem, aquam vero
unde operaretur intelligamus, id est materiam fabricabilem.
Cum enim ista tria dicimus unius rei nomina,
materia mundi, materia informis, materia fabricabilis,
horum primo nomini bene adjungitur coelum et terra;
secundo obscuritas, confusio, profunditas, tenebrae;
tertio cedendi facilitas, cui jam ad operandum Spiritus
superfertur artificis.</p>
          </div3>
<div3>
            <head>16.</head>
            <p>
 <hi>Et Spiritus Dei superferebatur super aquam.</hi> 
Non ita superferebatur sicut oleum aquae, vel aqua
terrae, id est, quasi contineretur; sed, si ad hoc de
visibilibus exempla capienda sunt, sicut superfertur
lux ista solis aut lunae his corporibus, quae illuminat
in terra: non enim continetur illis; sed cum coelo
contineatur, istis superfertur. Item cavendum est ne
quasi locorum spatiis Dei Spiritum superferri materiae
putemus, sed vi quadam effectoria et fabricatoria, ut
illud cui superfertur efficiatur, et fabricetur; sicut
superfertur voluntas artificis ligno, vel cuique rei subjectae
ad operandum, vel etiam ipsis membris corporis
sui, quae ad operandum movet. Et haec similitudo
cum jam sit omni corpore excellentior, parva est
tamen, et prope nihil ad intelligendam superlationem
Spiritus Dei, subjecta sibi ad operandum mundi materia:
sed non invenimus evidentiorem similitudinem
et propinquiorem rei de qua loquimur, in iis rebus
quae ab hominibus quomodocumque capi possunt.
Quapropter in hujusmodi cogitatione optime illud praeceptum
tenebitur, quod scriptum est: <hi>Benedicentes
Deum, exaltate illum quantumcumque potueritis, superabit
et adhuc <note>(Eccli. XLIII, 33)</note>
            </hi>. Hoc autem dictum
sit, si hoc loco Spiritus Dei Spiritus sanctus, quem in
ipsa ineffabili et incommutabili Trinitate veneramur,
accipitur.</p>
          </div3>
<div3>
            <head>17.</head>
            <p>
 Potest autem et aliter intelligi, ut spiritum
Dei, vitalem creaturam, qua universus iste visibilis
mundus atque omnia corporea continentur et moventur,
intelligamus; cui Deus omnipotens tribuit vim
quamdam sibi serviendi ad operandum in iis quae
gignuntur. Qui spiritus cum sit omni corpore aethereo
melior, quia omnem visibilem creaturam omnis invisibilis
creatura antecedit, non absurde spiritus Dei
dicitur. Quid enim non est Dei ex iis quae condidit,
cum etiam de ipsa terra dictum sit, <hi>Domini est terra
et plenitudo ejus <note>(Psal. XXIII, 1)</note>
            </hi>; et illud universali
complexione quod scriptum est, <hi>Quoniam tua sunt
omnia, Domine, qui animas amas <note>(Sap. XI, 27)</note>
            </hi>? Sed
tunc potest iste spiritus sic intelligi, si quod dictum
est, <hi>In principio fecit Deus coelum et terram,</hi> tantum de
visibili creatura dictum sentiamus; ut super materiam
rerum visibilium in exordio fabricationis earum
superferretur invisibilis spiritus, qui tamen etiam ipse
creatura esset, id est non Deus, sed a Deo facta atque
<pb n="0227"/>
instituta natura. Si autem universae creaturae, id
est et intellectualis et animalis et corporalis, materia
creditur illo aquae vocabulo enuntiata, nullo modo
hoc loco Spiritus Dei potest nisi ille incommutabilis
et sanctus intelligi, qui ferebatur super materiam
omnium rerum, quas fecit et condidit Deus.</p>
          </div3>
<div3>
            <head>18.</head>
            <p>
 Tertia opinio de hoc spiritu oriri potest, ut
credatur spiritus nomine, aeris elementum enuntiatum;
ut ita quatuor elementa insinuata sint, quibus
mundus iste visibilis surgit; coelum scilicet, et terra,
et aqua, et aer: non quia jam erant distincta et ordinata;
sed quia in illius materiae quamvis informi
confusione, tamen exortura praesignabantur: quae
informis confusio tenebrarum et abyssi nomine commendata
est. Sed quaelibet sententiarum istarum vera
sit, omnium rerum quae ortae sunt, quae videntur, et
quae non videntur, non quantum ad vitia quae contra
naturam sunt, sed quantum ad ipsas naturas attinet,
Deum esse auctorem et conditorem credendum est;
nullamque omnino esse creaturam, quae non ab ipso
initium perfectionemque habeat generis et substantiae
suae.
</p>
          </div3>
        </div2>

<div2>
          <head>CAPUT V.</head>
<div3>
            <head>19.</head>
            <p>
 <hi>Et dixit Deus, Fiat lux; et facta
est lux.</hi> Deum dixisse, <hi>Fiat lux,</hi> non voce de pulmonibus
edita, nec lingua et dentibus, accipere debemus.
Carnalium sunt istae cogitationes: secundum autem
carnem sapere, mors est <note>(Rom. VIII, 6)</note>. Sed ineffabiliter
dictum est, <hi>Fiat lux.</hi> Utrum autem hoc quod
dictum est, Filio unigenito dictum est, an idipsum
quod dictum est, Filius unigenitus est, quod dictum Dei
verbum dicitur, per quod facta sunt omnia <note>(Joan. I, 1, 3)</note>,
quaeri potest: dum tamen illa absit impietas, ut Verbum
Dei unigenitum Filium quasi vocem prolatam
sicut a nobis fit, esse credamus. Verbum autem Dei,
per quod facta sunt omnia, nec coepit esse, nec desinet;
sed sine inchoatione natum, Patri coaeternum
est. Quare hoc quod dictum est, <hi>Fiat lux,</hi> si et coepit
et destitit dici, magis Filio dictum est hoc verbum,
quam ipsum est Filius. Et tamen etiam hoc ineffabiliter;
nec carnalis imago subrepat in animum, et
intellectum pium spiritualem conturbet. Quia et incipere
aliquid et desinere in natura Dei, si proprie
accipiatur, temeraria et praeceps opinio est: carnalibus
tamen et parvulis, non tanquam in ea mansuris,
sed tanquam inde surrecturis humanissime concedenda
est. Quidquid enim incipere et desinere Deus dicitur,
nullo modo in ipsius natura, sed in ejus creatura,
quae illi miris modis obtemperat, intelligendum
est.</p>
          </div3>
<div3>
            <head>20.</head>
            <p>
 <hi>Et dixit Deus, Fiat lux.</hi> Utrum ea lux quae his
carnalibus oculis patet, an aliqua occulta, quam nobis
per hoc corpus videre non datum est? Et si occulta,
utrum corporea, quae per locorum spatia tenditur
fortasse in sublimibus partibus mundi; an incorporea,
qualis in anima est, ad quam vitandi et appetendi refertur
examen a sensibus corporis, qua non carent
etiam animae bestiarum, an ea quae superior ratiocirando
apparet, ex qua incipit omne quod creatum
<pb n="0228"/>
est? Quamlibet enim lucem significet, factam tamen
et creatam debemus accipere: non illam qua fulget
ipsa Dei Sapientia, quae non creata est, sed nata; ne
sine luce Deus fuisse putetur priusquam istam, de
qua nunc agitur, condidisset. De hac enim, sicut ipsa
verba satis docent, hoc commendatur quod facta sit, <hi>Et dixit,</hi> 
 inquit, <hi>Fiat lux; et facta est lux.</hi> Alia est lux
de Deo nata, et alia lux quam fecit Deus: nata de
Deo lux, est ipsa Dei Sapientia; facta vero lux, est
quaelibet mutabilis sive corporea sive incorporea.</p>
          </div3>
<div3>
            <head>21.</head>
            <p>
 Movere autem solet quomodo lux corporea
esse potuerit antequam coelum esset et coeli luminaria,
quae post istam exponuntur: quasi vero facile
hoc ab homine percipi potest, aut omnino ullo modo
potest, utrum sit aliqua lux praeter coelum, quae tamen
spatiis locorum distincta atque diffusa sit, mundumque
amplectatur. Sed cum liceat hic et incorpoream
lucem intelligere, si non visibilem tantum creaturam
in hoc libro, sed omnem creaturam expositam dicimus,
quid opus est in hac controversia remorari? Et
fortasse quod quaerunt homines, quando Angeli facti
sunt, ipsi significantur hac luce, brevissime quidem,
sed tamen convenientissime et decentissime.</p>
          </div3>
<div3>
            <head>22.</head>
            <p>
 <hi>Et vidit Deus lucem, quia bona est.</hi> Ista sententia
non quasi insoliti boni laetitiam, sed approbationem
operis significari, oportet intelligi. Quid enim
convenientius de Deo dicitur, quantum inter homines
dici potest, quam cum ita ponitur, Dixit, factum est,
placuit: ita ut in eo quod dixit, imperium ejus intelligatur;
in eo quod factum est, potentia; in eo quod
placuit, benignitas: sicut ista ineffabilia per hominem
hominibus, ita ut omnibus prodesse possent, dici
debuerunt.</p>
          </div3>
<div3>
            <head>23.</head>
            <p>
 <hi>Et divisit Deus inter lucem et tenebras.</hi> Hinc
intelligi licet quanta divini operis facilitate ista dicantur
effecta. Non enim quisquam est qui sic existimet
lucem factam, ut esset confusa cum tenebris, et
ob hoc postea separationis indigeret; sed eo ipso quo
lux facta est, consecuta est etiam divisio inter lucem
et tenebras. Quae enim societas lucis cum tenebris <note>(II Cor. VI, 14)</note>?
Deus ergo divisit inter lucem et tenebras,
quia lucem fecit, cujus absentia tenebrae vocantur.
Interest autem inter lucem et tenebras, sicut
interest inter vestimentum et nuditatem, aut plenum
et inane, et similia.</p>
          </div3>
<div3>
            <head>24.</head>
            <p>
 Jam quot modis possit intelligi lux, supra dictum
est, quibus contrariae privationes possunt tenebrae
nominari. Alia est enim lux quae videtur his
oculis corporeis, etiam ipsa corporea; ut solis, et
lunae, et stellarum, et si quid hujusmodi est, cui contrariae
sunt tenebrae, cum aliquis locus ea luce caret.
Alia item lux est vita sentiens, et valens discernere
quae per corpus ad animae judicium referuntur, id est
alba et nigra, canora et rauca, suaveolentia et graveolentia,
dulcia et amara, calida et frigida, et caetera
hujusmodi. Alia est enim lux quae sentitur oculis, alia
qua per oculos agitur ut sentiatur. Illa enim in corpore,
haec autem quamvis per corpus ea quae sentit
<pb n="0229"/>
percipiat, in anima est tamen. Huic contrariae sunt
tenebrae, insensibilitas quaedam, vel si melius insensualitas
dicitur, id est non sentire, quamvis inferantur
quae sentiri possent, si esset in illa vita lux ista unde
sentitur. Neque hoc cum ministeria desunt corporis,
sicut in caecis aut surdis: nam in istorum animis est
ista lux, de qua nunc agimus; sed instrumenta corporis
desunt. Neque illo modo, quo modo in silentio
vox non auditur, cum et ista lux est in anima, et adsunt
corporis instrumenta, sed nihil quod sentiatur
infertur. Non ergo qui iis causis non sentit, caret ista
luce; sed cum talis potentia non est in anima, quae
jam nec anima dici solet, sed tantum vita, qualis perhibetur
esse vitis et arboris, et quarumcumque stirpium:
si tamen eas vel talem habere persuaderi ullo
modo potest, quas nonnulli nimis errantes haeretici,
non solum sentire per corpus, id est videre, audire,
et calorem ignemque discernere; sed etiam intelligere
rationem, et cogitationes nostras nosse arbitrantur:
sed de his alia quaestio est. Insensibilitas ergo tenebrae
hujus lucis, qua quidquid sentitur, cum ipsam
vim sentiendi non habet vita quaelibet. Convenienter
autem lucem hanc dici concedit, quisquis concedit
recte dici lucem, qua res quaeque manifesta est.
Cum autem dicimus, Manifestum est hoc canorum
esse, manifestum est hoc dulce esse, manifestum est
hoc frigidum esse, et quod forte hujus generis per
corporales sensus attingimus; haec lux qua ista manifesta
sunt, utique intus in anima est, quamvis per
corpus inferantur quae ita sentiuntur. Tertium lucis
genus in creaturis intelligi potest, quo ratiocinamur.
Huic contrariae tenebrae sunt irrationabilitas, sicut
sunt animae bestiarum.</p>
          </div3>
<div3>
            <head>25.</head>
            <p>
 Sive ergo lucem aetheream, sive sensualem cujus
animalia participant, sive rationalem quam Angeli
et homines habent, a Deo factam primitus in rerum
natura haec sententia vult intelligi; divisisse Deum inter
lucem et tenebras, eo ipso quo lux facta est, oportet
accipi, quod aliud est lux, aliud illae privationes
lucis, quas in contrariis tenebris ordinavit Deus. Non
enim Deum fecisse tenebras dictum est: quoniam
species ipsas Deus fecit, non privationes quae ad nihilum
pertinent, unde ab artifice Deo facta sunt omnia;
quas tamen ab eo ordinatas intelligimus, cum dicitur, <hi>Et divisit Deus inter lucem et tenebras,</hi> 
 ne vel ipsae privationes
non haberent ordinem suum, Deo cuncta
regente atque administrante. Sicut in cantando interpositiones
silentiorum certis moderatisque intervallis,
quamvis vocum privationes sint, bene tamen ordinantur
ab iis qui cantare sciunt, et suavitati universae
cantilenae aliquid conferunt. Et umbrae in picturis
eminentiora quaeque distinguunt, ac non specie, sed
ordine placent. Nam et vitiorum nostrorum non est
auctor Deus; sed tamen ordinator est, cum eo loco
peccatores constituit, et ea perpeti cogit quae merentur.
Ad hoc valet quod oves ponuntur ad dexteram,
haedi autem ad sinistram <note>(Matth. XXV, 33)</note>. Quaedam
ergo et facit Deus, et ordinat; quaedam vero tantum
<pb n="0230"/>
ordinat. Justos et facit, et ordinat; peccatores autem
in quantum peccatores sunt, non facit, sed ordinat
tantum. Quippe cum illos ad dexteram, illos ad sinistram
constituit, et quod in ignem aeternum jubet ire,
ad meritorum ordinem valet. Ita species naturasque
ipsas et facit, et ordinat; privationes autem specierum
defectusque naturarum non facit, sed ordinat
tantum. Dixit itaque, <hi>Fiat lux; et facta est lux.</hi> Non
dixit, Fiant tenebrae; et factae sunt tenebrae. Horum
ergo unum fecit, alterum non fecit, utrumque
tamen ordinavit, cum divisit Deus inter lucem et tenebras.
Ita et ipso faciente pulchra sunt singula, et
ipso ordinante pulchra sunt omnia.
</p>
          </div3>
        </div2>

<div2>
          <head>CAPUT VI.</head>
<div3>
            <head>26.</head>
            <p>
 <hi>Et vocavit Deus lucem diem, et
tenebras vocavit noctem.</hi> Cum et lux nomen sit alicujus
rei, et dies rursum, et tenebrae et nox utrumque sit
nomen, utrumque ita dici oportuit, nomina rebus imposita
esse, ut illa res cui nomen impositum est, utique
alio quoque nomine, non enim aliter poterat
enuntiare. Et ita dictum est, <hi>Vocavit Deus lucem
diem,</hi> ut indifferenter etiam dici converse posset, Vocavit
Deus diem lucem, et vocavit noctem tenebras.
Quid ei respondebimus, si quis a nobis ita quaerit:
Luci nomen impositum est dies, an diei nomen impositum
est lux? quia haec duo utique, in quantum ad
res significandas articulata voce enuntiantur, nomina
sunt. Hoc modo etiam de aliis duobus quaeri potest:
Tenebris nomen impositum est nox, an nocti impositum
est nomen tenebrae? Et quidem, ut Scriptura
describit, manifestum est lucis nomen dictum esse
diem, et tenebrarum nomen dictum esse noctem. Quia
cum diceret, Deus fecit lucem, et divisit inter lucem
et tenebras, nondum de vocabulis agebatur: postea
adhibita sunt vocabula, dies et nox; cum et illa sine
dubio vocabula sint, lux et tenebrae, res aliquas significantia,
sicut dies et nox. Ergo hoc ita accipiendum
est, quia enuntiari aliter non posset res quae nomen
accepit, nisi aliquo nomine; an potius ista vocatio
accipienda est ipsa distinctio? Non enim omnis lux
dies, aut omnes tenebrae nox; sed lux et tenebrae certis
inter se vicibus ordinatae atque distinctae, diei et
noctis nominibus appellantur. Omne quippe vocabulum
ad distinctionem valet. Unde etiam nomen quod
rem notet, appellatum est, quasi notamen. Notet autem,
id est distinguat et doctitanter ad discernendum
adjuvet. Fortasse ergo ipsum divisisse inter lucem et
tenebras, hoc est vocasse lucem diem, et tenebras noctem,
ut hoc sit ordinasse ista quod vocasse. An ista
vocabula significare nobis volunt quam lucem dixerit,
et quas tenebras; tanquam si diceret, Fecit Deus lucem,
et divisit inter lucem et tenebras; lucem autem
dico diem, et tenebras dico noctem: ne aliquam aliam
lucem intelligas, quae non sit dies; et ne aliquas alias
tenebras intelligas, quae non sint nox? Nam si omnis
<pb n="0231"/>
lux dies possit intelligi, et omnes tenebrae noctis nomine
censerentur, fortasse non opus esset dicere, <hi>Et
vocavit Deus lucem diem, et tenebras vocavit noctem.</hi> </p>
          </div3>
<div3>
            <head>27.</head>
            <p>
 Item quaeri potest quem diem dicat, et quam
noctem. Si istum diem vult accipi quem solis ortus
inchoat, et claudit occasus, et istam noctem quae a
solis occasu usque in ortum tenditur; non invenio
quomodo esse potuerint, antequam coeli luminaria facta
essent. An ipsa spatia horarum et temporum,
etiam sine discrimine fulgoris atque umbrae, jam ita
vocari potuerunt? Et quomodo in illam lucem rationalem,
si haec significata est, aut sensualem cadit haec
vicissitudo, quae nomine diei et noctis significatur?
An non secundum quod evenit, sed secundum quod
potest evenire, ista insinuata sunt; quia et rationi potest
error succedere, et sensui quaedam stoliditas?
</p>
          </div3>
        </div2>

<div2>
          <head>CAPUT VII.</head>
<div3>
            <head>28.</head>
            <p>
 <hi>Et facta est vespera, et factum
est mane dies unus.</hi> Non eodem modo nunc appellatur
dies, quo cum diceretur, <hi>Et vocavit Deus lucem diem;</hi> 
sed eo modo quo dicimus, verbi gratia, triginta dies
habere mensem: hoc enim nomine diei noctes quoque
includimus; superius autem ita dictus est dies, ut
a nocte sejungeretur. Itaque cum illa operatio diei per
lucem gesta insinuaretur, consequenter factam dicitur
esse vesperam, et factum esse mane diem unum;
ut scilicet sit unus dies a coepto die usque ad coeptum
diem, id est a mane usque ad mane, quales dies annumeratis,
ut dixi, noctibus appellamus. Sed quomodo
facta est vespera, et factum est mane? An tanta mora
temporis fecit lucem Deus, et divisit inter lucem et
tenebras, quanta mora tenditur dies lucens, id est
non annumerata nocte? Et ubi est quod scriptum est, <hi>Subest enim tibi, cum voles posse 
 <note>(Sap. XII, 18)</note>
            </hi>, si
opus est Deo productione temporis, ut aliquid perficiat?
An omnia quidem tanquam in arte atque ratione
perfecta sunt Deo, non in productione temporis,
sed in ipsa vi qua illas etiam res, quas non stare, sed
transire cernimus, stabiliter efficit? Non enim et in
sermone nostro cum verba alia transeant, et alia succedant,
credibile est ita fieri in ipsa arte, qua operante
stabiliter artificiosa occurrit oratio. Quanquam
ergo sine productione temporis faciat Deus, cui subest
posse cum volet; ipsae tamen naturae temporales
motus suos temporaliter peragunt. Ita ergo fortasse
dictum est, <hi>Et facta est vespera, et factum est mane dies
unus,</hi> sicut ratione prospicitur ita fieri debere aut
posse, non ita ut fit temporalibus tractatibus. Nam in
ipsa ratione operationem contemplatus est in Spiritu
sancto, qui dixit, <hi>Qui manet in aeternum creavit omnia
simul <note>(Eccli. XVIII, 1)</note>
            </hi>: sed commodissime in illo libro,
quasi morarum per intervalla factarum a Deo rerum
digesta narratio est, ut ipsa dispositio, quae ab infirmioribus
animis contemplatione stabili videri non
poterat, per hujusmodi ordinem sermonis exposita
quasi istis oculis cerneretur.
</p>
          </div3>
        </div2>

<div2>
          <head>CAPUT VIII.</head>
<div3>
            <head>29.</head>
            <p>
 <hi>Et dixit Deus, Fiat firmamentum
in medio aquae, et sit dividens inter aquam et aquam.
<pb n="0232"/>
Et sic factum est. Et fecit Deus firmamentum, et divisit
inter aquam quae erat sub firmamento, et inter aquam
quae erat supra firmamentum.</hi> Utrum aquae tales sint
supra firmamentum, quales sub firmamento istae visibiles?
an quia illam aquam videtur significare, supra
quam Spiritus ferebatur, et eam intelligebamus esse
ipsam mundi materiam, haec etiam hoc loco firmamento
interposito discreta credenda est, ut inferior
sit materia corporalis, superior animalis? Hoc enim
firmamentum dicit, quod coelum postea vocat. Coelesti
autem corpore nihil est in corporibus alia melius.
Alia quippe corpora coelestia, et terrestria; et utique
coelestia meliora: quorum naturam quidquid transit,
nescio quemadmodum corpus possit vocari; sed est
fortasse vis quaedam subjecta rationi, qua ratione
Deus veritasque cognoscitur: quae natura, quia formabilis
est virtute atque prudentia, cujus vigore cohibetur
ejus fluctuatio atque constringitur, et ob hoc
quasi materialis apparet, recte aqua divinitus appellata
est; non locorum spatio, sed merito naturae incorporeae
coeli corporei ambitum excedens. Et quoniam
coelum firmamentum vocavit, non absurde intelligitur
quidquid infra aethereum coelum est, in quo
pacata atque firmata sunt omnia, mutabilius esse et
dissolubilius. Quod genus corporalis materiae ante acceptam
speciem distinctionemque formatum, a qua
firmamentum nominatum est, fuerunt qui crederent
has visibiles aquas et frigidas superficiem coeli superamplecti.
Et documentum adhibere conati sunt de
tarditate stellae unius de septem vagantibus, quae superior
est caeteris, et a Graecis <foreign xml:lang="greek">Φαίνων</foreign> dicitur, et triginta
annis peragit signiferum circulum, ut ob hoc
tarda sit, quia est frigidis aquis vicinior, quae supra
coelum sunt. Quae opinio nescio quemadmodum possit
apud eos defendi, qui subtilissime ista quaesierunt.
Nihil autem horum temere affirmandum, sed caute
omnia modesteque sunt tractanda.</p>
          </div3>
<div3>
            <head>30.</head>
            <p>
 <hi>Et dixit Deus, Fiat firmamentum in medio aquae
et sit dividens inter aquam et aquam. Et sic factum est.</hi> 
Postquam dixit, <hi>sic factum est,</hi> quid opus erat rursum
addere, <hi>Et fecit Deus firmamentum, et divisit inter
aquam quae erat sub firmamento, et aquam quae erat supra
firmamentum?</hi> Nam cum dixisset superius, <hi>Et dixit
Deus, Fiat lux; et facta est lux;</hi> non addidit rursum,
Et fecit Deus lucem: hic autem posteaquam
dixit, <hi>Et dixit Deus, Fiat: et sic factum est,</hi> additum
est, <hi>et fecit Deus.</hi> An hinc apparet non oportere lucem
illam intelligi corporalem, ne eam aliqua creatura
interposita fecisse Deus videatur (Deum autem
Trinitatem dico): hoc vero firmamentum coeli, quia
corporeum est, per incorpoream creaturam accepisse
speciem formamque creditur, ut prius incorporeae naturae
rationabiliter a veritate impressum sit quod corporaliter
imprimeretur, ut coeli fieret firmamentum:
et ideo positum est, <hi>Et dixit Deus, Fiat; et sic factum
<pb n="0233"/>
est;</hi> in ipsa rationali natura prius factum est fortasse
unde imprimeretur corpori species.
</p>
          </div3>
        </div2>

<div2>
          <head>CAPUT IX.</head>
<p>Cum autem additum est, <hi>Et fecit
Deus firmamentum, et divisit inter aquam quae erat sub
firmamento, et aquam quae erat supra firmamentum;</hi> et
ipsa cooperatio in illa materia, ut corpus coeli fieret,
significatur? An forte varietatis causa, ut textus sermonis
in fastidium non veniret, supra non est positum
quod infra positum est, et non oportet scrupulose
omnia rimari? Eligat quis quod potest: tantum
ne aliquid temere atque incognitum pro cognito asserat;
memineritque se hominem de divinis operibus
quantum permittitur quaerere.</p>
<div3>
            <head>31.</head>
            <p>
 <hi>Et vocavit Deus firmamentum coelum.</hi> Quod de
vocatione superius tractatum est, hic quoque considerari
potest: non enim omne firmamentum coelum
est. <hi>Et vidit Deus quod bonum est.</hi> Et de hoc superius
quod tractatum est, retractaretur, nisi quod non
eumdem ordinem video. Nam superius, <hi>Et vidit Deus
lucem quia bona est;</hi> et post deinde subjicitur, <hi>Divisit
Deus inter lucem et tenebras; et vocavit Deus lucem
diem, et tenebras vocavit noctem:</hi> hic autem postquam
factum enarratum est, quod factum dicebatur, et
postea quam vocatum est firmamentum coelum, tum
dicitur, <hi>Et vidit Deus quia bonum est.</hi> Quod si non fastidii
evitandi gratia ita variatum est, illud certe intelligere
cogimur quod dictum est. <hi>Et fecit Deus
omnia simul.</hi> Quare enim primo ibi vidit quia bonum
est, et postea nomen imposuit; hic autem primo nomen
imposuit, et postea vidit quia bonum est; nisi
quia illa differentia significat morarum intervalla non
esse in operatione Dei, quamvis in ipsis inveniantur
operibus? Secundum autem morarum intervallum
prius aliquid et postea efficitur, sine quibus narratio
factorum esse non potest quamvis sine his Deus ista
efficere potuerit. <hi>Et facta est vespera, et factum est
mane dies secundus.</hi> Jam hinc superius tractatum est,
et easdem rationes hic quoque valere arbitror.
</p>
          </div3>
        </div2>

<div2>
          <head>CAPUT X.</head>
<div3>
            <head>32.</head>
            <p>
 <hi>Et dixit Deus, Congregentur aquae
quae sub coelo sunt, in congregationem unam, et appareat
arida. Et sic factum est.</hi> Hinc probabilius credi
potest aquam dictam esse superius, sicut arbitrabamur,
ipsam mundi materiam. Nam si universum aqua
oppletum erat, unde vel quo potuit congregari? Si
enim quamdam confusionem materialem aquae nomine
appellaverat, haec congregatio accipienda est
ipsa formatio, ut talis esset aquae species, qualem
nunc esse cernimus. Et ipsum, <hi>appareat arida,</hi> quod
positum est, terrae formatio intelligi potest, ut hanc
haberet speciem terra, quam cernimus. Invisibilis enim
et incomposita dicta erat, cum adhuc materiae species
deesset. Dixit ergo Deus, <hi>Congregetur aqua quae sub
coelo est;</hi> id est in formam redigatur materies corporalis,
ut aqua ista sit, quam sentimus. <hi>In congregationem
unam:</hi> vis ipsa formae commendatur nomine
unitatis. Hoc est enim vere formari, in unum aliquid
<pb n="0234"/>
redigi; quoniam summe unum est omnis formae principium. <hi>Et appareat arida:</hi> 
 id est, speciem visibilem
accipiat, atque a confusione distinctam. Et bene aqua
congregatur, ut appareat arida; id est, cohibetur
quod fluitat mare, ut quod obscurum est illustretur. <hi>Et sic factum est:</hi> 
 etiam hoc fortasse in rationibus intellectualis
naturae prius factum est, ut postea quod
dicitur, <hi>Et congregata est aqua in congregationem unam,
et apparuit arida,</hi> non superfluo additum videatur,
cum jam dictum esset, <hi>Et sic factum est;</hi> sed ut post
rationalem et incorpoream operationem intelligeremus
etiam corporalem secutam.</p>
          </div3>
<div3>
            <head>33.</head>
            <p>
 <hi>Et vocavit Deus aridam terram, et congregationem
aquae mare vocavit.</hi> Adhuc nobiscum facit illa
causa vocabulorum: non enim omnis aqua, mare;
aut omne aridum, terra. Ergo quae aqua esset, et
quae arida, vocabulis segregandum fuit. Ipsam autem
distinctionem atque formationem fuisse vocationem
Dei, non absurde adhuc intelligi potest. <hi>Et vidit Deus
quia bonum est.</hi> Et hic ipse ordo servatus est: quare
huic etiam illa quae jam tractata sunt, conferantur.
</p>
          </div3>
        </div2>

<div2>
          <head>CAPUT XI.</head>
<div3>
            <head>34.</head>
            <p>
 <hi>Et dixit Deus, Germinet terra herbam
pabuli, ferentem semen secundum genus suum et
similitudinem, et lignum fructiferum faciens fructum,
cujus semen sit in se secundum suam similitudinem.</hi> 
Postquam facta sunt terra et mare, et vocata et approbata,
quod saepe diximus non morarum intervallis
accipiendum esse, ne ineffabilem operantis Dei facultatem
tarditas aliqua consequatur; non statim, sicut
duobus diebus praecedentibus, subjicitur, <hi>Facta est
vespera, et factum est mane dies tertius:</hi> sed adjungitur
alia operatio, <hi>Ut germinet terra herbam pabuli ferentem
semen secundum genus suum et similitudinem,
et Agnum fructiferum faciens fructum, cujus semen sit
in se secundum suam similitudinem.</hi> Quod de luce illa,
et firmamento, et aquis, et arida dictum non est; non
enim habet lux successionis propaginem, aut coelum
de alio coelo nascitur, aut terra aut mare alia maria
et alias terras gignunt, quae succedant. Hic ergo dicendum
fuit, <hi>ferentem semen secundum genus suum et
similitudinem, et cujus semen sit in se secundum suam
similitudinem,</hi> ubi similitudo nascentium praetereuntis
similitudinem servat.</p>
          </div3>
<div3>
            <head>35.</head>
            <p>
 Haec autem omnia ita supra terram sunt, ut
ipsi terrae radicitus cohaereant, et ei continuentur, et
rursum quodammodo separentur: propterea hujus
naturae significationem in ista narratione servatam
arbitror; quia et eodem die facta sunt, quo terra apparuit:
et tamen iterum dixit Deus, ut terra germinaret; et
iterum dictum est, <hi>Et sic factum est;</hi> deinde secundum
superiorem regulam, postquam dictum est; <hi>Et sic
factum est,</hi> subjungitur ipsa exsecutio, <hi>Et dedit terra
herbam pabuli, ferentem semen secundum genus suum;
et lignum fructiferum faciens fructum, cujus semen in se
secundum suam similitudinem.</hi> Et iterum dicit, <hi>Vidit
Deus quia bonum est.</hi> Itaque et uno die ista junguntur,
et iteratis Dei verbis distinguuntur ab invicem. Quod
de terra et mari propterea puto non esse factum,
quia magis harum rerum est discernenda natura, quae
<pb n="0235"/>
cum oriantur et occidant, seminis successione propagantur.
An quia terra et mare simul fieri potuerint,
non solum in rationibus creaturae spiritualis, ubi simul
omnia facta sunt, sed etiam in ipsa corporali motione;
arbores vero et quaeque stirpes nasci non possent,
nisi terra in qua germinarent, praecessisset:
propterea et repetendum erat jussum Dei, ut facta
significarentur distantia, tamen non alio die facienda,
propter quod radicibus terrae affiguntur et continuantur?
Sed quaeri potest cur istis Deus non imposuerit
nomina: an praetermissum est, quia multitudo eorum
non sinebat? Verum haec quaestio melius postea considerabitur,
cum animadvertemus alia quae non vocavit
Deus, sicut vocavit lucem, et coelum, et terram, et
mare. <hi>Et factum est vespera, et factum est mane dies
tertius.</hi> 
</p>
          </div3>
        </div2>

<div2>
          <head>CAPUT XII.</head>
<div3>
            <head>36.</head>
            <p>
 <hi>Et dixit Deus, Fiant luminaria
in firmamento coeli, ut luceant super terram, et dividant
inter diem et noctem; et sint in signis et temporibus, et
in diebus, et annis; et sint in splendorem in firmamento
coeli, ut luceant super terram.</hi> Quarto die luminaria
facta sunt, de quibus dicitur, <hi>et sint in diebus:</hi> quid
ergo volunt tres dies transacti sine luminaribus? aut
cur ista erunt in diebus, si etiam sine istis dies esse
potuerunt? An quia evidentius productio illa temporis
et morarum intervallum motu istorum luminarium
distingui ab hominibus potest? An ista dierum et
noctium enumeratio ad distinctionem valet inter illam
naturam quae facta non est, et eas quae factae sunt:
ut <hi>mane</hi> nominaretur propter earum speciem factarum; <hi>vespera</hi> 
 vero propter privationem? Quia quantum
attinet ad illum a quo facta sunt, speciosa atque
formosa sunt: quantum autem in ipsis est, possunt
deficere, quia de nihilo facta sunt; et in quantum
non deficiunt, non est eorum materiae, quae ex nihilo
est, sed ejus qui summe est, et illa facit esse in genere
et ordine suo.</p>
          </div3>
<div3>
            <head>37.</head>
            <p>
 <hi>Et dixit Deus, Fiant in firmamento coeli luminatia
ut luceant:</hi> utrum de fixis tantum dictum est sideribus,
an etiam de vagis? Sed duo luminaria majus
et minus inter vaga sidera numerantur: quomodo
ergo in firmamento facta sunt omnia, cum singulos
suos vel globos vel circulos vaga singula quaeque possideant?
An quoniam in Scripturis et coelos multos
legimus et coelum, sicuti in hoc loco cum dicitur firmamentum
coelum, intelligendum est omnem istam
aetheream machinam dici quae omnia sidera continet;
sub qua puri et tranquilli aeris serenitas viget, sub
qua item iste aer turbulentus et procellosus agitatur? <hi>Ut luceant super terram, et dividant inter diem et noctem.</hi> 
Nonne jam Deus diviserat inter lucem et tenebras,
et vocaverat lucem diem, et tenebras vocaverat noctem?
ex quo apparet eum inter diem et noctem divisisse:
quid sibi nunc vult quod dicitur de luminaribus, <hi>et dividant inter diem et noctem?</hi> 
 An ita nunc fit
ista divisio per luminaria, ut hominibus nota sit etiam
solis carnalibus oculis ad rerum istarum contemplationem
<pb n="0236"/>
utentibus; ita vero Deus eam fecit ante circuitum
luminarium, ut videri nisi a paucis sano spiritu
et serena ratione non possit? An inter alium diem
et aliam noctem divisit Deus, id est inter speciem
quam imprimebat illi informitati, et informitatem
quae adhuc formanda restabat; alius vero est iste dies
et alia nox, quorum volvente coelo vicissitudo animadvertitur,
quae fieri non posset nisi solis ortu et
occasu?
</p>
          </div3>
        </div2>

<div2>
          <head>CAPUT XIII.</head>
<div3>
            <head>38.</head>
            <p>
 <hi>Et sint in signis et temporibus,
et in diebus, et in annis.</hi> Videtur mihi hoc quod dixit, <hi>in signis,</hi> 
 planum fecisse illud quod dixit, <hi>et in temporibus;</hi> 
ne aliud acciperentur signa, et aliud tempora.
Haec enim nunc dixit tempora, quae intervallorum distinctione
aeternitatem incommutabilem supra se manere
significant, ut signum, id est quasi vestigium
aeternitatis tempus appareat. Item cum adjungit, <hi>et in
diebus, et in annis,</hi> ostendit quae dixerit tempora, ut
dies fiant conversione fixorum siderum; anni vero
manifesti, cum sol signiferum circulum peragit; obscuriores
autem cum id unumquodque vagorum siderum
in suis orbibus facit. Non enim dixit, Et mensibus,
quia fortasse mensis annus est lunae; sicut duodecim
lunae anni, annus est ejus sideris quod <foreign xml:lang="greek">Φαέθοντα</foreign>
Graeci vocant, et triginta solis anni annus est ejus sideris
quod <foreign xml:lang="greek">Φαίνων</foreign> dicitur. Et fortasse ita cum omnia
sidera ad idem redierint, annus magnus peragitur, de
quo multi multa dixerunt. An <hi>in signis</hi> dixit, quibus
certum iter significatur navigandi: <hi>in temporibus</hi> autem,
velut est vernum tempus, et aestas, et autumnus,
et hiems; quia et ista circumactu siderum variantur,
suasque vices atque ordinem servant: <hi>in diebus</hi> autem <hi>et in annis,</hi> 
 sicut expositum jam est, accipiendum?</p>
          </div3>
<div3>
            <head>39.</head>
            <p>
 <hi>Et sint in splendorem in firmamento coeli ut luceant
super terram.</hi> Supra jam dictum erat, <hi>Fiant luminaria
in firmamento coeli, ut luceant super terram;</hi> 
cur putamus esse repetitum? An quemadmodum dictum
est de stirpibus, ut ferant semen, et sit in eis
semen, secundum genus suum et similitudinem; ita
hic e contrario dictum est de luminaribus, <hi>Fiant</hi> et <hi>sint,</hi> 
 id est fiant et non gignant, sed ipsa sint. <hi>Et sic
factum est.</hi> Ordo ille servatur.</p>
          </div3>
<div3>
            <head>40.</head>
            <p>
 <hi>Et fecit Deus duo luminaria; luminare majus
initium diei, et luminare minus initium noctis, et stellas.</hi> 
Quid dicat initium diei, et initium noctis, mox apparebit. <hi>Et stellas</hi> 
 vero quod addidit, utrum pertineant
ad initium noctis annon, ambiguum est. Quidam autem
volunt hic significari lunam plenam esse primitus
factam, quod plena luna initio noctis assurgit, id est
mox post solis occasum. Sed illud absurdum est, ut non
a prima, sed a sexta decima vel quinta decima numerandi
sumamus exordium. Nec illud moveat, quod perfectum
fieri debuerit luminare quod factum est. Omni
enim die perfecta est; sed ejus perfectio ab hominibus
non videtur, nisi cum ex contraria parte soli opposita
fuerit. Nam etiam cum illo constituta, quoniam sub illo
est, videtur finiri: sed etiam tunc plena est; quia ex
alia parte illustratur, nec videri potest ab iis qui subter
sunt, id est terram incolunt. Quod non paucis verbis,
<pb n="0237"/>
sed subtilibus dissertationibus et quarumdam figurarum
visibilium demonstratione doceri potest.</p>
          </div3>
<div3>
            <head>41.</head>
            <p>
 <hi>Et posuit illa Deus in firmamento coeli, ut luceant
super terram.</hi> Quomodo dixit, <hi>Fiant in firmamento;</hi> et
quomodo nunc dicit, <hi>Fecit Deus luminaria, et posuit
in firmamento;</hi> quasi extra sint facta, et post ibi posita,
cum jam dictum sit ut ibi fierent? An hinc etiam
atque etiam significatur, non ita Deum fecisse ut homines
solent, sed ita narratum ut hominibus potuit:
scilicet ut apud homines aliud sit, fecit; aliud, posuit:
apud Deum autem utrumque idem sit, qui faciendo
ponit, et ponendo facit?</p>
          </div3>
<div3>
            <head>42.</head>
            <p>
 <hi>Et praesint diei ac nocti, et dividant inter diem et noctem.</hi> 
Dictum erat <hi>initium diei,</hi> et <hi>initium noctis,</hi> quod hie
exponit dicendo, <hi>praesint diei et nocti.</hi> Ergo initium illud,
principatum intelligere debemus, quia et in die nihil
est inter illa quae videntur sole excellentius, et in nocte
nihil luna vel stellis. Unde etiam illa ambiguitas jam non
moveat, et credamus stellas sic positas, ut ad initium
noctis, id est principatum pertineant. <hi>Et vidit Deus
quia bonum est.</hi> Idem ordo servatur. Meminerimus sane
quod etiam ista Deus non vocaverit, cum dici potuerit.
Et vocavit Deus luminaria sidera; quia non omne
luminare sidus est.</p>
          </div3>
<div3>
            <head>43.</head>
            <p>
 <hi>Et facta est vespera, et factum est mane dies quartus.</hi> 
Si dies istos consideres, quos ortus solis occasusque
distinguit, non iste quartus, sed fortasse primus
est dies; ut eo tempore putemus ortum esse solem,
quo factus est, et donec caetera sidera fierent, occidisse.
Sed qui intelligit et solem alibi esse, cum apud
nos nox est, et noctem alibi esse, cum sol apud nos
est, dierum istorum enumerationem sublimius indagabit.
</p>
          </div3>
        </div2>

<div2>
          <head>CAPUT XIV.</head>
<div3>
            <head>44.</head>
            <p>
 <hi>Et dixit Deus, Ejiciant aquae
reptilia animarum vivarum, et volatilia volantia super
terram sub firmamento coeli. Et sic factum est.</hi> Ea quae
natantia sunt animalia, reptilia sunt appellata; quia
pedibus non ambulant. An quia sunt alia quae sub aqua
in terra repunt? An sunt pennata in aquis, sicut pisces
qui squamas habent, vel alii qui non habent, sed
tamen pennis nituntur? Qui utrum inter volatilia hoc
loco numerandi sint, dubitari potest. Nam et ipsa volatilia
cur aquis tribuerit, non aeri, nonnulla quaestio
est. Non enim has aves tantum hic accipere possumus,
quibus aquae familiares sunt, quales mergi, et anates,
et quaecumque hujusmodi. Nam si de his tantum dixisset,
non praetermitteret alio loco de aliis avibus dicere,
inter quas nonnullae usque adeo ab aquis remotae
sunt, ut ne bibant quidem. Nisi forte istum aerem terris
contiguum, quoniam se humidum etiam serenissimis
noctibus rore testatur, aquam vocavit, quia et in
nubem cogitur. Nubes autem aqua est, quod omnes
sentiunt quibus contingit in montibus inter nubila,
vel etiam in campis inter nebulas ambulare. In hoc
quippe aere volare aves dicuntur. Nam in illo sublimiore
atque puriore, qui vere aer ab omnibus appellatus
est, nequeunt: non enim earum pondus tenuitate
sua sustinet. In illo autem neque nubes concrescere
asseruntur, neque aliquid procellosum existere: quippe
<pb n="0238"/>
ubi ventus adeo nullus est, ut in vertice Olympi montis,
qui spatia hujus humidi aeris excedere dicitur,
quaedam litterae in pulvere solere fieri perhibeantur,
et post annum integrae atque illaesae inveniri ab iis qui
solemniter memoratum montem ascendebant.</p>
          </div3>
<div3>
            <head>45.</head>
            <p>
 Quapropter non absurde existimari potest firmamentum
coeli in divinis Scripturis usque ad haec
spatia vocari, ut et ille aer tranquilli simus et sincerissimus
ad firmamentum pertinere credatur. Hoc enim
nomine firmamenti, ipsa tranquillitas et magna pars
rerum significari potest. Unde etiam illud dici pluribus
in Psalmis existimo: <hi>Et veritas tua usque ad
nubes <note>(Psal. XXXV, 6; et LVI, 11)</note>
            </hi>. Nihil est enim firmius
et serenius veritate. Nubes autem sub ista sincerissimi
aeris regione concrescunt. Quod quanquam
figurate dictum accipiatur, ex his tamen rebus scriptum
est, quae habent ad haec quamdam similitudinem;
ut corporea creatura constantior et purior, quae a summitate
coeli usque ad nubes est, veritatis figuram recte
habere videatur, id est usque ad aerem caliginosum et
procellosum et humidum. Ergo volatilia volantia super
terram sub firmamento coeli, convenienter sunt
aquis attributa; quia non inconvenienter aer iste aqua
nominatur. Hinc etiam intelligi datur de aere nihil dictum
esse, quomodo vel quando sit factus, quia iste
aer nomine aquarum tenetur, ille autem nomine firmamenti;
atque ita nullum elementum praetermissum
est.</p>
          </div3>
<div3>
            <head>46.</head>
            <p>
 Sed fortasse quis dicat, Si eo quod dictum est, <hi>Congregetur aqua,</hi> 
 intelligimus aquam esse factam ex
illa confusione materiae, hanc autem congregationem
mare appellavit Deus; quomodo ibi possumus hunc
aerem intelligere factum, quod mare non dicitur, etiam
si aqua dici potest? Quamobrem mihi videtur in eo quod
dictum est, <hi>appareat arida,</hi> non solum speciem terrae,
sed etiam hujus aeris crassioris esse insinuatam. Per
hunc enim terra illuminatur, ut perspicua nobis sit. In
uno ergo verbo, quo dictum est, <hi>appareat,</hi> intimata
sunt omnia sine quibus apparere non posset; id est et
species ejus, et nudatio ab aquis, et aeris superfusio,
per quem in ea lumen a superiore mundi parte transmittitur.
An potius in eo quod scriptum est, <hi>Congregetur
aqua,</hi> species hujus aeris commendatur, quia cum
iste aer condensatur, hanc aquam videtur efficere?
Coactionem itaque in densitatem, congregationem
aquae fortasse appellavit, ut mare fieret; ut id quod
non congregatum, id est non spissatum superfertur,
aqua sit, quae aves volantes possit sustinere, utrique
nomini accommodata, ut vocari possit et aqua subtilior,
et aer crassior. Sed quando quaeritur cur sit iste
factus, non dicitur. An forte verum est, quod quidam
volunt, humidis exhalationibus maris et terrae has auras
effici ita crassiores aere illo superiore ac liquido,
ut gestandis volatibus avium sint accommodatae; ita
porro teneriores iis aquis, quibus corpus abluitur, ut
earum comparatione siccae atque aeriae sentiantur? Et
quia de terra et mari jam dictum erat, quid opus erat
dicere de exhalationibus earum, id est aquis avium,
cum illum aerem purissimum et tranquillissimum firmamento
<pb n="0239"/>
attributum intellexeris.</p>
          </div3>
<div3>
            <head>47.</head>
            <p>
 Nam neque de fontibus et fluminibus dictum
est quomodo facta sint. Qui enim scrupulosius ista
quaerunt et disserunt, aethereo superlapsu de mari
dulcem invisibiliter dicunt extrahi vaporem, his videlicet
ascensionibus quas nullo modo sentire possumus:
inde conglobari nubes; atque ita terram imbribus
madefactam antris occultioribus instillare atque
insudare tantum, quantum coactum et per diversos
tramites lapsum erumpat in fontes, sive parvos, sive
gignendis fluminibus idoneos. Cujus rei documenta
esse volunt, quod marinarum aquarum decoctarum
vapor sinuato cooperculo exceptus, humorem dulcem
gustantibus exhibet. Et omnibus fere manifestum est
diminutos fontes inopiam sentire pluviarum. Attestatur
et divina historia, cum Elias tempore ariditatis
imorem posceret: jussit enim, cum ipse oraret, ut
puer suus ad mare attenderet; unde cum videret oriri
perparvam nubeculam, pluviam Regi sollicito adesse
nuntiavit, qua mox etiam fugiens irrigatus est <note>(III
Reg. XVIII, 43, 44)</note>. Et David dicit: <hi>Domine, qui advocas
aquam maris, et effundis eam super faciem terrae (Ex Amos V, 8, et IX, 6)</hi>.
Quapropter mari nominato,
de aliis aquis superflue diceret, sive istis roriferis,
quae tenuitate auras volantibus avibus praebent, sive
fontium ac fluminum; si et illae exhalationibus fiunt,
et istae reciprocis imbribus, quos terra sorbet, emanant.
</p>
          </div3>
        </div2>

<div2>
          <head>CAPUT XV.</head>
<div3>
            <head>48.</head>
            <p>
 <hi>Ejiciant aquae reptilia animarum
vivarum.</hi> Cur additum est <hi>vivarum?</hi> An possunt
esse animae, nisi vivant? An istam manifestiorem vitam
commendare voluit, quae inest animalibus sentientibus,
quoniam stirpes ea carent? <hi>Et volatilia
volantia super terram sub firmamento coeli.</hi> Si volatilia
non volant in illo purissimo aere, ubi nulla nubila
oriuntur, hinc manifestum est ad firmamentum eum
pertinere; quia sub firmamento coeli dictum est volatilia
volare super terram. <hi>Et sic factum est.</hi> Ordo
ille servatur. Ideoque subjungitur sicut in caeteris,
excepta luce, quae prior facta est.</p>
          </div3>
<div3>
            <head>49.</head>
            <p>
 <hi>Et fecit Deus cetos magnos, et omnem animam
animalium repentium, quae ejecerunt aquae secundum
genus eorum, et omne volatile pennatum secundum genus
suum.</hi> Meminerimus sane secundum suum genus,
de iis creaturis dici, quae seminali propagine reparantur:
nam de herbis jam hoc, et de arboribus dictum
est. <hi>Et omne volatile pennatum.</hi> Cur additum est <hi>pennatum?</hi> 
An potest esse volatile quod pennas non habeat?
sed si potest, numquid hoc genus fecit Deus;
quandoquidem non invenitur ubi sit factum? an
omnino potest quidquam volare sine pennis? Nam et
vespertiliones, et locustae, et muscae, et si quid hujusmodi
est quod plumis careat, pennis non caret.
Sed <hi>pennatum</hi> additum est, ne solas aves intelligeremus;
quoniam pisces pennati sunt, et super terram
volant infra aquas: ideo non dictum est, aves; sed,
volantia generaliter et <hi>volatile pennatum. Et vidit Deus
<pb n="0240"/>
quia bonum est.</hi> Et hic sicut in caeteris locis intelligendum.</p>
          </div3>
<div3>
            <head>50.</head>
            <p>
 <hi>Et benedixit ea, dicens: Crescite, et multiplicamini,
et replete aquas maris; et volatilia multiplicentur
super terram.</hi> Benedictionem ad fecunditatem valere
voluit, quae in successione prolis apparet, ut ea benedictione,
quia infirma et mortalia creata sunt, genus
suum nascendo custodiant. Sed cum etiam stirpes
nascendo teneant similitudinem praetereuntium, cur
eas non benedixit? An quia sensu carent, qui rationi
vicinus est? Non enim vacat fortasse, quod secunda
persona utitur Deus in benedicendo, ut haec animantia
compellet quodammodo tanquam audientia dicendo, <hi>Crescite, et multiplicamini, et implete aquas maris;</hi> 
 nec
tamen in eadem persona usque ad finem benedictionis
venitur: sequitur enim, <hi>Et volatilia multiplicentur
super terram;</hi> non dixit, Multiplicamini super
terram. Nisi forte hoc ipso significatur sensum animantium
non adeo vicinum esse rationi, ut perfecte
possit accipere compellantem, sicut quae intelligunt,
atque uti ratione possunt.</p>
          </div3>
<div3>
            <head>51.</head>
            <p>
 <hi>Et factum est sic.</hi> Hic plane quivis tardus jam
evigilare debet, ut intelligat quales isti dies enumerentur.
Cum enim certos seminum numeros Deus
animantibus dederit, servantes miram certo ordine
constantiam, ut certo dierum numero, pro suo quoque
genere, et concepta utero gerant, et edita ova
calefaciant; cujus naturae institutio Dei sapientia conservatur,
quae tendit a fine usque ad finem fortiter,
et disponit omnia suaviter <note>(Sap. VIII, 1)</note>: quomodo
uno die potuerunt et concipere, et utero gravescere,
et parta vaporare atque nutrire, et implere aquas
maris, et multiplicari super terram? Ita enim subjungitur, <hi>Et sic factum est;</hi> 
 ante vesperae adventum.
Sed nimirum cum dicit, <hi>Facta est vespera;</hi> materiam
informem commemorat: cum autem dicit, <hi>Factum
est mane;</hi> speciem, quae ipsa operatione impressa est
materiae: mane enim post operationem transactum
diem concludit. Non tamen dixit Deus, Fiat vespera,
vel, fiat mane: commemoratio est enim rerum factarum
brevissima, significatis per vesperam et mane
materia et specie, quae utique Deum fecisse jam dictum
erat: cum ipsum defectum tamen, id est cum
de specie ad materiam et ad nihilum tenditur, si hoc
noctis nomine recte insinuatum putamus, non dixerit
factum, sed tamen ordinatum a Deo, cum ait superius, <hi>Divisit Deus inter lucem et tenebras:</hi> 
 ut vesperae
vocabulo significetur informis materia, quae quamvis
ex nihilo facta est, est tamen et habet capacitatem
specierum atque formarum. Accipi etiam potest tenebrarum
nomine ipsum omnino nihilum, quod non fecit
Deus, et unde fecit quaecumque facere pro sua
ineffabili bonitate dignatus est, cum sit omnipotens,
qui etiam de nihilo tanta fecit.</p>
          </div3>
<div3>
            <head>52.</head>
            <p>
 <hi>Et facta est vespera, et factum est mane dies
<pb n="0241"/>
quintus.</hi> Hic postquam dixit, <hi>Et sic factum est,</hi> non
subdidit sicuti solet exsecutionem, quasi iterum facta
sint; jam enim superius dictum erat. Nec ea benedictione,
quae ad gignendam prolem pertinet, aliqua
nova natura fabricabatur; sed quae facta erant per
successionem, conservabantur. Et ideo nec illud dictum
est, Et vidit Deus quia bonum est: jam enim
res ipsa placuerat, quae tantum servanda erat in fetibus.
Nihil hic itaque repetitum est, nisi quod ait, <hi>Et
factum est sic;</hi> statimque subjectum de vespera et
mane: quibus nominatis, transacta opera de informi
materia et specie quae imponitur, significari dictum
est. Nisi forte aliquid melius atque sublimius occurrit
quaerentibus.</p>
          </div3>
<div3>
            <head>53.</head>
            <p>
 <hi>Et dixit Deus, Ejiciat terra animam vivam secundum
suum genus; quadrupedum, et serpentium, et
bestiarum terrae secundum genus, et pecora secundum
genus. Et factum est sic.</hi> Cum dictum fuerit <hi>animam,</hi> 
cur additum sit <hi>vivam;</hi> et quid sit <hi>secundum genus;</hi> et
de solita conclusione qua dicitur, <hi>et factum est sic,</hi> 
sicut superius tractatum est, consideranda et accipienda
sunt. Cum autem in latina lingua nomine bestiarum
omne irrationale animal generaliter significetur;
hic tamen distinguendae sunt species, ut quadrupedes
accipiamus omnia jumenta; serpentes,
omnia repentia; bestias vel feras, omnia quadrupedia
indomita; pecora vero, quadrupedia quae non operando
adjuvant, sed dant aliquem fructum pascentibus.
</p>
          </div3>
        </div2>

<div2>
          <head>CAPUT XVI.</head>
<div3>
            <head>54.</head>
            <p>
 <hi>Et fecit Deus bestias terrae secundum
genus, et pecora secundum genus, et omnia
serpentia terrae secundum genus.</hi> Haec iteratio quod dictum
est, <hi>Et fecit Deus,</hi> cum jam dictum esset, <hi>Et
factum est sic;</hi> secundum superiorem regulam consideretur.
Sane hic pecorum nomine omnia puto significata
esse quadrupedia quae sub cura hominum
vivunt. <hi>Et vidit Deus quia bonum est:</hi> solite accipiendum.</p>
          </div3>
<div3>
            <head>55.</head>
            <p>
 <hi>Et dixit Deus, Faciamus hominem ad imaginem
et similitudinem nostram.</hi> Et hic animadvertenda quaedam
et conjunctio, et discretio animantium. Nam eodem
die factum hominem dicit, quo bestias. Sunt
enim simul omnia terrena animantia; et tamen propter
excellentiam rationis, secundum quam ad imaginem
Dei et similitudinem efficitur homo, separatim
de illo dicitur, postquam de caeteris terrenis animantibus
solite conclusum est, dicendo, <hi>Et vidit Deus quia
bonum est.</hi> </p>
          </div3>
<div3>
            <head>56.</head>
            <p>
 Considerandum etiam illud, quod in caeteris
non dixit Deus, <hi>Faciamus;</hi> ut hoc quoque modo voluerit
Spiritus sanctus humanae naturae insinuare praestantiam.
Cui autem nunc dictum est, <hi>Faciamus,</hi> nisi
cui dicebatur in caeteris, <hi>Fiat?</hi> Omnia enim per ipsum
facta sunt, et sine ipso factum est nihil <note>(Joan. I, 3)</note>.
Sed quid putamus aliter dictum esse, <hi>Fiat,</hi> nisi ut
ipse faceret jussu Patris; et aliter, <hi>Faciamus,</hi> nisi ut
ambo pariter facerent? An omnia quae facit Pater,
per Filium facit, et ideo nunc <hi>Faciamus</hi> dictum est,
ut ipsi homini, propter quem Scriptura ipsa facta est,
<pb n="0242"/>
ita in seipso demonstraretur ea quae Filius dicente
Patre facit, etiam ipsum Patrem facere; ut quod in
caeteris dicebatur, <hi>Fiat, et factum est,</hi> hic exponatur,
non separatim fuisse dictionem et separatim effectionem,
sed utrumque simul, cum hic dicitur, <hi>Faciamus?</hi> </p>
          </div3>
<div3>
            <head>57.</head>
            <p>
 <hi>Et dixit Deus, Faciamus hominem ad imaginem
et similitudinem nostram.</hi> Omnis imago similis est ei
cujus imago est; nec tamen omne quod simile est
alicui, etiam imago est ejus: sicut in speculo et pictura,
quia imagines sunt, etiam similes sunt; tamen si
alter ex altero natus non est, nullus eorum imago alterius
dici potest. Imago enim tunc est, cum de aliquo
exprimitur. Cur ergo, cum dictum esset, <hi>ad imaginem,</hi> 
additum est, <hi>et similitudinem;</hi> quasi possit esse imago
dissimilis? Sufficeret ergo <hi>ad imaginem</hi> dicere. An
aliud est simile, aliud similitudo; sicut aliud est castus,
aliud castitas; aliud fortis, aliud fortitudo: ut quemadmodum
quaecumque sunt fortia, fortitudine sunt
fortia; et quaecumque sunt casta, castitate sunt casta:
ita quaecumque sunt similia, similitudine sint similia?
Non autem imago nostra satis proprie dicitur similitudo
nostra esse, cum tamen proprie dicatur similis
nobis esse: ut ibi sit ea similitudo, qua similia sunt
quaecumque similia, ubi est et castitas, qua casta sunt
quaecumque sunt casta. Castitas autem nullius participatione
casta est, sed ejus participatione sunt casta
quaecumque casta sunt. Quae utique in Deo est, ubi
est etiam illa sapientia, quae non participando sapiens
est, sed cujus participatione sapiens est anima quaecumque
sapiens est. Quapropter etiam similitudo Dei,
per quam facta sunt omnia, proprie dicitur similitudo;
quia non participatione alicujus similitudinis
similis est, sed ipsa est prima similitudo, cujus participatione
similia sunt, quaecumque per illam fecit
Deus.</p>
          </div3>
<div3>
            <head>58.</head>
            <p>
 Expositio ergo fortasse est, quod additum est <hi>ad similitudinem,</hi> 
 cum jam dictum esset, <hi>ad imaginem;</hi> 
ut ostenderetur eam quae imago dicta est, non
ita similem esse Deo, quasi alicujus similitudinis participantem,
sed hanc ipsam esse similitudinem, cujus
participarent omnia quae dicuntur esse similia. Sicut
ipsa est et castitas, cujus participatione castae sunt
animae; et sapientia, cujus participatione sapientes
sunt animae; et pulchritudo, cujus participatione pulchra
sunt quaecumque pulchra sunt. Si enim tantum
similitudinem diceret, non significaret ab ipso esse
genitam: si autem tantummodo imaginem diceret,
significaret ab ipso quidem genitam, sed non significaret
ita similem, ut non tantum similis, sed ipsa similitudo
esset. Ut autem nihil castius ipsa castitate,
et nihil sapientius ipsa sapientia, et nihil pulchrius
ipsa pulchritudine; ita nihil similius ipsa similitudine
dici, aut cogitari, aut esse omnino potest. Unde intelligitur
ita Patri esse similem similitudinem suam, ut
ejus naturam plenissime perfectissimeque impleat.</p>
          </div3>
<div3>
            <head>59.</head>
            <p>
 Quantum autem ad speciem rebus imponendam
valeat Dei similitudo, per quam facta sunt omnia,
quanquam humanas cogitationes altissime superet,
<pb n="0243"/>
licet tamen utcumque arbitrari; si consideremus
omnem naturam, sive quae sentientibus, sive quae ratiocinantibus
occurrit, similibus inter se partibus servare
unitatis effigiem. Nam ex sapientia Dei sapientes
vocantur animae rationales, et ulterius hoc nomen
non porrigitur: nam neque ulla pecora, et multo minus
arbores, aut ignem, vel aerem, vel aquam, vel
terram sapientem possumus dicere, quanquam per
ipsam Dei sapientiam sint etiam omnia haec in quantum
sunt. At vero similes inter se et lapides dicimus,
et animalia, et homines, et Angelos. Jam vero in singulis
rebus, et terram, eo quod similes inter se habeat
partes suas, fieri ut terra sit; et aquam qualibet
quoque parte similem esse caeteris partibus, nec aliter
aquam esse potuisse; et quantumlibet aeris, si caetero
esset dissimile, nullo pacto aerem esse potuisse; et
ignis lucisve particulam, eo quod non sit dissimilis
reliquis partibus, fieri ut sit quod est: ita de unoquoque
lapidum vel arborum vel corpore cujuslibet
animantis discerni et intelligi potest, quod non solum
cum aliis sui generis rebus, sed in seipsis singulis non
essent, nisi partes inter se similes haberent. Et tanto
est pulchrius corpus, quanto similioribus inter se
partibus suis constat. Jam porro animarum, non solum
aliarum cum aliis amicitia similibus moribus
confit; sed etiam in unaquaque anima similes actiones
atque virtutes, sine quibus constantia esse non potest,
beatam vitam indicant. Similia vero omnia haec, non
autem ipsam similitudinem possumus dicere. Quapropter,
si rebus inter se similibus universitas constat,
ut singulae sint quidquid sunt, et omnes ipsam universitatem
compleant, quam Deus et condidit et gubernat;
per similitudinem ejus profecto, qui condidit
omnia, supereminentem atque incommutabilem et incontaminabilem
 talia facta sunt, ut similibus inter
se partibus pulchra sint, ad ipsam tamen similitudinem
omnia non facta sint, sed sola substantia rationalis:
quare omnia per ipsam, sed ad ipsam non nisi
anima.</p>
          </div3>
<div3>
            <head>60.</head>
            <p>
 Rationalis itaque substantia et per ipsam facta
est, et ad ipsam: non enim est ulla natura interposita.
Quandoquidem mens humana (quod non sentit,
nisi cum purissima et beatissima est) nulli cohaeret
nisi ipsi veritati, quae similitudo et imago Patris et
sapientia dicitur. Recte igitur secundum hoc quod interius
et principale hominis est, id est secundum mentem,
accipitur, <hi>Faciamus hominem ad imaginem et similitudinem
nostram.</hi> Ex illo enim quod in homine
principatum tenet, quod eum disjungit a belluis, totus
est homo aestimandus. Caetera in eo quanquam in
suo genere pulchra sint, tamen cum pecoribus communia
sunt, ac per hoc in homine parvipendenda. Nisi
forte quod ad intuendum coelum figura humani corporis
erecta est, valet aliquid etiam ut corpus ipsum
<pb n="0244"/>
ad similitudinem Dei factum credatur; ut quemadmodum
a Patre illa similitudo non avertitur, ita corpus
humanum a coelo non sit aversum, sicut aliorum corpora
animalium aversa sunt, quia prona in alvum
prosternuntur. Sed tamen hoc non omni modo accipiendum
est: nam corpus nostrum a coelo plurimum
differt; in illa vero similitudine, quae Filius est, non
potest quidquam esse dissimile illi cui similis est.
Quoniam similia quaecumque alia sunt, inter se etiam
dissimilia ex aliqua parte sunt: ipsa vero similitudo
non est aliqua ex parte dissimilis. Pater tamen Pater
est, nec Filius aliud est quam Filius: quia et cum
dicitur similitudo Patris, quanquam ostendat nullam
intervenire dissimilitudinem, non tamen solus est
Pater, si habet similitudinem.</p>
          </div3>
<div3>
            <head>61.</head>
            <p>
 <hi>Et dixit Deus, Faciamus hominem ad imaginem
et similitudinem nostram.</hi> Satis quidem quae superius
dicta sunt, secundum id exponunt haec verba Scripturae,
in quibus legimus dixisse Deum, <hi>Faciamus hominem
ad imaginem et similitudinem nostram,</hi> ut similitudo
Dei ad quam factus est homo, ipsum Dei Verbum,
hoc est unigenitus Filius accipi possit: non
utique ut ipse sit eadem imago et similitudo aequalis
Patri. Est tamen et homo imago Dei, sicut apertissime
ostendit Apostolus dicens: <hi>Vir quidem non debet
velare caput, cum sit imago et gloria Dei <note>(I Cor. XI, 7)</note>
            </hi>.
Sed haec imago ad imaginem Dei facta, non est aequalis
et coaeterna illi cujus imago est; nec esset, etiamsi
nunquam omnino peccasset. Ille autem sensus est potius
in his divinis verbis eligendos, ut ideo non
dictum intelligamus singulariter, sed pluraliter, <hi>Faciamus
hominem ad imaginem et similitudinem nostram;</hi> 
quia non ad solius Patris, aut solius Filii, aut solius
Spiritus sancti, sed ad ipsius Trinitatis imaginem
factus est homo. Quae Trinitas ita est Trinitas, ut
unus Deus sit; ita est unus Deus, ut Trinitas sit. Non
enim ait Filio loquens, Faciamus hominem ad imaginem
tuam; aut, ad imaginem meam: sed pluraliter
ait, <hi>ad imaginem et similitudinem nostram:</hi> a qua pluralitate
Spiritum sanctum separare quis audeat? Quae
pluralitas, quoniam non tres dii, sed unus est Deus,
ideo intelligendum est postea Scripturam singulariter
intulisse, atque dixisse, <hi>Et fecit Deus hominem ad imaginem
Dei;</hi> ut non sic accipiatur, tanquam Deus Pater
ad imaginem Dei, hoc est Filii sui: alioquin quomodo
verum est, quod dictum est, <hi>ad imaginem nostram,</hi> si
ad Filii solius imaginem factus est homo? Ac per hoc
quia verum est quod ait Deus, <hi>ad imaginem nostram;</hi> 
ita dictum est, <hi>Fecit Deus hominem ad imaginem Dei,</hi> 
tanquam diceretur ad imaginem suam, quod est ipsa
Trinitas.</p>
          </div3>
<div3>
            <head>62.</head>
            <p>
 Nonnulli autem putant ideo non repetitam similitudinem,
neque dictum. Et fecit Deus hominem
ad imaginem et similitudinem Dei, quia tunc tantummodo
ad imaginem factus est: similitudo autem illi
<pb n="0245"/>
postea servabatur in resurrectione mortuorum: quasi
possit esse imago aliqua, in qua similitudo non sit.
Si enim omnino similis non est, procul dubio nec
imago est. Verumtamen ut non sola ratione id agere
<pb n="0246"/>
videamur, et auctoritas Jacobi apostoli adhibenda
est, qui cum de lingua hominis loqueretur, ait: <hi>In
ipsa benedicimus Deum, et in ipsa maledicimus homines,
qui ad similitudinem Dei facti sunt <note>(Jacobi III, 9)</note>
            </hi>.

</p>
          </div3>
        </div2>
      </div1>
</body>
  </text>
</TEI>