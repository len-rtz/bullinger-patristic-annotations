<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De nuptiis et concupiscentia</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 44</title>
           <idno>AugHip.DeNuEtC</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS</hi>.</head>
<p>Nuptiarum propria et naturalia bona exponit. In illis bonis non computandam carnis concupiscentiam probat: hanc enim
omnino esse malum, quod non de nuptiarum natura venit, sed ex antiquo peccato nuptiis accidit: quo tamen malo nuptiae
bene utuntur ad liberorum procreationem. Propter hanc vero concupiscentiam fieri, ut etiam de legitimis nuptiis filiorum
Dei, non filii Dei, sed filii saeculi nascantur, qui peccati vinculo, licet ab eo per gratiam liberatis parentibus, obstricti
sunt, atque sub diaboli potestate captivi, nisi eadem similiter Christi gratia liberentur. Explicat quomodo concupiscentia in
baptizatis maneat actu, non reatu. Baptismi sanctitate non hunc tantummodo originalem reatum, sed peccata alia et
omnia prorsus hominum mala auferenda esse docet. Tandem concupiscentiae malum a nuptiarum bonitate distinguendum
esse, Ambrosii auctoritate confirmat.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>De hujus operis argumento.</hi> 
Haeretici novi, dilectissime fili Valeri, qui medicinam
Christi, qua peccata sanantur, carnaliter natis parvulis
necessariam non esse, contendunt, damnatores nos
esse nuptiarum, operisque divini quo ex maribus et
feminis Deus homines creat, invidiosissime clamitant:
quoniam dicimus, eos qui de tali commixtione nascuntur,
trahere originale peccatum, de quo Apostolus ait, <hi>Per unum hominem peccatum intravit in mundum, et per
peccatum mors; et ita in omnes homines pertransiit, in
quo omnes peccaverunt 
 <note>(Rom. V, 12)</note>
            </hi>: eosque, de parentibus
qualibuscumque nascantur, non negamus adhuc
esse sub diabolo, nisi renascantur in Christo; et
per ejus gratiam de potestate eruti tenebrarum, in regnum
illius, qui ex eadem sexus utriusque commixtione
nasci noluit, transferantur <note>(Coloss. I, 13)</note>. Hoc ergo
quia dicimus, quod antiquissima atque firmissima catholicae
fidei regula continetur, isti novelli et perversi
dogmatis assertores, qui nihil peccati esse in parvulis
dicunt, quod lavacro regenerationis abluatur, tanquam
damnemus nuptias, et tanquam opus Dei,
hoc est, hominem qui ex illis nascitur, opus diaboli
esse dicamus, infideliter vel imperite calumniantur.
Nec advertunt quod ita nuptiarum bonum
malo originali, quod inde trahitur, non potest accusari;
sicut adulteriorum et fornicationum malum bono
naturali, quod inde nascitur, non potest excusari. Nam
sicut peccatum, sive hinc, sive inde a parvulis trahatur,
opus est diaboli: sic homo, sive hinc, sive inde nascatur,
opus est Dei. Intentio igitur hujus libri haec
est, ut quantum nos Dominus adjuvare dignatur, carnalis
<pb n="0414"/>
concupiscentiae malum, propter quod homo, qui
per illam nascitur, trahit originale peccatum, discernamus
a bonitate nuptiarum. Haec enim, quae ab impudentibus
impudenter laudatur, pudenda concupiscentia
nulla esset, nisi homo ante peccasset: nuptiae vero
essent, etiamsi nemo peccasset; fieret quippe sine isto
morbo seminatio filiorum in corpore vitae illius, sine
quo nunc fieri non potest in corpore mortis hujus <note>(Rom. VII, 24)</note>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Cur opus ad Valerium scripserit.</hi> 
Cur autem ad te potissimum de hac re scribere voluerim,
tres maximae causae sunt, quas breviter intimabo.
Una est, quia donante Christo, magna tibi est observantia
pudicitiae conjugalis. Altera, quia profanis istis
novitatibus, quibus hic disputando resistimus, tu potestate
curando et instando efficaciter restitisti. Tertia,
quoniam quiddam litterarum ab eis conscriptum in
tuas manus venisse cognovi: quod licet fide robustissima
irriseris, bonum est tamen ut etiam noverimus
defendendo adjuvare quod credimus. Apostolus enim
Petrus, paratos nos esse praecipit ad satisfactionem
omni poscenti nos rationem de fide et spe nostra <note>(I Petr. III, 15)</note>.
Et apostolus Paulus: <hi>Sermo,</hi> inquit, <hi>vester in gratia conditus sit sale, ut sciatis quomodo
oporteat vos unicuique respondere 
 <note>(Coloss. IV, 6)</note>
            </hi>. Ista
sunt quae me praecipue compulerunt, ut in hoc volumine
tecum haberem, qualem Dominus dignaretur donare,
sermonem. Nam mihi nunquam placuit cuiquam
illustri viro, et tanta quanta es ipse sublimitate conspicuo,
praesertim non otiosa dignitate jam fruenti, sed
adhuc actibus publicis eisdemque militaribus occupato,
<pb n="0415"/>
aliquid meorum opusculorum legendum non a me
petenti, non tam diligenter, quam impudenter impingere.
Si quid ergo tale nunc feci propter eas quas
commemoravi causas, dignanter ignosce, et benevolum
animum ad ea quae sequuntur intende.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Pudicitia conjugalis donum Dei.
De infidelium pudicitia difficultas. Pudicus verus nonnisi
fidelis.</hi> Donum Dei esse etiam pudicitiam conjugalem,
beatissimus Paulus ostendit, ubi de hac re
loquens ait: <hi>Volo autem omnes homines esse sicut me
ipsum: sed unusquisque proprium donum habet a Deo;
alius quidem sic</hi>, <hi>alius vero sic <note>(I Cor. VII, 7)</note>
            </hi>. Ecce
et hoc donum esse dixit a Deo; etsi inferius quam illa
continentia, in qua omnes volebat esse sicut se ipsum,
tamen, donum a Deo. Unde intelligimus, cum haec
praecipiuntur, ut fiant, nihil aliud ostendi, quam
inesse nobis oportere ad haec accipienda et habenda
etiam propriam voluntatem. Cum vero Dei dona esse
monstrantur, a quo petenda sint, discitur, si non
habentur; et cui sint agendae gratiae, si habentur;
nostrasque voluntates ad haec expetenda, sumenda,
retinenda parum valere, nisi divinitus adjuventur.</p>
          </div3>
<div3>
            <head>4.</head>
            <p>
 Quid ergo dicimus, quando et in quibusdam impiis
invenitur pudicitia conjugalis? utrum eo peccare
dicendi sunt, quod dono Dei male utantur, non id
referentes ad cultum ejus a quo acceperunt? an forte
nec dona Dei putanda sunt ista, quando haec infideles
agunt, secundum Apostoli sententiam dicentis, <hi>Omne
quod non est ex fide, peccatum est <note>(Rom. XIV, 23)</note>
            </hi>?
Quis autem audeat dicere donum Dei esse peccatum?
Anima enim, et corpus, et quaecumque bona animae
et corporis naturaliter insita, etiam in peccatoribus
dona Dei sunt; quoniam Deus, non ipsi ista fecerunt.
De his autem quae faciunt dictum est, <hi>Omne quod non
est ex fide, peccatum est.</hi> Cum igitur faciunt haec homines
sine fide, quae videntur ad conjugalem pudicitiam
pertinere, sive hominibus placere quaerentes,
vel sibi vel aliis, sive in his rebus quas vitiose concupiscunt,
humanas molestias devitantes, sive daemonibus
servientes; non peccata coercentur, sed
aliis peccatis alia peccata vincuntur. Absit ergo pudicum
veraciter dici, qui non propter Deum verum
fidem connubii servat uxori.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Nuptiarum bonum naturale. Omnis
societas naturaliter fraudulentum socium refugit. Conjugalis
pudicitia quae vera. Virginitas et pudicitia non
vera, nisi quae verae fidei mancipatur.</hi> Copulatio itaque
maris et feminae generandi causa, bonum est naturale
nuptiarum: sed isto bono male utitur, qui bestialiter
utitur, ut sit ejus intentio in voluptate libidinis, non
in voluntate propaginis. Quanquam in nonnullis animalibus
rationis expertibus, sicut in plerisque alitibus,
et conjugiorum quaedam quasi confoederatio custoditur,
et socialis nidificandi solertia, vicissimque
ovorum dispertita tempora fovendorum, et nutriendorum
opera alterna pullorum, magis eas videri
faciunt agere, cum coeunt, negotium substituendi
<pb n="0416"/>
generis, quam explendae libidinis. Quorum duorum
illud est in pecore simile hominis, hoc in homine
simile pecoris. Verum quod dixi ad naturam pertinere
nuptiarum, ut mas et femina generandi societate
jungantur, et ita invicem non fraudent, sicut omnis
societas fraudulentum socium naturaliter non vult;
hoc tam evidens bonum cum infideles habent, quia
infideliter utuntur, in malum peccatumque convertunt.
Eo modo ergo et illam concupiscentiam carnis,
qua caro concupiscit adversus spiritum <note>(Galat. V, 17)</note>,
in usum justitiae convertunt fidelium nuptiae. Habent
quippe intentionem generandi regenerandos, ut qui
ex eis saeculi filii nascuntur, in Dei filios renascantur.
Quapropter qui non hac intentione, hac voluntate,
hoc fine generant filios, ut eos ex membris hominis
primi in membra transferant Christi, sed infideles
parentes de infideli prole glorientur; etiamsi tanta sit
observantia, ut secundum matrimoniales tabulas
nonnisi liberorum procreandorum causa concumbant,
non est in eis vera pudicitia conjugalis. Cum enim
virtus sit pudicitia, cui vitium contrarium est impudicitia,
omnesque virtutes etiam quae per corpus operantur,
in animo habitent; quomodo vera ratione
pudicum corpus asseritur, quando a vero Deo ipse
animus fornicatur? Quam fornicationem sanctus ille
psalmus accusat, ubi dicit: <hi>Ecce enim qui longe se
faciunt a te, peribunt; perdidisti omnem qui fornicatur
abs te. <note>(Psal. LXXII, 27)</note>
            </hi>. Vera igitur pudicitia, sive
conjugalis, sive vidualis, sive virginalis dicenda non
est, nisi quae verae fidei mancipatur. Cum enim recto
judicio praeferatur nuptiis sacrata virginitas; quis non
sobria mente christianus etiam non univiras christianas
catholicas nuptas, non solum vestalibus, sed
etiam haereticis virginibus anteponat? Tantum valet
fides, de qua dicit Apostolus, <hi>Omne quod non est ex
fide, peccatum est <note>(Rom. XIV, 23)</note>
            </hi>: et de qua item
scriptum est ad Hebraeos, <hi>Sine fide impossibile est
placere Deo <note>(Hebr. XI, 6)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Libidinis vituperatio non est damnatio
nuptiarum. Pudor in corpore humano unde. Adam
et Eva non sunt caeci creati. Apertio oculorum in primis
parentibus quid.</hi> Quae cum ita sint, profecto
errant, qui cum vituperatur libido carnalis, damnari
nuptias opinantur, quasi morbus iste de connubio sit,
non de peccato. Nonne illi conjuges primi, quorum
nuptias benedixit Deus dicens, <hi>Crescite, et multiplicamini <note>(Gen. I, 28)</note>
            </hi>,
nudi erant, et non confundebantur?
Cur ergo ex illis membris confusio post peccatum,
nisi quia exstitit illic indecens motus, quem,
nisi homines peccassent, procul dubio nuptiae non
haberent? An forte, sicut quidam existimant, quia
id quod legunt parum diligenter advertunt, caeci
creati erant prius homines, sicut canes; et quod est
absurdius, non sicut canes crescendo, sed peccando
adepti sunt visum? Absit hoc credere. Sed unde moventur
qui hoc putant, illud est quod legitur, <hi>Sumens
<pb n="0417"/>
de fructu ejus, edit, et dedit viro suo secum, et
ederunt; et aperti sunt oculi amborum, et agnoverunt
quia nudi erant. <note>(Gen. III, 6 et 7)</note>
            </hi>. Hinc est quod parum
intelligentes, opinantur antea fuisse illis oculos
clausos, quod eos tunc apertos divina Scriptura testatur.
Sed numquid et Agar ancilla Sarae, quando
sitiente et plorante filio aperuit oculos suos, et vidit
puteum <note>(Id. XXI, 19)</note>, clausos prius oculos habuit?
Aut illi duo discipuli post resurrectionem Domini in
via cum illo clausis oculis ambulabant, de quibus
Evangelium loquitur, quod <hi>in fractione panis aperti
sunt oculi eorum, et agnoverunt eum <note>(Luc. XXIV, 31,
35)</note>
            </hi>? Quod ergo scriptum est de hominibus primis, <hi>Aperti sunt oculi amborum;</hi> 
 intelligere debemus, attentos
factos ad intuendum et agnoscendum, quod novum
in eorum corpore acciderat: quod utique corpus
patentibus eorum oculis et nudum quotidie subjacebat,
et notum. Alioquin quomodo ad se adductis
animalibus terrestribus et volatilibus omnibus, Adam
clausis oculis nomina posset imponere, quod nisi
discernendo non faceret, discernere autem nisi videndo
non posset? Quomodo denique ipsa mulier ei
demonstrata est, quando ait, <hi>Hoc nunc os ex ossibus
meis, et caro de carne mea <note>(Gen. II, 23)</note>
            </hi>? Postremo
si usque adeo quisquam fuerit contentiosus, ut haec
cum dicat non cernendo, sed palpando potuisse;
quid dicturus est, quod ibi legitur mulier lignum, de
quo fuerat cibum sumptura prohibitum, vidisse quam
esset speciosum oculis ad videndum. <note>(Id. III, 6)</note>? <hi>Erant</hi> 
 itaque <hi>nudi, et non confundebantur <note>(Id. II, 25)</note>
            </hi>;
non quia non videbant, sed quia nihil unde confunderentur
in membris senserant, quae videbant. Non
enim dictum est, <hi>Erant ambo nudi,</hi> et ignorabant;
sed, <hi>non confundebantur.</hi> Quia enim nihil praecesserat
quod non liceret, nihil secutum fuerat quod puderet.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Carnis suae inobedientia homini
juste retributa. Erubescentia de inobedientibus membris.</hi> 
Ibi homo primitus Dei lege transgressa, aliam legem
repugnantem suae menti habere coepit in membris, et
inobedientiae suae malum sensit, quando sibi dignissime
retributam inobedientiam suae carnis invenit.
Talem quippe etiam serpens oculorum apertionem
seducendo promiserat, ad aliquid videlicet sciendum,
quod melius nesciretur. Tunc in se quippe sensit
homo quid fecit: tunc a bono malum, non carendo,
sed perpetiendo discrevit. Injustum enim erat ut obtemperaretur
a servo suo, id est a corpore suo, ei
qui non obtemperarat Domino suo. Nam quid est,
quod oculi, labia, lingua, manus, pedes, inflexiones
dorsi, cervicis et laterum, ut ad opera sibi congrua
moveantur, positum in potestate est, quando ab impedimentis
corpus liberum habemus et sanum; ubi
autem ventum fuerit ut filii seminentur, ad voluntatis
nutum membra in hoc opus creata non serviunt,
sed exspectatur ut ea velut sui juris libido commoveat,
<pb n="0418"/>
et aliquando non facit animo volente, cum
aliquando faciat et nolente? Hincne non erubesceret
humani libertas arbitrii, quod contemnendo imperantem
Deum etiam in membra propria proprium
perdidisset imperium? Ubi autem convenientius
monstraretur inobedientiae merito depravatam esse
humanam naturam, quam in his inobedientibus locis,
unde per successionem substitit ipsa natura? Nam
ideo proprie istae corporis partes naturae nomine nuncupantur.
Hunc itaque motum ideo indecentem quia
inobedientem, cum illi primi homines in sua carne
sensissent, et in sua nuditate erubuissent, foliis
ficulneis eadem membra texerunt <note>(Gen. III, 7)</note>: ut
saltem arbitrio verecundantium velaretur, quod non
arbitrio volentium movebatur; et quoniam pudebat
quod indecenter libebat, operiendo fieret quod decebat.
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Libidinis malum non tollit nuptiarum
bonum.</hi> Quia ergo nec isto adjuncto malo perire
potuit nuptiarum bonum, putant imprudentes
hoc non esse malum, sed pertinere ad illud bonum.
Discernitur autem non solum ratione subtili, verum
etiam vulgatissimo judicio naturali, quod et in illis
apparuit hominibus primis, hodieque tenetur ab hominibus
conjugatis. Quod enim illi postea propagatione
fecerunt, hoc est connubii bonum: quod vero
prius confusione texerunt, hoc est concupiscentiae
malum, quod vitat ubique conspectum, et quaerit
pudendo secretum. Proinde nuptiae quia etiam de illo
malo aliquid boni faciunt, gloriantur: quia sine illo
fieri non potest, erubescunt. Tanquam si quispiam
pede vitiato, ad aliquod bonum etiam claudicando
perveniat, nec propter claudicationis malum mala est
illa perventio, nec propter illius perventionis bonum
bona est claudicatio: ita nec propter libidinis malum
nuptias condemnare, nec propter nuptiarum bonum
libidinem laudare debemus.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Morbus concupiscentiae in nuptiis,
non sit voluntatis, sed necessitatis. Quae fidelium in usu
matrimonii debeat esse voluntas. Concupiscientiae malo
quis uti, et non vinci existimandus. Sancti Patres quomodo
olim conjugibus usi.</hi> Iste quippe est morbus, de
quo Apostolus etiam conjugatis fidelibus loquens ait: <hi>Haec est enim voluntas Dei, sanctificatio vestra, abstinere
vos a fornicatione, ut sciat unusquisque vestrum
suum vas possidere in sanctificatione et honore, non in
morbo desiderii, sicut et Gentes quae ignorant Deum <note>(I Thess. IV, 3-5)</note>
            </hi>.
Non solum igitur conjugatus fidelis
vase non utatur alieno, quod faciunt a quibus uxores
alienae appetuntur: sed nec ipsum proprium in concupiscentiae
carnalis morbo possidendum sciat. Quod
non sic accipiendum est, tanquam prohibuerit Apostolus
conjugalem, hoc est, licitum honestumque concubitum:
sed ut iste concubitus,qui nihil morbidae libidinis
haberet adjunctum, si non praecedente peccato
in eo perisset libertatis arbitrium, quod nunc id habet
<pb n="0419"/>
adjunctum, non sit voluntatis, sed necessitatis, sine
qua tamen in procreandis filiis ad fructum perveniri
non potest ipsius voluntatis. Quae voluntas in connubiis
fidelium non eo fine determinatur, ut transituri
filii nascantur in saeculo isto, sed ut permansuri renascantur
in Christo. Quod si provenerit, merces erit
de conjugio plenae felicitatis: si autem non provenerit,
pax erit conjugibus bonae voluntatis. Hac intentione
cordis qui suum vas possidet, id est, conjugem
suam; procul dubio non possidet in morbo desiderii,
sicut gentes quae ignorant Deum; sed in sanctificatione
et honore, sicut fideles qui sperant in Deum. Illo
quippe concupiscentiae malo utitur homo, non vincitur,
quando eam inordinatis atque indecoris motibus
aestuantem fraenat et cohibet; neque nisi propagini
consulens relaxat atque adhibet, ut spiritualiter regenerandos
carnaliter gignat, non ut spiritum carni sordida
servitute subjiciat. Sic patres sanctos ex Abraham et
ante Abraham, quibus Deus quod ei placuerint perhibet
testimonium, usos fuisse conjugibus neminem oportet
dubitare christianum; quando quibusdam etiam singulis
plures habere concessum est, ubi ratio fuit prolis
multiplicandae, non variandae appetitio voluptatis.
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Cur viro plures aliquando
uxores, nunquam autem feminae plures viros habere
permissum. Natura principiorum singularitatem amat.</hi> 
Nam si Deo patrum nostrorum, qui etiam noster
est, illa numerositas conjugum propterea non displicuisset,
ut copiosius se libido jactaret, ita etiam
sanctae feminae servissent pluribus singulae: quod
si aliqua faceret, quid eam nisi concupiscentiae turpitudo
compelleret, ut plures viros haberet, quando
ista licentia plures filios non haberet? Verumtamen
magis pertinere ad nuptiarum bonum, non unum et
multas, sed unum et unam, satis indicat ipsa prima
divinitus facta conjugum copula, ut inde connubia sumerent
initium, ubi honestius attenderetur exemplum.
Progrediente autem genere humano, junctae sunt quibusdam
bonis viris bonae feminae, singulis plures.
Unde apparet et illud dignitatis magis appetisse modestiam,
et hoc fecunditatis permisisse naturam.
Nam et principatus magis naturaliter unius in multos,
quam in unum potest esse multorum. Nec dubitari
potest naturali ordine viros potius feminis, quam viris
feminas principari. Quod servans Apostolus ait, <hi>Caput mulieris vir 
 <note>(I Cor. XI, 3)</note>
            </hi>; et, <hi>Mulieres, subditae
estote viris vestris <note>(Coloss. III, 18)</note>
            </hi>: et apostolus Petrus, <hi>Quomodo Sara,</hi> 
 inquit, <hi>obsequebatur Abrahae, dominum
illum vocans <note>(I Petr. III, 6)</note>
            </hi>. Quod licet ita sese
habeat, ut natura principiorum amet singularitatem,
facilius autem pluralitatem videamus in subditis: tamen
plures feminae uni viro nunquam licite jungerentur,
nisi ex hoc plures filii nascerentur. Unde si una
concumbat cum pluribus, quia non est ei hinc multiplicatio
prolis, sed frequentatio libidinis, conjux non
potest esse, sed meretrix.
</p>
          </div3>
        </div2>

<div2>
          <head>CAPUT X.</head>
<div3>
            <head>11.</head>
            <p>
 <hi>Sacramentum nuptiarum. Matrimonium
<pb n="0420"/>
indissolubile. Lex saeculi quoad divortium alia
a lege Evangelii.</hi> Quoniam sane non tantum fecunditas,
cujus fructus in prole est; nec tantum pudicitia,
cujus vinculum est fides; verum etiam quoddam sacramentum
nuptiarum commendatur fidelibus conjugatis,
unde dicit Apostolus, <hi>Viri, diligite uxores vestras,
sicut et Christus dilexit Ecclesiam <note>(Ephes. V, 25)</note>
            </hi>:
hujus procul dubio sacramenti res est, ut mas et femina
connubio copulati quamdiu vivunt inseparabiliter
perseverent, nec liceat, excepta causa fornicationis,
a conjuge conjugem dirimi <note>(Matth. V, 32)</note>. Hoc
enim custoditur in Christo et Ecclesia, ut vivens cum
vivente in aeternum nullo divortio separetur. Cujus
sacramenti tanta observatio est in civitate Dei nostri,
in monte sancto ejus <note>(Psal. XLVII, 2)</note>, hoc est, in Ecclesia
Christi, quibusque fidelibus conjugatis, qui sine
dubio membra sunt Christi, ut, cum filiorum procreandorum
causa vel nubant feminae, vel ducantur
uxores, nec sterilem conjugem fas sit relinquere, ut
alia fecunda ducatur. Quod si quisquam fecerit, non
lege hujus saeculi, ubi interveniente repudio sine crimine
conceditur cum aliis alia copulare connubia;
quod etiam sanctum Moysen Dominus, propter duritiam
cordis illorum, Israelitis permisisse testatur: sed
lege Evangelii reus est adulterii; sicut etiam illa si
alteri nupserit <note>(Matth. XIX, 8, 9)</note>. Usque adeo manent
inter viventes semel inita jura nuptiarum, ut
potius sint inter se conjuges qui ab alterutro separati
sunt, quam cum his quibus aliis adhaeserunt. Cum
aliis quippe adulteri non essent, nisi ad alterutrum
conjuges permanerent. Denique mortuo viro cum quo
verum connubium fuit, fieri verum connubium potest
cum quo prius adulterium fuit. Ita manet inter viventes
quiddam conjugale, quod nec separatio, nec cum
altero copulatio possit auferre. Manet autem ad noxam
criminis, non ad vinculum foederis: sicut apostatae
anima velut de conjugio Christi recedens, etiam fide
perdita Sacramentum fidei non amittit, quod lavacro
regenerationis accepit. Redderetur enim procul dubio
redeunti, si amisisset abscedens. Habet autem hoc qui recesserit
ad cumulum supplicii, non ad meritum praemii.
</p>
          </div3>
        </div2>

<div2>
          <head>CAPUT XI.</head>
<div3>
            <head>12.</head>
            <p>
 <hi>Mutuum continentiae votum conjugium
non dirimit. Verum conjugium inter Mariam et
Joseph. Joseph quomodo pater Christi. In matrimonio
Mariae et Joseph omnia fuere conjugii bona.</hi> Quibus
vero placuerit ex consensu, ab usu carnalis concupiscentiae
in perpetuum continere, absit ut inter illos
vinculum conjugale rumpatur: imo firmius erit, quo
magis ea pacta secum inierint, quae charius concordiusque
servanda sunt, non voluptariis nexibus
corporum, sed voluntariis affectibus animorum.
Neque enim fallaciter ab angelo dictum est ad
Joseph, <hi>Noli timere accipere Mariam conjugem tuam <note>(Matth. I, 20)</note>
            </hi>.
Conjux vocatur ex prima fide desponsationis,
quam concubitu nec cognoverat, nec fuerat
cogniturus: nec perierat, nec mendax manserat
<pb n="0421"/>
conjugis appellatio, ubi nec fuerat, nec futura erat
carnis ulla commixtio. Erat quippe illa virgo ideo et
sanctius et mirabilius jucunda suo viro, quia etiam
fecunda sine viro, prole dispar, fide compar. Propter
quod fidele conjugium parentes Christi vocari ambo
meruerunt, et non solum illa mater, verum etiam ille
pater ejus, sicut conjux matris ejus, utrumque mente,
non carne. Sive tamen ille pater sola mente, sive illa
mater et carne, parentes tamen ambo humilitatis
ejus, non sublimitatis; infirmitatis, non divinitatis.
Neque enim mentitur Evangelium, ubi legitur: <hi>Et
erant pater ejus et mater mirantes super his quae dicebantur
de illo.</hi> Et alio loco: <hi>Et ibant parentes ejus per
omnes annos in Jerusalem.</hi> Item paulo post: <hi>Et dixit
mater ejus ad illum: Fili, quid fecisti nobis sic? Ecce
pater tuus et ego dolentes quaerebamus te.</hi> At ille ut
ostenderet habere se praeter illos patrem, qui eum
genuit praeter matrem, respondit eis: <hi>Quid est quod
me quaerebatis? Nesciebatis quia in his quae Patris mei
sunt, oportet me esse?</hi> Et rursum, ne hoc dicto parentes
illos negasse putaretur, Evangelista secutus
adjunxit: <hi>Et ipsi non intellexerunt verbum quod locutus
est ad illos. Et descendit cum eis, et venit Nazareth,
et erat subditus illis <note>(Luc. II, 33, 41, 48-51)</note>
            </hi>. Quibus
subditus, nisi parentibus? Quis autem subditus, nisi
Jesus Christus, qui cum in forma Dei esset, non rapinam
arbitratus est esse aequalis Deo? Cur ergo illis
subditus, qui longe infra formam Dei erant, nisi quia
semetipsum exinanivit formam servi accipiens <note>(Philip.
II, 6, 7)</note>, cujus formae parentes erant? Sed cum
illo non seminante illa peperisset, profecto nec ipsius
formae servi parentes ambo essent, nisi inter se etiam
sine carnis commixtione conjuges essent. Unde et series
generationum, cum parentes Christi connexione
successionis commemorantur, usque ad Joseph potius
sicut factum est, fuerat perducenda <note>(Matth. I, 16, et
Luc. III, 23)</note>; ne in illo conjugio, virili sexui utique
potiori fieret injuria, cum veritati nihil periret quia ex
semine David, ex quo venturus praedictus est Christus,
et Joseph erat et Maria.</p>
          </div3>
<div3>
            <head>13.</head>
            <p>
 Omne itaque nuptiarum bonum impletum est
in illis parentibus Christi, proles, fides, sacramentum.
Prolem cognoscimus ipsum Dominum Jesum: fidem,
quia nullum adulterium: sacramentum quia nullum
divortium.
</p>
          </div3>
        </div2>

<div2>
          <head>CAPUT XII.</head>
<p> <hi>Omnis quae de concubitu nascitur, caro
peccati est.</hi> Solus ibi nuptialis concubitus non fuit,
quia in carne peccati fieri non poterat sine illa carnis
pudenda concupiscentia, quae accidit ex peccato,
sine qua concipi voluit, qui futurus erat sine peccato,
non in carne peccati, sed in similitudine carnis
peccati <note>(Rom. VIII, 3)</note>: ut hinc etiam doceret,
omnem quae de concubitu nascitur, carnem esse peccati;
quandoquidem sola quae non inde nata est, non
fuit caro peccati. Quamvis conjugalis concubitus qui
fit intentione generandi, non sit ipse peccatum: quia
bona voluntas animi, sequentem ducit, non ducentem
sequitur corporis voluptatem; nec humanum arbitrium
trahitur subjugante peccato, cum juste redigitur
<pb n="0422"/>
in usum generandi plaga peccati. Hujus plagae quidam
pruritus in adulteriorum et fornicationum et
quorumlibet stuprorum atque immunditiarum foeditatibus
regnat; in connubiorum vero necessitudinibus
 servit. Ibi de domino tali turpitudo damnatur,
hic de pedissequo tali honestas verecundatur. Non est
igitur haec libido nuptiarum bonum, sed obscoenitas
peccantium, necessitas generantium, lasciviarum ardor,
nuptiarum pudor. Cur ergo non conjuges maneant,
qui ex consensu concumbere desinunt; si
manserunt conjuges Joseph et Maria, qui concumbere
nec coeperunt?</p>
</div2>

<div2>
          <head>CAPUT XIII.</head>
<div3>
            <head>14.</head>
            <p>
 <hi>Ante Christum tempus nubendi,
post Christum continendi tempus est.</hi> Haec enim propagatio
filiorum, quae in sanctis patribus propter generandum
et conservandum populum Dei, in quo prophetiam
Christi praecedere oportuit, officiosissima
fuit, nunc jam non habet illam necessitatem. Patet
quippe jam ex omnibus gentibus spiritualiter gignendorum,
undecumque carnaliter nati fuerint, copia
filiorum. Et quod scriptum est, <hi>Tempus amplectendi,
et tempus continendi ab amplexu <note>(Eccle. III, 5)</note>
            </hi>; per illud
atque hoc tempus agnoscitur distributum. Illud quippe
fuit amplectendi, hoc autem continendi ab amplexu.</p>
          </div3>
<div3>
            <head>15.</head>
            <p>
 Itaque et Apostolus cum hinc loqueretur, ait: <hi>Hoc autem dico, fratres: tempus breve est; reliquum
est et ut qui habent uxores tanquam non habentes sint; et
qui flent, tanquam non flentes; et qui gaudent, tanquam
non gaudentes; et qui emunt, tanquam non possidentes</hi>;
<hi>et qui utuntur hoc mundo, tanquam non utantur: praeterit
enim figura hujus mundi. Volo vos sine sollicitudine esse.</hi> 
Haec omnia, ut exponendo aliquid hinc breviter dicam,
sic existimo intelligenda. <hi>Hoc,</hi> inquit, <hi>dico, fratres:
tempus breve est:</hi> non adhuc populus Dei propagandus
est generatione carnaliter, sed jam regeneratione spiritualiter
colligendus. <hi>Reliquum est</hi> ergo, <hi>ut et qui
habent uxores,</hi> non carnali concupiscentiae subjugentur; <hi>et qui flent</hi> 
 tristitia praesentis mali, gaudeant spe
futuri boni; <hi>et qui gaudent</hi> propter temporale aliquod
commodum, timeant aeternum judicium; <hi>et qui emunt,</hi> 
sic habendo possideant, ut amando non haereant; <hi>et
qui utuntur hoc mundo,</hi> transire se cogitent, non manere. <hi>Praeterit enim figura hujus mundi. Volo vos,</hi> 
inquit, <hi>sine sollicitudine esse:</hi> hoc est, volo sursum
cor in his quae non praetereunt, vos habere. Deinde
subjungit et dicit: <hi>Qui sine uxore est, cogitat ea quae
sunt Domini, quomodo placeat Domino: qui autem matrimonio
junctus est, cogitat quae sunt mundi, quomodo
placeat uxori <note>(I Cor. VII, 29-33)</note>
            </hi>. Atque ita quodam
modo exponit quod supra dixerat, <hi>Qui habent uxores,
tanquam non habentes sint.</hi> Qui enim sic habent uxores,
ut cogitent ea quae sunt Domini, quomodo placeant Domino,
nec in his quae sunt mundi, cogitent placere uxoribus,
tanquam non habentes sunt. Quod facilius fit,
<pb n="0423"/>
quando et uxores tales sunt, ut eis mariti non ideo
placeant, quia divites, quia sublimes, quia genere
nobiles, quia carne amabiles: sed quia fideles, quia
religiosi, quia pudici, quia viri boni sunt.
</p>
          </div3>
        </div2>

<div2>
          <head>CAPUT XIV.</head>
<div3>
            <head>16.</head>
            <p>
 <hi>Intemperantia quaedam in conjugibus
toleranda. Usus matrimonii ob solam libidinis voluptatem
non caret culpa, sed propter nuptias veniali.</hi> 
Verum in conjugatis, ut haec optanda atque laudanda,
sic alia toleranda sunt, ne in damnabilia flagitia, id
est, in fornicationes vel adulteria corruatur. Propter
quod vitandum malum, etiam illi concubitus conjugum,
qui non fiunt causa generandi, sed victrici concupiscentiae
serviunt, in quibus jubentur non fraudare
invicem, ne tentet eos satanas propter intemperantiam
suam; non quidem secundum imperium praecipiuntur,
tamen secundum veniam conceduntur. Sic
enim scriptum est: <hi>Uxori vir debitum reddat, similiter
autem et uxor viro. Mulier sui corporis potestatem non
habet, sed vir: similiter autem et vir sui corporis potestatem
non habet, sed mulier. Nolite invicem fraudare,
nisi ex consensu ad tempus, ut vacetis orationi; et iterum
ad idipsum estote: ne tentet vos satanas propter
intemperantiam vestram. Hoc autem dico secundum veniam,
non secundum imperium <note>(I Cor. VII, 3-6)</note>
            </hi>. Ubi ergo
venia danda est, aliquid esse culpae nulla ratione negabitur.
Cum igitur culpabilis non sit generandi intentione
concubitus, qui proprie nuptiis imputandus est;
quid secundum veniam concedit Apostolus, nisi quod
conjuges, dum se non continent, debitum ab alterutro
carnis exposcunt, non voluntate propaginis,
sed libidinis voluptate? Quae tamen voluptas non
propter nuptias cadit in culpam, sed propter nuptias
accipit veniam. Quocirca etiam hinc sunt laudabiles
nuptiae, quia et illud quod non pertinet ad se,
ignosci faciunt propter se. Neque enim etiam iste
concubitus quo servitur concupiscentiae, sic agitur, ut
impediatur fetus, quem postulant nuptiae.
</p>
          </div3>
        </div2>

<div2>
          <head>CAPUT XV.</head>
<div3>
            <head>17.</head>
            <p>
 <hi>In usu conjugis quid sine culpa,
quid cum veniali culpa, quid cum mortali.</hi> Sed tamen
aliud est, non concumbere nisi sola voluntate generandi,
quod non habet culpam; aliud, carnis concumbendo
appetere voluptatem, sed non praeter conjugem,
quod venialem habet culpam. Quia etsi non
causa propagandae prolis concumbitur, non tamen
hujus libidinis causa propagationi prolis obsistitur,
sive voto malo, sive opere malo. Nam qui hoc faciunt
quamvis vocentur conjuges, non sunt, nec ullam nuptiarum
retinent veritatem, sed honestum nomen
velandae turpitudini obtendunt. Produntur autem
quando eo usque progrediuntur, ut exponant filios,
qui nascuntur invitis. Oderunt enim nutrire vel habere,
quos gignere metuebant. Itaque cum in suos
saevit, quos nolens genuit tenebrosa iniquitas, clara
iniquitate in lucem promitur, et occulta turpitudo
manifesta crudelitate convincitur. Aliquando eo usque
pervenit haec libidinosa crudelitas, vel libido crudelis,
<pb n="0424"/>
ut etiam sterilitatis venena procuret; et si nihil valuerit,
conceptos fetus aliquo modo intra viscera
exstinguat ac fundat, volendo suam prolem prius interire
quam vivere; aut si in utero jam vivebat, occidi
antequam nasci. Prorsus si ambo tales sunt, conjuges
non sunt: et si ab initio tales fuerunt, non sibi per
connubium, sed per stuprum potius convenerunt. Si
autem non ambo sunt tales, audeo dicere, aut illa est
quodammodo meretrix mariti, aut ille adulter uxoris.
</p>
          </div3>
        </div2>

<div2>
          <head>CAPUT XVI.</head>
<div3>
            <head>18.</head>
            <p>
 <hi>Infirmitas incontinentiae, ne
cadat in ruinam flagitiorum, excipiatur honestate nuptiarum.</hi> 
Quia igitur nuptiae tales esse non possunt
quales primorum hominum, si peccatum non praecessisset,
esse potuerunt; sint tales quales sanctorum
patrum fuerunt, ut pudenda carnis concupiscentia, quae
in paradiso nec ante peccatum fuit, nec post peccatum
esse permissa est; quia necesse est in corpore
mortis hujus ut sit, non ei serviatur, sed ipsa potius
nonnisi ad propagandam prolem servire cogatur. Aut
quia hoc tempus, quod jam esse diximus continendi
ab amplexu, non habet hujus officii necessitatem,
adjacente undique in omnibus gentibus tanta fertilitate
gignendorum spiritualiter filiorum; illud potius
excellentis continentiae bonum, <hi>qui potest capere, capiat.</hi> 
Qui vero id capere non potest, <hi>et si acceperit
uxorem, non peccat:</hi> et femina <hi>si se non continet, nubat.
Bonum est</hi> enim <hi>homini mulierem non tangere.</hi> 
Verum quia <hi>non omnes capiunt verbum hoc, sed quibus
datum est <note>(Matth. XIX, 12, 11)</note>
            </hi>; restat ut <hi>propter
fornicationes unusquisque suam uxorem habeat, et
unaquaeque virum suum habeat <note>(I Cor. VII, 28, 1, 2)</note>
            </hi>:
ac sic infirmitas incontinentiae, ne cadat in ruinam
flagitiorum, excipiatur honestate nuptiarum. Quod
enim ait Apostolus de feminis, <hi>Volo igitur juniores
nubere;</hi> hoc et de maribus dici potest, Volo juniores
uxores ducere: ut ad utrumque sexum pertineat, <hi>filios procreare,</hi> 
 patres et <hi>matresfamilias esse, nullam
occasionem dare adversario maledicti gratia <note>(I Tim.
V, 14)</note>
            </hi>.
</p>
          </div3>
        </div2>

<div2>
          <head>CAPUT XVII.</head>
<div3>
            <head>19.</head>
            <p>
 <hi>Nuptialia bona.</hi> In nuptiis tamen
bona nuptialia diligantur, proles, fides, sacramentum.
Sed proles, non ut nascatur tantum, verum etiam ut
renascatur: nascitur namque ad poenam, nisi renascatur
ad vitam. Fides autem, non qualem habent
inter se etiam infideles zelantes carnem. Quis enim vir,
quamlibet impius, vult adulteram uxorem? aut quae
mulier, quamlibet impia, vult adulterum virum? Hoc
in connubio bonum naturale est quidem, carnale tamen.
Sed membrum Christi conjugis adulterium conjugi
debet timere, non sibi; et a Christo sperare fidei praemium,
quam exhibet conjugi. Sacramentum vero,
quod nec separati nec adulterati amittunt, conjuges
concorditer casteque custodiant. Solum est enim
<pb n="0425"/>
quod etiam sterile conjugium tenet jure pietatis, jam
spe fecunditatis amissa propter quam fuerat copulatum.
Haec bona nuptialia laudet in nuptiis, qui laudare
vult nuptias. Carnis autem concupiscentia non
est nuptiis imputanda, sed toleranda. Non est enim
ex naturali connubio veniens bonum, sed ex antiquo
peccato accidens malum.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>20.</head>
            <p>
 <hi>Cur e sancto conjugio nascantur
filii irae.</hi> Propter hanc ergo fit ut etiam de justis et
legitimis nuptiis filiorum Dei, non filii Dei, sed filii
saeculi generentur: quia et ii qui generant, si jam regenerati
sunt, non ex hoc generant ex quo filii Dei
sunt, sed ex quo adhuc filii saeculi. Dominica quippe
sententia est, <hi>Filii hujus saeculi generant, et generantur <note>(Luc. XX, 34)</note>
            </hi>.
Ex quo itaque sumus adhuc filii hujus
saeculi, exterior homo noster corrumpitur, ex hoc et
hujus saeculi filii generantur, nec filii Dei nisi regenerentur
fiunt: sed ex quo sumus filii Dei, interior de
die in diem renovatur <note>(II Cor. IV, 16)</note>. Quamvis et ipse
exterior per lavacrum regenerationis sanctificatus sit,
et spem futurae incorruptionis acceperit, propter quod
et templum Dei merito dicitur: <hi>Corpora vestra,</hi> inquit
Apostolus, <hi>templum in vobis Spiritus sancti est, quem
habetis a Deo: et non estis vestri; empti enim estis pretio
magno. Glorificate ergo et portate Deum in corpore
vestro <note>(I Cor. VI, 19, 20)</note>
            </hi>. Hoc totum non solum propter
praesentem sanctificationem, sed maxime propter
illam spem dictum est, de qua idem alio loco dicit: <hi>Sed et nos ipsi primitias spiritus habentes, et ipsi in
nobismetipsis ingemiscimus, adoptionem exspectantes,
redemptionem corporis nostri.</hi> 
 Si ergo redemptio corporis
nostri, secundum Apostolum, exspectatur; profecto
quod exspectatur, adhuc speratur, nondum
tenetur. Unde adjungit et dicit: <hi>Spe enim salvi
facti sumus. Spes autem quae videtur, non est spes:
quod enim videt quis, quid sperat? Si autem quod
non videmus, speramus, per patientiam exspectamus <note>(Rom. VIII, 23-25)</note>
            </hi>.
Non itaque per hoc quod
exspectamus, sed per hoc quod toleramus, carnales
filii propagantur. Absit ergo ut fidelis homo <note>(Coloss. III, 19)</note>,
cum audit ab Apostolo, <hi>Diligite
uxores vestras,</hi> concupiscentiam carnis diligat in uxore,
quam nec in se ipso debet diligere, audiens alterum
apostolum, <hi>Nolite diligere mundum, nec ea quae in
mundo sunt: quisquis dilexerit mundum, non est charitas
Patris in illo; quia omnia quae in mundo sunt, concupiscentia
carnis est, et concupiscentia oculorum, et ambitio
saeculi, quae non est a Patre, sed ex mundo est. Et
mundus transibit et concupiscentia ejus: qui autem
fecerit voluntatem Dei, manet in aeternum, sicut et Deus
manet in aeternum <note>(I Joan. II, 15-17)</note>
            </hi>.
</p>
          </div3>
        </div2>

<div2>
          <head>CAPUT XIX.</head>
<div3>
            <head>21.</head>
            <p>
 <hi>Ita ex justis nascuntur peccatores,
ut oleastri ex oleis.</hi> Ex hac igitur concupiscentia
carnis quod nascitur, utique mundo, non Deo nascitur:
<pb n="0426"/>
Deo autem nascitur, cum ex aqua et Spiritu
renascitur. Hujus concupiscentiae reatum regeneratio
sola dimittit: ac per hoc generatio trahit. Ergo quod
generatum est, regeneretur, ut similiter, quia non
potest aliter, quod tractum est remittatur. Ut enim
quod dimissum est in parente, trahatur in prole,
miris quidem modis fit, sed tamen fit. Haec invisibilia
et infidelibus incredibilia, sed tamen vera, ut haberent
aliquod visibile exemplum, hoc in quibusdam arbustis
divina providentia procuravit. Cur enim non credamus,
propter hoc esse institutum, ut ex oliva nascatur
oleaster? An credendum non est, in aliqua re quae
creata est ad usus hominum, Creatorem providisse
et instituisse, quod ad generis humani valeret exemplum?
Mirum est ergo quemadmodum a peccati vinculo
per gratiam liberati, gignant tamen eodem vinculo
obstrictos, quos eodem modo oporteat liberari:
fatemur, mirum est. Sed quod lateret fetus oleastrorum
etiam in seminibus olearum, quando et hoc
crederetur, nisi experientia probaretur? Proinde sicut
gignitur ex oleastri semine oleaster, et ex oleae semine
nonnisi oleaster, cum inter oleastrum et oleam plurimum
distet: ita gignitur et de carne peccatoris et
de carne justi uterque peccator, quamvis inter peccatorem
et justum plurimum distet. Gignitur autem
peccator actu adhuc nullus, et ortu novus, sed reatu
vetus: homo a creatore, captivus a deceptore, indigens
redemptore. Sed quaeritur quomodo trahi possit captivitas
prolis, etiam de parentibus jam redemptis.
Et quia non facili ratione indagatur, nec sermone
explicatur, ab infidelibus non creditur: quasi et illud
quod de oleastro et de olea diximus, ut generis dissimilis
sit fetus similis, facile aliqua invenit ratio vel
explicat sermo. Sed hoc ab eo qui experiri voluerit,
cerni potest: sit ergo in exemplo, unde et illud credatur
quod cerni non potest.
</p>
          </div3>
        </div2>

<div2>
          <head>CAPUT XX.</head>
<div3>
            <head>22.</head>
            <p>
 <hi>Etiam infantes non baptizatos
esse in diaboli potestate. Exorcismus in parvulis, et renuntiatio
diabolo.</hi> Non enim fides dubitat christiana,
quam novi haeretici oppugnare coeperunt, et eos qui
lavacro regenerationis abluuntur, redimi de diaboli
potestate; et eos qui nondum tali regeneratione redempti
sunt, etiam parvulos filios redemptorum sub
ejusdem diaboli esse potestate captivos, nisi et ipsi
eadem Christi gratia redimantur. Ad omnes namque
pertinere non dubitamus aetates, illud de quo Apostolus
loquitur beneficium Dei: <hi>Qui eruit nos de potestate
<pb n="0427"/>
tenebrarum, et transtulit in regnum Filii charitatis
suae <note>(Coloss. 1, 13)</note>
            </hi>. Ab hac igitur potestate tenebrarum,
quarum est diabolus princeps, id est a potestate
diaboli et angelorum ejus, quisquis erui cum
baptizantur negaverit parvulos, ipsorum Ecclesiae
Sacramentorum veritate convincitur, quae nulla haeretica
novitas in Ecclesia Christi auferre vel mutare
permittitur, regente atque adjuvante capite totum
corpus suum, pusillos cum magnis. In veritate itaque,
non in falsitate, potestas diabolica exorcizatur in
parvulis: eique renuntiant, quia per sua non possunt,
per corda et ora gestantium; ut eruti a potestate
tenebrarum in regnum sui Domini transferantur.
Quid ergo in eis est, per quod in potestate diaboli
teneantur, donec eruantur inde per sacramentum
Baptismatis Christi? Quid est, nisi peccatum? Non
enim aliud invenit diabolus, unde posset humanam
suo juri mancipare naturam, quam bonam bonus
auctor instituit. Nullum autem peccatum parvuli in
sua vita proprium commiserunt. Remanet igitur originale
peccatum, per quod sub diaboli potestate
captivi sunt, nisi inde lavacro regenerationis et Christi
sanguine redimantur, et transeant in regnum redemptoris
sui, frustrata potestate captivatoris sui, et data
potestate qua fiant ex filiis hujus saeculi filii Dei <note>(Joan.
1, 12)</note>.
</p>
          </div3>
        </div2>

<div2>
          <head>CAPUT XXI.</head>
<div3>
            <head>23.</head>
            <p>
 <hi>Ex bonis conjugii non esse ortum
peccatum. Connubii sacramentum in Christo et Ecclesia
magnum, in viro et uxore minimum.</hi> Jam nunc si
quodam modo interrogemus bona illa nuptialia, unde
ab eis potuerit peccatum in parvulos propagari; respondebit
nobis operatio propagandae prolis: Ego in
paradiso magis felix essem, si peccatum non fuisset
admissum. Ad me namque pertinet illa benedictio Dei, <hi>Crescite, et multiplicamini 
 <note>(Gen. I, 28)</note>
            </hi>. Ad hoc opus
bonum diversi sexus diversa membra sunt condita,
quae quidem ante peccatum jam erant, sed pudenda
non erant. Respondebit pudicitiae fides: Si peccatum
non fuisset, quid me in paradiso securius esse potuisset,
ubi nec stimularet mea, nec alterius me libido
tentaret. Respondebit etiam connubii Sacramentum:
De me ante peccatum dictum est in paradiso, <hi>Relinquet
homo patrem et matrem, et adhaerebit uxori suae,
et erunt duo in carne una <note>(Id. II, 24)</note>
            </hi>. Quod <hi>magnum
Sacramentum</hi> dicit Apostolus <hi>in Christo et in Ecclesia <note>(Ephes. V, 32)</note>
            </hi>.
Quod ergo est in Christo et in Ecclesia
magnum, hoc in singulis quibusque viris atque uxoribus
minimum, sed tamen conjunctionis inseparabilis
 Sacramentum. Quid horum est in nuptiis, unde
peccati vinculum transiret in posteros? Nempe nihil:
et certe his tribus bonis perfecte se haberet bonitas
nuptiarum, quibus bonis etiam nunc bonae sunt nuptiae.
</p>
          </div3>
        </div2>

<div2>
          <head>CAPUT XXII.</head>
<div3>
            <head>24.</head>
            <p>
 <hi>Libido et pudor ex peccato.
Lex peccati. Impudentia cynicorum.</hi> Porro autem
si interrogetur illa carnis concupiscentia, qua pudenda
facta sunt, quae prius pudenda non fuerant;
nonne respondebit, se in membris hominis post peccatum
<pb n="0428"/>
esse coepisse? Et ideo legem peccati verbis
apostolicis nuncupatam <note>(Rom. VII, 23)</note>, quod hominem
sibi subditum fecerit, quia Deo suo subditus
esse noluit: seque esse de qua et primi conjugati
tunc erubuerunt, quando pudenda texerunt <note>(Gen. III,
7)</note>, et nunc omnes erubescunt, quando ad concumbendum
secreta conquirunt, neque hujus operis testes
audent habere vel filios, quos inde genuerunt. Cui
verecundiae naturali Cynicorum error philosophorum
mirabili impudentia reluctatus est: quandoquidem
hoc, quoniam licitum esset honestumque, cum conjuge
palam faciendum esse censebant. Unde merito
immunditia hujus impudentiae caninum nomen accepit:
ex hoc quippe Cynici nuncupati sunt.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>25.</head>
            <p>
 <hi>Concupiscentia in regeneratis
sine consensu non est peccatum. Peccatum quo sensu
concupiscentia vocetur. Quidquid per concupiscentiam
nascitur, non immerito subjugari diabolo propter peccatum.
Diabolus gravius quam homines puniendus.</hi> Haec
omnino concupiscentia, haec lex peccati habitans in
membris, cui lex justitiae vetat obedire, dicente Apostolo, <hi>Non ergo regnet peccatum in vestro mortali corpore
ad obediendum desideriis ejus, neque exhibueritis membra vestra arma iniquitatis peccato 
 <note>(Rom. VI, 12,
13)</note>
            </hi>, haec, inquam, concupiscentia, quae solo Sacramento
regenerationis expiatur, profecto peccati vinculum
regeneratione trajicit in posteros, nisi ab illo
et ipsi regeneratione solvantur. Nam ipsa quidem
concupiscentia jam non est peccatum in regeneratis,
quando illi ad illicita opera non consentitur, atque
ut ea perpetrent, a regina mente membra non dantur:
ut si non fit quod scriptum est, <hi>Non concupiscas <note>(Exod. XX, 17)</note>
            </hi>,
fiat saltem quod alibi legitur, <hi>Post
concupiscentias tuas non eas <note>(Eccli. XVIII, 30)</note>
            </hi>. Sed
quia modo quodam loquendi peccatum vocatur, quod
et peccato facta est, et peccatum, si vicerit, facit;
reatus ejus valet in generato: quem reatum Christi
gratia per remissionem omnium peccatorum in regenerato,
si ad mala opera ei quodam modo jubenti
non obediat, valere non sinit. Sic autem vocatur
peccatum, quia peccato facta est, cum jam in regeneratis
non sit ipsa peccatum: sicut vocatur lingua
locutio, quam facit lingua; et manus vocatur scriptura,
quam facit manus. Itemque sic vocatur peccatum,
quia peccatum, si vincit, facit: sicut vocatur frigus
pigrum, non quod a pigris fiat, sed quod pigros faciat.</p>
          </div3>
<div3>
            <head>26.</head>
            <p>
 Hoc generi humano inflictum vulnus a diabolo,
quidquid per illud nascitur, cogit esse sub diabolo,
tanquam de suo frutice fructum jure decerpat: non
quod ab illo sit natura humana, quae non est nisi ex
<pb n="0429"/>
Deo, sed vitium quod non est ex Deo. Non enim
propter se ipsam, quae laudabilis est, quia opus Dei
est; sed propter damnabile vitium, quo vitiata est,
natura humana damnatur. Et propter quod damnatur,
propter hoc et damnabili diabolo subjugatur:
quia et ipse diabolus spiritus immundus est, et utique
bonum quod spiritus, malum quod immundus;
quoniam spiritus est natura, immundus est vitio:
quorum duorum illud a Deo est, hoc ab ipso. Non
itaque tenet homines, sive majoris, sive infantilis
aetatis, propter quod homines sunt, sed propter quod
immundi sunt. Qui ergo miratur quia creatura Dei
subditur diabolo, non miretur: subditur enim creatura
Dei creaturae Dei, minor majori, quia homo
angelo; nec tamen propter naturam, sed propter
vitium, quia immundus immundo. Hic est fructus
ejus ex antiqua immunditiae stirpe, quam plantavit
in homine, majores quidem poenas ultimo judicio,
quanto est immundior, ipse passurus: verumtamen
et quibus in illa damnatione tolerabilius erit, huic
sunt subditi velut principi auctorique peccati; quia
nulla erit damnationis causa, nisi peccatum.
</p>
          </div3>
        </div2>

<div2>
          <head>CAPUT XXIV.</head>
<div3>
            <head>27.</head>
            <p>
 <hi>Per libidinem traducitur peccatum
originale. Peccata venialia in conjugibus. Concupiscentia
carnis, peccati filia et mater.</hi> Quapropter
natos non ex bono quo bonae sunt nuptiae, sed ex
malo concupiscentiae, quo bene quidem utuntur nuptiae,
de quo tamen erubescunt et nuptiae, reos diabolus
parvulos tenet. Quia cum sint ipsae honorabiles
in omnibus ad eas proprie pertinentibus bonis,
etiamsi thorum habeant immaculatum <note>(Hebr. XIII, 4)</note>,
non solum a fornicationibus et adulteriis, quae sunt
flagitia damnabilia, verum etiam ab illis excessibus
concumbendi, qui non fiunt causa prolis voluntate
dominante, sed causa voluptatis vincente libidine,
quae sunt in conjugibus peccata venialia: tamen cum
venturum fuerit ad opus generandi, ipse ille licitus
honestusque concubitus, non potest esse sine ardore
libidinis, ut peragi possit quod rationis est, non libidinis.
Qui certe ardor, sive sequatur, sive praeveniat
voluntatem, non tamen nisi ipse quodam quasi suo
imperio movet membra, quae moveri voluntate non
possunt: atque ita se indicat non imperantis famulum,
sed inobedientis supplicium voluntatis, nec
libero arbitrio, sed illecebroso aliquo stimulo commovendum,
et ideo pudendum. Ex hac carnis concupiscentia,
quae licet in regeneratis jam non deputetur
in peccatum, tamen naturae non accidit nisi de
peccato: ex hac, inquam, concupiscentia carnis,
tanquam filia peccati, et quando illi ad turpia consentitur,
etiam peccatorum matre multorum, quaecumque
nascitur proles, originali est obligata peccato,
nisi in illo renascatur, quem sine ista concupiscentia
Virgo concepit: propterea quando nasci est in carne
dignatus, sine peccato solus est natus.
</p>
          </div3>
        </div2>

<div2>
          <head>CAPUT XXV.</head>
<div3>
            <head>28.</head>
            <p>
 <hi>Concupiscentia remanet post
Baptismum velut languor post sanatum morbum. Concupiscentia
in proficientibus minuitur, in incontinentibus
augetur.</hi> Si autem quaeritur, quomodo ista concupiscentia
<pb n="0430"/>
carnis maneat in regenerato, in quo
universorum facta est remissio peccatorum; quandoquidem
per ipsam seminatur, et cum ipsa carnalis
gignitur proles parentis etiam baptizati; aut certe
si in parente baptizato potest esse et peccatum non
esse, cur eadem ipsa in prole peccatum sit: ad haec
respondetur, dimitti concupiscentiam carnis in Baptismo,
non ut non sit, sed ut in peccatum non
imputetur. Quamvis autem reatu suo jam soluto,
manet tamen, donec sanetur omnis infirmitas nostra
proficiente renovatione interioris hominis de die in
diem, cum exterior induerit incorruptionem. Non
enim substantialiter manet, sicut aliquod corpus, aut
spiritus: sed affectio est quaedam malae qualitatis,
sicut languor. Non ergo aliquid remanet, quod non
remittatur; cum fit, sicut scriptum est, <hi>propitius
Dominus omnibus iniquitatibus nostris:</hi> sed donec fiat
et quod sequitur, <hi>Qui sanat omnes languores tuos,
qui redimit de corruptione vitam tuam <note>(Psal. CII, 3, 4)</note>
            </hi>;
manet in corpore mortis hujus carnalis concupiscentia.
Cujus vitiosis desideriis ad illicita perpetranda
non obedire praecipimur, ne regnet peccatum
in nostro mortali corpore. Quae tamen concupiscentia
quotidie minuitur in proficientibus et continentibus,
accedente etiam senectute multo maxime. Qui vero
ei nequiter serviunt, tantas in eis vires accipit, ut
plerumque jam aetate deficientibus membris, eisdemque
partibus corporis ad illud opus moveri
minus valentibus, turpius et procacius insanire non
desinat.
</p>
          </div3>
        </div2>

<div2>
          <head>CAPUT XXVI.</head>
<div3>
            <head>29.</head>
            <p>
 <hi>Quomodo concupiscentia in
baptizatis maneat actu, praetereat reatu.</hi> In eis ergo
qui regenerantur in Christo cum remissionem accipiunt
prorsus omnium peccatorum, utique necesse
est ut reatus etiam hujus licet adhuc manentis concupiscentiae
remittatur, ut in peccatum, sicut dixi,
non imputetur. Nam sicut eorum peccatorum quae
manere non possunt, quoniam cum fiunt praetereunt,
reatus tamen manet, et nisi remittatur, in aeternum
manebit: sic illius, quando remittitur, reatus
aufertur. Hoc est enim, non habere peccatum, reum
non esse peccati. Nam si quisquam, verbi gratia,
fecerit adulterium, etiamsi nunquam deinceps faciat,
reus est adulterii, donec reatus ipsius indulgentia
remittatur. Habet ergo peccatum, quamvis illud quod
admisit jam non sit; quia cum tempore quo factum
est praeteriit. Nam si a peccando desistere, hoc esset
non habere peccata, sufficeret ut hoc nos moneret
Scriptura, <hi>Fili, peccasti? non adjicias iterum.</hi> Non
autem sufficit, sed addidit, <hi>Et de pristinis deprecare,
ut tibi remittantur <note>(Eccli. XXI, 1)</note>
            </hi>. Manent ergo, nisi
remittantur. Sed quomodo manent, si praeterita
sunt; nisi quia praeterierunt actu, manent reatu?
Sic itaque fieri e contrario potest, ut etiam illud
maneat actu, praetereat reatu.
</p>
          </div3>
        </div2>

<div2>
          <head>CAPUT XXVII.</head>
<div3>
            <head>30.</head>
            <p>
 <hi>Concupiscentiae desideria
mala. Ut non sint velle debemus.</hi> Agit enim aliquid
concupiscentia carnis, et quando ei non exhibetur
<pb n="0431"/>
vel cordis assensus ubi regnet, vel membra velut
arma quibus impleatur quod jubet. Agit autem, quid,
nisi ipsa desideria mala et turpia? Non enim si bona
et licita essent, eis obedire prohiberet Apostolus
dicens: <hi>Non regnet peccatum in vestro mortali corpore
ad obediendum desideriis ejus.</hi> Non enim ait, Ad habenda
desideria ejus; sed, <hi>ad obediendum desideriis
ejus:</hi> ut quoniam sunt in aliis majora, in aliis minora,
prout quisque in hominis interioris novitate profecerit,
in hoc agonem justitiae pudicitiaeque servemus,
ne illis obediamus. Ut tamen nec ipsa sint desideria,
velle debemus, etiam si in corpore mortis hujus id
obtinere non possumus. Hinc enim et alio loco idem
apostolus loquens velut ex suae personae introductione
nos instruit, dicens, <hi>Non enim quod volo, hoc
ago; sed quod odi, illud facio;</hi> id est, concupisco:
quia et hoc nollet facere, ut esset omni ex parte
perfectus. <hi>Si autem quod nolo,</hi> inquit, <hi>hoc facio, consentio
legi quoniam bona:</hi> quia hoc et illa non vult,
quod et ego nolo. Non vult enim ut concupiscam,
quae dicit, <hi>Non concupisces:</hi> et ego nolo concupiscere.
In hoc itaque consentiunt, voluntas legis, et mea.
Verum quia concupiscere nolebat, et tamen concupiscebat,
sed eidem concupiscentiae nequaquam consentiendo
serviebat, adjunxit atque ait: <hi>Nunc autem
jam non ego operor illud, sed id quod in me habitat
peccatum.</hi> 
</p>
          </div3>
        </div2>

<div2>
          <head>CAPUT XXVIII.</head>
<div3>
            <head>31.</head>
            <p>
 <hi>Quis dicere possit, jam
non ego operor illud.</hi> --Multum autem fallitur homo,
qui consentiens concupiscentiae carnis suae, et quod
illa desiderat decernens facere et statuens, putat sibi
adhuc esse dicendum, <hi>Non ego operor illud:</hi> etiamsi
oderit quia consentit. Simul enim est utrumque, et
ipse odit, quia malum esse novit; et ipse facit, quia
facere statuit. Jam vero si et illud addat, quod Scriptura
prohibet, dicens, <hi>Neque exhibueritis membra
vestra arma iniquitatis peccato <note>(Rom. VI, 12, 13)</note>
            </hi>, ut
quod facere statuit in corde, etiam corpore compleat;
et ideo dicat, <hi>Non ego operor illud, sed quod habitat
in me peccatum,</hi> quia cum id decernit et facit, displicet
sibi; tantum errat, ut nec se ipsum agnoscat;
quando cum ex toto ipse sit, et corde statuente et
corpore implente, adhuc se ipsum esse non putat.
</p>
          </div3>
        </div2>

<div2>
          <head>CAPUT XXIX.</head>
<p> <hi>Bonum quando perficiatur.</hi> Qui
ergo dicit, <hi>Jam non ego operor illud, sed quod habitat
in me peccatum:</hi> si tantummodo concupiscit, verum
dicit; non si cordis consensione decernit, aut etiam
corporis ministerio perficit.</p>
<div3>
            <head>32.</head>
            <p>
 Deinde adjungit Apostolus: <hi>Scio enim quia
non habitat in me, hoc est in carne mea, bonum: velle
enim adjacet mihi, perficere autem bonum non invenio.</hi> 
Hoc ideo dictum est, quia tunc perficitur bonum,
quando desideria mala nulla sunt: sicut tunc perficitur
malum, quando malis desideriis obeditur.
Quando autem sunt quidem, sed non eis obeditur;
nec malum perficitur, quia non eis obeditur; nec
bonum, quia sunt: sed fit ex aliqua parte bonum,
quia concupiscentiae malae non consentitur; et ex
aliqua parte remanet malum, quia vel concupiscitur.
<pb n="0432"/>
Ideo ergo Apostolus non ait facere bonum sibi non
adjacere, sed perficere. Multum enim boni facit,
qui facit quod scriptum est, <hi>Post concupiscentias tuas
non eas <note>(Eccli. XVIII, 30)</note>
            </hi>: sed non perficit, quia non
implet quod scriptum est, <hi>Non concupisces <note>(Exod.
XX, 17)</note>
            </hi>. Ad hoc ergo dixit lex, <hi>Non concupisces,</hi> ut
nos in hoc morbo invenientes jacere, medicinam
gratiae quaereremus; et in eo praecepto sciremus et
quo debeamus in hac mortalitate proficiendo conari,
et quo possit a nobis in illa immortalitate beatissima
perveniri: nisi enim quandoque perficiendum esset,
nunquam jubendum esset.
</p>
          </div3>
        </div2>

<div2>
          <head>CAPUT XXX.</head>
<div3>
            <head>33.</head>
            <p>
 <hi>Concupiscentia quomodo captivabat
Apostolum. Lex peccati Apostolo quid.</hi> Deinde
repetens Apostolus, ut amplius commendet sententiam
superiorem: <hi>Non enim quod volo,</hi> inquit, <hi>facio
bonum; sed quod nolo malum, hoc ago. Si autem quod
nolo ego hoc facio, jam non ego operor illud, sed quod
habitat in me peccatum.</hi> Et sequitur: <hi>Invenio ergo legem
mihi, volenti facere, bonum; quoniam malum mihi
adjacet:</hi> hoc est, invenio legem mihi esse bonum volenti
facere quod lex vult; quoniam non ipsi legi
quae dicit, <hi>Non concupisces,</hi> sed mihi adjacet malum
quod nolo, quia et nolens concupisco. <hi>Condelector
enim,</hi> inquit, <hi>legi Dei secundum interiorem hominem:
video autem aliam legem in membris meis repugnantem
legi mentis meae, et captivantem me sub lege peccati,
quae est in membris meis.</hi> Ista condelectatio legi Dei
secundum interiorem hominem, de magna nobis venit
gratia Dei. In ea quippe interior homo noster renovatur
de die in diem, cum in ea proficit perseveranter.
Non enim timor est torquens, sed amor libens. Ibi
sumus veraciter liberi, ubi non delectamur inviti.</p>
          </div3>
<div3>
            <head>34.</head>
            <p>
 Verum illud quod ait, <hi>Video autem aliam legem
in membris meis repugnantem legi mentis meae;</hi> ipsa est
ista de qua loquimur concupiscentia, lex peccati in
carne peccati. Quod autem dixit, <hi>et captivantem me
sub lege peccati;</hi> hoc est, sub se ipsa, <hi>quae est in membris
meis.</hi> Aut <hi>captivantem</hi> dixit, captivare conantem,
id est, ad consentiendum implendumque cogentem:
aut potius, quod non habet controversiam, captivantem
secundum carnem, quam nisi teneret carnalis
concupiscentia, quam legem peccati vocat, non utique
in ea ullum illicitum desiderium, cui mens obedire
non debeat, commoveret. Quod autem non ait,
Captivantem carnem meam; sed, <hi>captivantem me:</hi> 
hinc factum est ut sensus hic alius quaereretur, et acciperemus <hi>captivantem,</hi> 
 velut dixisset, Captivare conantem.
Sed cur non diceret, <hi>captivantem me,</hi> ubi
vellet intelligi carnem suam? Annon dictum est de
Jesu, cum in monumento non fuisset caro ejus inventa, <hi>Tulerunt Dominum meum, et nescio ubi posuerunt
eum 
 <note>(Joan. XX, 2)</note>
            </hi>? Num ideo non recte dictum
est, quia non dictum est, Carnem, vel, Corpus Domini
mei; sed, <hi>Dominum meum?</hi> 
</p>
          </div3>
        </div2>

<div2>
          <head>CAPUT XXXI.</head>
<div3>
            <head>35.</head>
            <p>
 <hi>Caro, carnis affectus.</hi> Quanquam
<pb n="0433"/>
paulo superius, et ipse Apostolus quomodo
recte potuerit de carne sua dicere, <hi>captivantem me,</hi> 
satis evidenter aperuit. Cum enim dixisset, <hi>Scio enim
quia non habitat in me;</hi> idipsum exponens adjunxit,
et ait, <hi>hoc est in carne mea, bonum.</hi> Haec ergo captivatur
sub lege peccati, in qua non habitat bonum,
hoc est, caro. Carnem autem nunc appellavit, ubi est
morbidus quidam carnis affectus; non ipsam corporis
conformationem, cujus membra non adhibenda sunt
arma peccato, id est, eidem ipsi concupiscentiae, quae
hoc carnale nostrum captivum tenet. Nam quantum
attinet ad ipsam corporalem substantiam atque naturam,
in viris fidelibus, sive conjugatis, sive continentibus,
jam templum Dei est. Attamen si omnino nihil
carnis nostrae captivum teneretur, non quidem sub
diabolo, quia et ibi facta est peccati remissio, ut peccatum
non imputetur, quod proprie lex peccati vocatur;
tamen sub ipsa lege peccati, hoc est, sub concupiscentia
sua, nisi aliquantum teneretur caro nostra
captiva, quomodo esset verum quod ait idem apostolus, <hi>Adoptionem exspectantes, redemptionem corporis
nostri 
 <note>(Rom. VIII, 23)</note>
            </hi>? In tantum igitur adhuc exspectatur
redemptio corporis nostri, in quantum adhuc
ex aliqua parte captivum est sub lege peccati. Unde
et hic exclamans ait: <hi>Infelix ego homo, quis me liberabit
de corpore mortis hujus? Gratia Dei per Jesum
Christum Dominum nostrum.</hi> Ubi quid intellecturi sumus,
nisi quia corpus quod corrumpitur, aggravat
animam <note>(Sap. IX, 15)</note>? Cum ergo idipsum corpus jam
incorruptibile recipietur, plena erit liberatio a corpore
mortis hujus: a quo non liberantur, qui sunt ad
poenam resurrecturi. Ad corpus ergo mortis hujus intelligitur
pertinere, ut alia lex in membris repugnet
quidem legi mentis, dum caro concupiscit adversus
spiritum; etsi mentem non subjuget, quia et spiritus
concupiscit adversus carnem <note>(Galat. V, 17)</note>: atque ita
quamvis lex ipsa peccati captivum teneat aliquid carnis,
unde resistat legi mentis; non tamen regnat in
nostro licet mortali corpore, si non obeditur desideriis
ejus. Solent enim et hostes adversus quos dimicatur,
et inferiores esse in certamine, et victi aliquid
tenere captivum: quod in nostra carne quamvis sub
peccati lege teneatur, tamen in spe redemptionis est;
quia ipsa vitiosa concupiscentia nulla omnino remanebit,
caro autem nostra ab ea peste morboque sanata,
et tota immortalitate vestita, in aeterna beatitudine
permanebit.</p>
          </div3>
<div3>
            <head>36.</head>
            <p>
 Subjungit autem Apostolus, et dicit: <hi>Igitur ego
ipse mente servio legi Dei, carne autem legi peccati.</hi> 
Quod sic intelligendum est: <hi>mente servio legi Dei,</hi> non
consentiendo legi peccati; <hi>carne autem</hi> servio <hi>legi
peccati,</hi> habendo desideria peccati, quibus etsi non
consentio, nondum tamen penitus careo. Denique
quid post haec intulerit, attendamus: <hi>Nulla ergo,</hi> inquit, <hi>condemnatio est nunc his qui sunt in Christo Jesu.</hi> 
Etiam nunc, inquit, quando lex in membris repugnat
legi mentis, et captivum aliquid tenet in corpore
mortis hujus, nulla condemnatio est iis qui sunt in
Christo Jesu. Audi quare: <hi>Lex enim spiritus vitae,</hi> inquit,
<pb n="0434"/> <hi>in Christo Jesu liberavit me a lege peccati et mortis <note>(Rom. VII, 15-VIII, 2)</note>
            </hi>.
Liberavit, quomodo, nisi
quia ejus reatum peccatorum omnium remissione
dissolvit, ut quamvis adhuc maneat, et de die in
diem magis magisque minuatur, in peccatum tamen
non imputetur?
</p>
          </div3>
        </div2>

<div2>
          <head>CAPUT XXXII.</head>
<div3>
            <head>37.</head>
            <p>
 <hi>Lex peccati cum reatu in
parvulis non baptizatis. Peccato Adae humanum genus
oleastrum factum est.</hi> Haec itaque remissio peccatorum
quamdiu non fit in prole, sic ibi est lex ista
peccati, ut etiam in peccatum imputetur, id est, ut
etiam reatus ejus cum illa sit, qui teneat aeterni supplicii
debitorem. Hoc enim trajicit parens in prolem
carnalem, quod est ipse carnaliter natus, non quod
spiritualiter est renatus. Quia idipsum quod carnaliter
natus est, quamvis reatu soluto non impediat fructum
ejus, tamen tanquam in semine olivae latet,
etiamsi propter remissionem peccatorum nihil oleo
nocet, ei scilicet vitae, qua secundum Christum, qui
est appellatus ab oleo, id est, a chrismate, justus ex
fide vivit <note>(Id. I, 17)</note>. Hoc autem quod in parente regenerato,
tanquam in oleae semine, sine ullo reatu, quia
remissum est, tegitur; profecto in prole nondum regenerata,
velut in oleastro, cum reatu habetur, donec
etiam illic eadem gratia remittatur. Ex quo enim
Adam ex olea tali, in qua nec semen erat hujusmodi,
unde amaritudo nasceretur oleastri, in oleastrum peccando
conversus est; quia tam magnum peccatum fuit,
ubi magna fieret in deterius mutatio naturae; totum
genus humanum fecit oleastrum: ita ut (quemadmodum
nunc in ipsis videmus arboribus) si quid inde in
oleam gratia divina convertit, ibi vitium primae nativitatis,
quod erat originale peccatum de carnali concupiscentia
traductum et attractum, remittatur, tegatur,
non imputetur; insit tamen, unde oleaster
nascatur, nisi et ipse in oleam eadem gratia renascatur.
</p>
          </div3>
        </div2>

<div2>
          <head>CAPUT XXXIII.</head>
<div3>
            <head>38.</head>
            <p>
 <hi>Baptismo omnis peccatorum
remissio, plenaque in resurrectione sanatio, accepta
referri debet. Quotidiana mundatio.</hi> Beata itaque olea,
cujus remissae sunt iniquitates, et cujus tecta sunt
peccata: beata, cui non imputavit Dominus peccatum <note>(Psal. XXXI, 1, 2)</note>.
Sed illud quod remissum et
tectum est et non imputatur, donec fiat in aeternam
immortalitatem plena mutatio, habet vim quamdam
occultam, unde seminetur amarus oleaster, nisi et
illic eadem Dei agricultura remittatur, tegatur, non
imputetur. Non erit autem omnino aliquid vel in carnali
semine vitiosum, cum eadem regeneratione, quae
nunc fit per sacrum lavacrum, usque in finem cuncta
mala hominis purgante atque sanante, eadem caro
per quam facta est anima carnalis, fiet spiritualis
etiam ipsa, nullam legi mentis resistentem concupiscentiam
carnis habitura, nihil carnalis seminis emissura.
Sic enim accipiendum est quod ait idem apostolus: <hi>Christus dilexit Ecclesiam, et se ipsum tradidit
<pb n="0435"/>
pro ea, ut eam sanctificaret, mundans eam lavacro
aquae in verbo, ut exhiberet sibi ipse gloriosam Ecclesiam,
non habentem maculam aut rugam, aut aliquid
ejusmodi 
 <note>(Ephes. V, 25-27)</note>
            </hi>. Sic, inquam, hoc accipiendum
est, ut eodem lavacro regenerationis et
verbo sanctificationis omnia prorsus mala hominum
regeneratorum mundentur atque sanentur; non solum
peccata quae omnia nunc remittuntur in Baptismo,
sed etiam quae posterius humana ignorantia vel infirmitate
contrahuntur: non ut Baptisma quoties peccatur,
toties repetatur; sed quia ipso quod semel datur,
fit ut non solum antea, verum etiam postea quorumlibet
peccatorum venia fidelibus impetretur. Quid enim
prodesset vel ante Baptismum poenitentia, nisi Baptismus
sequeretur; vel postea, nisi praecederet? In ipsa
quoque oratione dominica, quae quotidiana est nostra
mundatio, quo fructu, quo effectu diceretur, <hi>Dimitte
nobis debita nostra <note>(Matth. VI, 12)</note>
            </hi>, nisi ab eis qui
baptizati sunt, diceretur? Itemque eleemosynarum largitas
et beneficentia quantalibet, cui tandem ad dimittenda
sua peccata prodesset, si baptizatus non
esset? Postremo regni coelorum ipsa felicitas, ubi non
habebit Ecclesia maculam aut rugam aut aliquid ejusmodi,
ubi nihil reprehensionis, nihil simulationis erit,
ubi non solum reatus, sed nec concupiscentia erit
ulla peccati, quorum erit, nisi baptizatorum?
</p>
          </div3>
        </div2>

<div2>
          <head>CAPUT XXXIV.</head>
<div3>
            <head>39.</head>
            <p>
 <hi>Baptismi sanctitate non solum
peccata, sed mala prorsus omnia tollenda. Ecclesia
nondum caret omni macula.</hi> Ac per hoc non solum omnia
peccata, sed omnia prorsus hominum mala, christiani
lavacri sanctitate tolluntur, quo mundat Ecclesiam
suam Christus, ut exhibeat eam sibi, non in isto
saeculo, sed in futuro, non habentem maculam aut
rugam aut aliquid ejusmodi. Nam qui modo eam talem
esse dicunt, et tamen in illa sunt; quoniam et
ipsi fatentur se habere peccata, si verum dicunt, profecto
quoniam mundi non sunt a peccatis, habet in
eis Ecclesia maculam: si autem falsum dicunt, quia
corde duplici loquuntur, habet in eis Ecclesia rugam.
Si autem se dicunt habere ista, non ipsam: ergo se
non esse membra ejus, nec se ad corpus ejus pertinere
fateantur, ut etiam sua confessione damnentur.
</p>
          </div3>
        </div2>

<div2>
          <head>CAPUT XXXV.</head>
<div3>
            <head>40.</head>
            <p>
 <hi>Carnis concupiscentiam, velut
<pb n="0436"/>
naturale bonum laudantes Pelagiani, refelluntur auctoritate
B. Ambrosii.</hi> De hac autem concupiscentia carnis,
quam curavimus a nuptialibus bonis tam prolixa
disputatione distinguere, propter novos haereticos,
qui cum haec reprehenditur calumniantur, quasi nuptiae
reprehendantur; ut scilicet eam tanquam bonum
naturale laudando, suum pestiferum dogma confirment,
quo asserunt prolem quae per illam nascitur,
nullum trahere originale peccatum: de hac ergo carnis
concupiscentia, beatus Ambrosius Mediolanensis
episcopus, cujus sacerdotali ministerio lavacrum regenerationis
accepi, sic breviter est locutus, cum exponens
Isaiam prophetam, carnalem Christi nativitatem
insinuaret.  Ideo,   inquit,   et quasi homo per
universa tentatus est, et in similitudine hominum
cuncta sustinuit: sed quasi de Spiritu natus, abstinuit
a peccato <note>(Hebr. IV, 15)</note>. Omnis enim homo mendax <note>(Psal. CXV, 2)</note>,
et nemo sine peccato nisi unus
Deus. Servatum est igitur ut ex viro et muliere, id
est, per illam corporum commixtionem nemo videatur
expers esse delicti. Qui autem expers est delicti,
expers est etiam hujusmodi conceptionis.   Numquidnam
et sanctus Ambrosius nuptiarum bonitatem, ac
non potius istorum haereticorum, quamvis tunc nondum
apparentium vanitatem, hujus suae sententiae veritate
damnavit? Quod ideo commemorandum putavi,
quia Pelagius sic laudat Ambrosium, ut dicat:   Beatus
Ambrosius episcopus, in cujus praecipue libris Romana
elucet fides; qui scriptorum inter Latinos flos
quidam speciosus enituit, cujus fidem et purissimum
in Scripturis sensum ne inimicus quidem ausus est
reprehendere   <note>(Lib. 3 pro Libero Arbitrio)</note>. Poeniteat
ergo eum, quod sensit adversus Ambrosium, ne poeniteat
eum, quod sic laudavit Ambrosium. Habes librum
et molestia longitudinis, et difficultate quaestionis,
quam mihi fuit ad dictandum, tam tibi ad legendum
negotiosum, quibus particulis temporum te
invenire potuit aut potuerit otiosum. Quem profecto,
quantum me Dominus adjuvare dignatus est, elaboratum
inter ecclesiasticas curas meas, non tibi ingererem
inter publicas tuas, nisi ab homine Dei qui te
familiarius novit, audissem quod tam libenter legas,
ut etiam nocturnas aliquas horas lectioni vigilanter
impendas.
</p>
          </div3>
        </div2>
      </div1>

<div1>
        <head>In subsequentem librum</head>

<pb n="0435"/>
<p>
          <emph> <hi>Augustinus in praefatione Operis Imperfecti contra Julianum.</hi> </emph>
        </p>
<p>Scripsi librum ad comitem Valerium, cujus libri titulus est, De Nuptiis et Concupiscentia: eo quod ad illum
pervenisse cognoveram, dicere Pelagianos, damnatores nos esse nuptiarum. Denique in illo opere, nuptiarum
bonum a concupiscentiae carnalis malo, quo bene utitur pudicitia conjugalis, quali potui disputatione
discrevi. Quo libro accepto, memoratus vir illustris misit mihi in chartula nonnullas sententias decerptas ex
opere Juliani haeretici Pelagiani (in quo opere libris quatuor respondisse sibi visus est illi uni meo, quem de
Nuptiis et Concupiscentia me scripsisse memoravi), missas sibi a nescio quo, qui eas, ut voluit, ex
primo Juliani libro decerpendas curavit: quibus ut quantocius responderem, idem Valerius poposcit. Et
factum est ut sub eodem titulo etiam secundum librum scriberem, contra quem Julianus alios octo nimia loquacitate
conscripsit.</p>
<p>
          <emph> <hi>Idem in epistola</hi> CCVII, <hi>ad Claudium.</hi> </emph>
        </p>
<p>Quisquis ergo et illum secundum librum meum ad comitem identidem Valerium, sicut primum, conscriptum
<pb n="0437"/>
legit, noverit me in quibusdam non respondisse Juliano; sed ei potius, qui de libris ejus illa selegit, et
non ita posuit ut invenit, sed aliquantum putavit esse mutanda, fortasse ut eo modo quasi sua faceret, quae
aliena esse constaret.
</p>
      </div1>

<div1>
        <head> <hi>LIBER SECUNDUS</hi>.</head>

<pb n="0437"/>
<p>Sententias Juliani, ex primo librorum quatuor, quos ille contra librum de Nuptiis et Concupiscentia priorem ediderat,
incerti auctoris manu decerptas, et sibi comite Valerio curante allatas, refellit Augustinus posteriore hoc libro: catholicum
dogma de originali malo vindicat ab adversarii calumniis et argutiis, atque in primis id a Manichaeorum nefaria
haeresi procul abesse demonstrat.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 Inter militiae tuae curas et
<pb n="0437"/>illustris personae quam pro meritis gestas, actusque
reipublicae necessarios, fili dilectissime et honorande
Valeri, tanto studio te adversus haereticos in eloquia
divina flagrare, satis dici non potest, quanta mentis
jucunditate delecter. Itaque posteaquam legi litteras
Sublimitatis tuae, quibus de libro quem ad te scripsi
gratias agis; sed et admones, ut per fratrem et coepiscopum
meum Alypium audiam, quid de quibusdam
locis ejusdem libri haeretici disputationis assumant;
ad hoc scribendum excitatus sum. Et quia non tantum
relatu memorati mei fratris id didici, verum
etiam prolatas ab eo chartulas legi, quas post ejus de
Ravenna profectionem Romam mittere ipse curasti:
ubi adversariorum potui vaniloquia reperire, ad ea
respondere, adjuvante Domino, quanta possum veritate
et Scripturarum divinarum auctoritate, proposui.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 Chartula cui nunc respondeo, hoc
titulo praenotatur:   Capitula de libro Augustini quem
scripsit, contra quae de libris pauca decerpsi.   Hic
video, eum qui tuae Praestantiae ista scripta direxit, de
nescio quibus ea libris, causa, quantum existimo, celerioris
responsionis, ne tuam differret instantiam,
voluisse decerpere. Qui autem sint isti libri cum cogitarem,
eos esse arbitratus sum, quorum mentionem
Julianus facit in epistola quam Romam misit, cujus
exemplum simul ad me usque pervenit. Ibi
quippe ait:   Dicunt etiam istas, quae modo aguntur,
nuptias a Deo institutas non fuisse, quod in libro Augustini
legitur, contra quem ego modo quatuor libellis
respondi.   Credo, ex his libellis ista decerpta sunt:
unde melius fortasse fuerat, ut universo ipsi operi
ejus, quod quatuor voluminibus explicavit, redarguendo
et refellendo nostra laboraret intentio; nisi
et ego responsionem differre noluissem; sicut nec tu
transmissionem scriptorum, quibus respondendum
est, distulisti.</p>
          </div3>
<div3>
            <head>3.</head>
            <p>
 Verba ergo de libro meo tibi a me misso tibique
notissimo ista posuit, quae refutare conatus est.
  Damnatores nos esse nuptiarum operisque divini,
<pb n="0438"/>
quo ex maribus et feminis Deus homines creat, invidiosissime
clamitant: quoniam dicimus, eos qui de
tali commixtione nascuntur, trahere originale peccatum;
eosque, de parentibus qualibuscumque nascantur,
non negamus adhuc esse sub diabolo, nisi renascantur
in Christo   <note>(De Nuptiis et Concup., lib. 1,
n. 1)</note>. In his verbis meis testimonium Apostoli quod
interposui praetermisit, cujus se premi magna mole
sentiebat. Ego enim cum dixissem, homines natos
trahere originale peccatum; mox adjunxi:   De quo
Apostolus ait, <hi>Per unum hominem peccatum intravit
in mundum, et per peccatum mors; et ita in omnes homines
pertransiit, in quo omnes peccaverunt</hi>   <note>(Rom. V,
12)</note>: quo testimonio, ut diximus, praetermisso caetera
ille contexuit, quae supra commemorata sunt.
Novit enim quemadmodum soleant haec verba apostolica,
quae praetermisit, accipere catholicorum corda
fidelium: quae verba tam recta et tanta luce fulgentia
tenebrosis et tortuosis interpretationibus novi haeretici
obscurare et depravare moliuntur.</p>
          </div3>
<div3>
            <head>4.</head>
            <p>
 Deinde alia mea verba subtexuit, ubi dixi:
  Nec advertunt quod ita nuptiarum bonum malo originali,
quod inde trahitur, non potest accusari; sicut
adulteriorum et fornicationum malum bono naturali,
quod inde nascitur, non potest excusari. Nam sicut
peccatum, sive hinc sive inde trahatur, opus est diaboli;
sic homo, sive hinc sive inde nascatur, opus
est Dei   <note>(De Nuptiis et Concup., lib. 1, n. 1)</note>. Etiam
hic ea praetermisit, in quibus aures catholicas timuit.
Nam ut ad haec verba veniretur, supra dictum erat a
nobis:   Hoc ergo quia dicimus, quod antiquissima
atque firmissima catholicae fidei regula continetur,
isti novelli et perversi dogmatis assertores, qui nihil
peccati esse in parvulis dicunt, quod lavacro regenerationis
abluatur, tanquam damnemus nuptias, et
tanquam opus Dei, hoc est, hominem qui ex illis nascitur,
opus diaboli esse dicamus, infideliter vel imperite
calumniantur.   His ergo nostris praetermissis,
sequuntur illa nostra quae posuit, sicut supra scriptum
est. In his itaque quae praetermisit, hoc timuit, quia
cuncta Ecclesiae catholicae pectora convenit, fidemque
ipsam antiquitus traditam atque fundatam, clara
quodam modo voce compellat, et adversus eos vehementissime
permovet quod diximus,   quia nihil peccati
esse in parvulis dicunt, quod lavacro regenerationis
<pb n="0439"/>
abluatur.   Omnes enim ad ecclesiam non propter
aliud cum parvulis currunt, nisi ut in eis
originale peccatum generatione primae nativitatis
attractum, regeneratione secundae nativitatis expietur.</p>
          </div3>
<div3>
            <head>5.</head>
            <p>
 Deinde ad nostra superiora verba revertitur,
quae nescio cur repetat:   Eos autem qui de tali commixtione
nascuntur, dicimus trahere originale peccatum;
eosque, de parentibus qualibuscumque nascantur,
non negamus adhuc esse sub diabolo, nisi renascantur
in Christo.   Haec verba nostra et paulo
ante jam dixerat. Deinde subjungit quod de Christo
diximus,   Qui de eadem sexus utriusque commixtione
nasci noluit.   Sed etiam hic praetermisit quod ego
posui,   Ut per ejus gratiam de potestate eruti tenebrarum,
in regnum illius, qui ex eadem sexus utriusque
commixtione nasci noluit, transferantur.   Vide,
obsecro te, quae nostra verba vitavit, tanquam inimicus
omnino gratiae Dei, quae venit per Jesum Christum
Dominum nostrum. Scit enim ab illa Apostoli
sententia, qua dixit de Deo Patre, <hi>Qui eruit nos de
potestate tenebrarum, et transtulit in regnum Filii charitatis
suae <note>(Coloss. I, 13)</note>
            </hi>, improbissime et impiissime
parvulos separari: ideo procul dubio verba ista praetermittere
quam ponere maluit.</p>
          </div3>
<div3>
            <head>6.</head>
            <p>
 Post haec illud nostrum posuit, ubi diximus:
  Haec enim quae ab impudentibus impudenter laudatur
pudenda concupiscentia, nulla esset, nisi homo
ante peccasset: nuptiae vero essent, etiamsi nemo
peccasset; fieret quippe sine isto morbo seminatio
filiorum.   Huc usque ille verba mea posuit. Timuit
enim quod adjunxi,   In corpore vitae illius, sine quo
nunc fieri non potest in corpore mortis hujus.   Et
hic ut meam sententiam non finiret, sed eam quodam
modo detruncaret, illud Apostoli testimonium formidavit,
ubi ait: <hi>Miser ego homo, quis me liberabit de
corpore mortis hujus? Gratia Dei per Jesum Christum
Dominum nostrum.</hi> Non enim erat corpus mortis hujus
in paradiso ante peccatum, propter quod diximus,
  in corpore vitae illius,   quae ibi erat,   sine isto
morbo seminationem fieri potuisse filiorum, sine quo
nunc in corpore mortis hujus fieri non potest.   Ut autem
ad istam commemorationem humanae miseriae
et divinae gratiae veniret Apostolus, supra dixerat: <hi>Video aliam legem in membris meis, repugnantem legi
mentis meae, et captivantem me in lege peccati, quae est
in membris meis.</hi> 
 Post haec autem verba exclamavit: <hi>Miser ego homo, quis me liberabit de corpore mortis hujus?
Gratia Dei per Jesum Christum Dominum nostrum <note>(Rom. VII, 23-25)</note>
            </hi>.
In corpore igitur mortis hujus,
quale in paradiso ante peccatum fuit, profecto non
erat alia lex in membris nostris repugnans legi mentis
nostrae: quia et quando nolumus, et quando non
<pb n="0440"/>
consentimus, nec ei membra nostra ut impleat quod
appetit exhibemus, habitat tamen in eis, et mentem
resistentem repugnantemque sollicitat: ut ipse conflictus,
etiamsi non sit damnabilis, quia non perficit iniquitatem;
sit tamen miserabilis, quia non habet pacem.
Satis igitur admonuerim, sic istum verba mea velut
refellenda sibi proponere voluisse, ut alicubi mediis
detractis, sententias interrumperet; alicubi extremis
non additis decurtaret: et cur hoc fecerit, sufficienter
ostenderim.
</p>
          </div3>
        </div2>

<div2>
          <head>CAPUT III.</head>
<div3>
            <head>7.</head>
            <p>
 Nunc ad ea quae sicut voluit,
nostra proposuit, quae sua opposuerit, videamus. Sequuntur
enim jam verba ejus; et sicut iste insinuavit
qui tibi chartulam misit, prius aliquid de praefatione
conscripsit, procul dubio librorum illorum de quibus
pauca decerpsit. Id autem ita sese habet:   Doctores,  
inquit,   nostri temporis, frater beatissime, et
nefariae quae adhuc fervet seditionis auctores, ad hominum,
quorum sanctis studiis uruntur, contumelias
et exitium decreverunt per ruinam totius Ecclesiae
pervenire; non intelligentes quantum his contulerint
honoris, quorum ostenderunt gloriam nisi cum catholica
religione non potuisse convelli. Nam si quis aut
liberum in hominibus arbitrium, aut Deum esse nascentium
conditorem dixerit, Coelestianus et Pelagianus
vocatur. Ne igitur vocentur haeretici, fiunt Manichaei;
et dum falsam verentur infamiam, verum crimen
incurrunt: instar ferarum, quae circumdantur
pinnis, ut cogantur in retia; quibus quoniam deest
ratio, in verum exitium vana formidine contruduntur .</p>
          </div3>
<div3>
            <head>8.</head>
            <p>
 Non est ita ut loqueris, quicumque ista dixisti;
non est ita: multum falleris, vel fallere meditaris:
non liberum negamus arbitrium; sed, <hi>Si vos Filius
liberaverit,</hi> ait Veritas, <hi>tunc vere liberi eritis <note>(Joan. VIII,
36)</note>
            </hi>. Hunc vos invidetis liberatorem, quibus captivis
vanam tribuitis libertatem. <hi>A quo enim quis devictus
est,</hi> sicut dicit Scriptura, <hi>huic servus addictus est <note>(II
Petr. II, 19)</note>
            </hi>: nec quisquam nisi per gratiam liberatoris
isto solvitur vinculo servitutis, a quo est hominum
nullus immunis. <hi>Per unum</hi> quippe <hi>hominem peccatum
intravit in mundum, et per peccatum mors; et ita
in omnes homines pertransiit, in quo omnes peccaverunt <note>(Rom. V, 12)</note>
            </hi>.
Sic est ergo Deus nascentium conditor,
ut omnes ex uno eant in condemnationem, quorum
non fuerit renascentium liberator. Ipse quippe dictus
est figulus, ex eadem massa faciens aliud vas in honorem
secundum misericordiam, aliud in contumeliam
secundum judicium <note>(Id. IX, 21)</note>: cui cantat Ecclesia, <hi>Misericordiam et judicium 
 <note>(Psal. C, 1)</note>
            </hi>. Non itaque sicut
te atque alios fallens loqueris,   Si quis aut liberum
in hominibus arbitrium, aut Deum esse nascentium
conditorem dixerit, Coelestianus et Pelagianus
vocatur:   ista quippe catholica fides dicit. Sed si
quis ad colendum recte Deum, sine ipsius adjutorio
dicit esse in hominibus liberum arbitrium; et quisquis
ita dicit Deum nascentium conditorem, ut parvulorum
<pb n="0441"/>
neget a potestate diaboli redemptorem, ipse Pelagianus
et Coelestianus vocatur. Liberum itaque in hominibus
esse arbitrium, et Deum esse nascentium conditorem,
utrique dicimus; non hinc estis Coelestiani et
Pelagiani: liberum autem esse quemquam ad agendum
bonum sine adjutorio Dei, et non erui parvulos
a potestate tenebrarum, et sic transferri in regnum
Dei <note>(Coloss. I, 13)</note>, hoc vos dicitis; hinc estis Coelestiani
et Pelagiani. Quid obtendis ad fallendum communis
dogmatis tegmen, ut operias proprium crimen,
unde vobis inditum est nomen; atque ut nefario vocabulo
terreas imperitos, dicis,   Ne igitur vocentur
haeretici, fiunt Manichaei?  </p>
          </div3>
<div3>
            <head>9.</head>
            <p>
 Audi ergo breviter, quid in ista quaestione versetur.
Catholici dicunt humanam naturam a creatore
Deo bono conditam bonam, sed peccato vitiatam medico
Christo indigere. Manichaei dicunt humanam
naturam, non a Deo conditam bonam peccatoque vitiatam,
sed ab aeternarum principe tenebrarum de
commixtione duarum naturarum, quae semper fuerunt,
una bona et una mala, hominem creatum. Pelagiani
et Coelestiani dicunt humanam naturam a bono
Deo conditam bonam, sed ita esse in nascentibus
parvulis sanam, ut Christi non habeant necessariam
in illa aetate medicinam. Agnosce igitur in tuo dogmate
nomen tuum, et Catholicis a quibus confutaris,
desine objicere et dogma et nomen alienum. Nam Veritas
utrosque redarguit; et Manichaeos, et vos. Manichaeis
enim dicit: <hi>Non legistis quia qui ab initio fecit
hominem, masculum et feminam fecit eos? et dixit, Propter
hoc relinquet homo patrem et matrem, et adhaerebit
uxori suae; et erunt duo in carne una: itaque jam non
sunt duo, sed una caro. Quod ergo Deus conjunxit,
homo non separet <note>(Matth. XIX, 4-6)</note>
            </hi>. Ita quippe ostendit
et hominum conditorem, et conjugum copulatorem
Deum, adversus Manichaeos, qui utrumque horum negant.
Vobis autem dicit: <hi>Venit Filius hominis quaerere
et salvare quod perierat <note>(Luc. XIX, 10)</note>
            </hi>. Sed vos,
egregii christiani, respondete Christo: Si quod perierat
quaerere et salvare venisti, ad parvulos non venisti;
isti nec perierant, et salvi nati sunt: vade ad
majores, de verbis tuis tibi praescribimus: <hi>Non est
opus sanis medicus, sed male habentibus <note>(Matth. IX, 12)</note>
            </hi>.
Ita fit ut Manichaeus qui homini commixtam dicit esse
naturam malam, velit inde saltem salvari a Christo
animam bonam: tu vero in parvulis, cum salvi sint
corpore, nihil a Christo salvandum esse contendis.
Ac per hoc Manichaeus quidem naturam humanam detestabiliter
vituperat; sed tu crudeliter laudas. Quicumque
enim tibi crediderint laudatori, infantes suos
non offerrent Salvatori. Tam scelerata sentienti,
quid tibi prodest non metuere quod tibi fit ut salubriter
metuas, et te hominem facit esse, non bestiam,
<pb n="0442"/>
quae circumdatur pinnis, ut cogatur in retia? Opus
erat ut veritatem teneres, ejusque studio non timeres:
nunc vero ita non times, ut si timeres, evaderes
potius retia maligni, quam incurreres. Mater Catholica
te ideo terret, quia et tibi et aliis a te timet:
et si per filios suos in aliqua potestate positos agit ut
timeas, non id agit crudelitate, sed charitate. Tu autem
vir fortissimus timere homines, ignavum putas.
Deum ergo time, et noli antiqua fidei catholicae fundamenta
conari tanta obstinatione subvertere. Quanquam
iste tuus animus animosus, utinam saltem in
hac causa homines timeret: utinam, inquam, saltem
paveret ignavia, quam periret audacia.
</p>
          </div3>
        </div2>

<div2>
          <head>CAPUT IV.</head>
<div3>
            <head>10.</head>
            <p>
 Videamus et caetera quae connectit.
Sed quid faciam? utrum singula ejus proponam,
quibus respondeam; an eis praetermissis quae
catholica fides continet, ea sola pertractem atque
confutem, in quibus a tramite veritatis exorbitat, et
haeresim Pelagianam, tanquam venenosa virgulta,
fruticibus catholicis conatur inserere? Hoc quidem
certe brevius est: sed prospiciendum arbitror, ne
quisquam libro meo lecto, et non lectis omnibus quae
ab illo dicta sunt, existimet ea me proponere noluisse,
ex quibus ista ejus pendent, et ex quibus quasi consequenter
vera esse monstrantur, quae falsa redarguo.
Non itaque pigeat utraque huic opusculo nostro indita,
et ea scilicet quae ille dixit, et ea quae ipse respondeo,
universa attendere et considerare lectorem.</p>
          </div3>
<div3>
            <head>11.</head>
            <p>
 Quae sequuntur ergo, ita praenotavit, qui tuae
Dilectioni chartulam misit:   Contra eos,   inquit,
  qui nuptias damnant, et fructus earum diabolo assignant.  
Non igitur contra nos, qui neque nuptias
damnamus, quas etiam in ordine suo debita praedicatione
laudamus: nec earum fructus diabolo assignamus:
fructus quippe nuptiarum homines sunt, qui
ordinate inde generantur, non peccata cum quibus
nascuntur: nec ideo sunt homines sub diabolo, quia
homines sunt, ubi sunt fructus nuptiarum; sed quia
peccatores sunt, ubi est propago vitiorum. Diabolus
enim culpae auctor est, non naturae.</p>
          </div3>
<div3>
            <head>12.</head>
            <p>
 Attende et caetera, quibus se existimat adversus
nos huic praemisso titulo consonare.  Deus,  
inquit,   qui Adam ex limo fuerat fabricatus, Evam
construxit e costa <note>(Gen. II, 22)</note>, et dixit: <hi>Haec vocabitur
Vita, quoniam mater est omnium viventium.</hi>   Non
quidem ita scriptum est: sed quid ad nos? solet enim
accidere ut memoria fallat in verbis, dum tamen sententia
teneatur. Nec Evae nomen, ut appellaretur
Vita, Deus imposuit, sed maritus. Sic enim legitur: <hi>Et
vocavit Adam nomen uxoris suae Vita, quoniam ipsa mater
<pb n="0443"/>
est omnium viventium <note>(Gen. III, 20)</note>
            </hi>. Sed hoc fortassis
ita intellexerit, ut Deus per Adam nomen illud
Evae imposuisse credatur, tanquam per prophetam.
Nam in hoc quod appellata est Vita materque viventium,
magnum est Ecclesiae sacramentum, unde nunc
disserere longum est, et suscepto operi non necessarium.
Nam et illud quod dicit Apostolus, <hi>Sacramentum
hoc magnum est, ego autem dico in Christo et in
Ecclesia;</hi> ipse Adam dixit, <hi>Propter hoc relinquet homo
matrem et patrem, et adhaerebit uxori suae; et erunt
duo in carne una.</hi> Quod tamen Dominus Jesus in Evangelio
Deum dixisse commemorat <note>(Ephes. V, 31, 32;
Gen. II, 24, et Matth. XIX, 4, 5)</note>: quia Deus utique
per hominem dixit, quod homo prophetando praedixit.
Ergo quae sequuntur intuere:   Prima,   inquit,
  appellatione, cui operi parata esset, ostendit, et
dixit: <hi>Crescite et multiplicamini, et replete terram</hi>  <note>(Gen. I, 28)</note>.
Quis enim nostrum negat ad opus pariendi
a Domino Deo creatore omnium bonorum bono
praeparatam fuisse mulierem? Adhuc vide quid adjungat:
  Deus igitur,   inquit,   maris creator et feminae
convenientia generationibus membra formavit, et
gigni corpora de corporibus ordinavit; quorum tamen
efficientiae potentia operationis intervenit,
omne quod est ea administrans virtute qua condidit.  
Etiam hoc esse catholicum confitemur. Et quod
deinde subjungit:   Si igitur,   inquit,   nonnisi
per sexum fetus, nonnisi per corpus sexus, nonnisi
per Deum corpus, quis ambigat fecunditatem Deo
jure reputari?  </p>
          </div3>
<div3>
            <head>13.</head>
            <p>
 Post haec quae veraciter et catholice dicta sunt,
imo in divinis libris veraciter scripta, non autem ab
isto catholice dicta sunt, quia non intentione catholici
pectoris dicta sunt; jam propter quod ea dixit,
Pelagiana et Coelestiana haeresis incipit introduci.
Namque attende quod sequitur:   Tu vero,   inquit,
  qui dicis, Eosque de parentibus qualibuscumque
nascantur, non negamus adhuc esse sub diabolo, nisi
renascantur in Christo: ostende ergo nunc, quid suum
diabolus cognoscat in sexibus, per quod fructum eorum,
ut dicis, jure possideat. Diversitatem sexuum?
Sed haec in corporibus est, quae Deus fecit. Commixtionem?
Sed non minus benedictionis quam institutionis
privilegio vindicatur. Vox enim Dei est: <hi>Relinquet
homo patrem et matrem, et adhaerebit uxori
suae; et erunt duo in carne una.</hi> Vox Dei est: <hi>Crescite,
et multiplicamini, et replete terram.</hi> An forte
ipsam fecunditatem? Sed ipsa est instituti causa conjugii.  
</p>
          </div3>
        </div2>

<div2>
          <head>CAPUT V.</head>
<div3>
            <head>14.</head>
            <p>
 Vides igitur quemadmodum nos
interroget, quid suum diabolus cognoscat in sexibus,
per quod sub illo sint, qui de parentibus qualibuscumque
nascuntur, nisi renascantur in Christo: utrum
diversitatem sexuum dicamus ad diabolum pertinere,
<pb n="0444"/>
an commixtionem, an ipsam fecunditatem. Respondemus
itaque, nihil horum: quia et diversitas sexuum
pertinet ad vasa gignentium, et utriusque commixtio
ad seminationem pertinet filiorum, et ipsa fecunditas
ad benedictionem pertinet nuptiarum. Haec autem omnia
ex Deo: sed iste in his omnibus noluit nominare
concupiscentiam carnis, quae non est a Patre, sed ex
mundo est <note>(I Joan. II, 16)</note>; cujus mundi princeps dictus
est diabolus: qui eam in Domino non invenit,
quia Dominus homo non per ipsam ad homines venit:
unde dicit etiam ipse, <hi>Ecce venit princeps hujus
mundi, et in me nihil invenit <note>(Joan. XIV, 30)</note>
            </hi>: nihil
utique peccati, nec quod a nascente trahitur, nec quod
a vivente additur. Hanc iste noluit nominare in his
omnibus, quae commemoravit, naturalibus bonis, de
qua etiam nuptiae confunduntur, quae de his bonis omnibus
gloriantur. Nam quare illud opus conjugatorum
subtrahitur et absconditur etiam oculis filiorum, nisi
quia non possunt esse in laudanda commixtione, sine
pudenda libidine? De hac erubuerunt etiam qui primi
pudenda texerunt <note>(Gen. III, 7)</note>, quae prius pudenda
non fuerunt, sed tanquam Dei opera praedicanda atque
glorianda. Tunc ergo texerunt, quando erubuerunt:
tunc autem erubuerunt, quando post inobedientiam
suam inobedientia membra senserunt. De
hac erubuit etiam iste laudator: commemoravit
enim sexuum diversitatem, commemoravit commixtionem,
commemoravit fecunditatem; illam vero
commemorare verecundatus est. Nec mirum si pudet
laudantes, quod videmus ipsos pudere generantes.</p>
          </div3>
<div3>
            <head>15.</head>
            <p>
 Sed adjungit, et dicit:   Per quid igitur sub
diabolo sunt, quos Deus fecit?   Sibique veluti ex nostra
voce respondet:   Per peccatum,   inquit,   non
per naturam.   Deinde nostrae responsioni suam referens:
  Sed ut non potest,   inquit,   sine sexibus
esse fetus, ita nec sine voluntate delictum.   Ita vero,
ita est. Sic enim <hi>per unum hominem peccatum intravit
in mundum, et per peccatum mors; et ita in omnes homines
pertransiit, in quo omnes peccaverunt <note>(Rom. V,
12)</note>
            </hi>. Per unius illius voluntatem malam omnes in eo
peccaverunt, quando omnes ille unus fuerunt, de quo
propterea singuli peccatum originale traxerunt.  Dicis
enim,   inquit,   ideo illos esse sub diabolo, quia
de sexus utriusque commixtione nascuntur.   Dico
plane, propter delictum eos esse sub diabolo: ideo
autem expertes non esse delicti, quia de illa commixtione
sunt nati, quae sine pudenda libidine non potest
etiam quod honestum est operari. Dixit hoc etiam beatissimae
memoriae Ambrosius Ecclesiae Mediolanensis
episcopus, cum Christi carnalem nativitatem ideo diceret
expertem esse delicti, quia conceptus ejus utriusque
sexus commixtionis est expers; nullum autem
hominum esse sine delicto, qui de illa commixtione
conceptus sit. Nam ejus verba ista sunt:   Ideo,   inquit,
  et quasi homo per universa tentatus est, et
<pb n="0445"/>
in similitudine hominum cuncta sustinuit: sed quasi
de spiritu natus, abstinuit a peccato <note>(Hebr. IV, 15)</note>.
Omnis enim homo mendax <note>(Psal. CXV, 2)</note>, et nemo
sine peccato, nisi unus Deus. Servatum est igitur,  
inquit,   ut ex viro et muliere, id est, per illam corporum
commixtionem nemo videatur expers esse delicti.
Qui autem expers est delicti, expers est etiam
hujusmodi conceptionis.   Numquid etiam istum,
o Pelagiani et Coelestiani, audebitis dicere Manichaeum?
quod eum dicebat esse Jovinianus haereticus, contra
cujus impietatem vir ille sanctus etiam post partum
permanentem virginitatem sanctae Mariae defendebat.
Si ergo illum Manichaeum dicere non audetis; nos cum
in eadem causa, eadem sententia fidem catholicam defendamus,
cur dicitis Manichaeos? Aut si et illum fidelissimum
virum hoc secundum Manichaeos sapuisse
jactatis, jactate, jactate, ut mensuram Joviniani perfectius
 impleatis: nos cum illo homine Dei patienter
vestra maledicta et convicia sustinemus. Et tamen haeresiarches
vester Pelagius fidem et purissimum in Scripturis
sensum sic laudat Ambrosii, ut dicat, ne inimicum
quidem ausum esse reprehendere. Quo ergo
progressi fueritis attendite, et vos ab ausibus Joviniani
tandem aliquando cohibete. Quamvis ille nimis
laudando nuptias, sanctae illas virginitati adaequavit;
et tamen nuptiarum fructibus ab utero etiam recentibus
Christum salvatorem et de potestate diaboli redemptorem
necessarium non negavit: quod vos negatis;
et quia vobis pro eorum salute, qui nondum pro
se loqui possunt, et pro fidei catholicae fundamentis
resistimus, Manichaeos nos esse jactatis. Sed jam sequentia
videamus.
</p>
          </div3>
        </div2>

<div2>
          <head>CAPUT VI.</head>
<div3>
            <head>16.</head>
            <p>
 Rursus quippe interrogans dicit:
  Quem igitur parvulorum confiteris auctorem?
Deum verum?   Respondeo,   Deum verum.   Deinde
subjungit:   Sed malum ille non fecit.   Ac rursus
interrogat,   utrum diabolum parvulorum confiteamur
auctorem.   Rursusque respondet,   Sed naturam
hominis ipse non condidit.   Deinde quasi concludit
atque infert:   Si mala commixtio, deformis
et conditio corporum, et ideo corpora quoque malo
a te deputantur auctori.   Cui respondeo: Malo auctori
non deputo corpora, sed delicta, quorum causa
factum est ut cum in corporibus, hoc est, in Dei operibus,
totum placeret, accideret tamen masculo et feminae
quod puderet; ut non esset commixtio qualis
esse potuit in corpore vitae illius, sed qualem videmus
erubescentes in corpore mortis hujus.  Deus
vero,   inquit,   divisit in sexu, quod in operatione
conjungeret. Ab ipso igitur commixtio corporum, a
quo est origo corporum.   Jam supra respondimus,
haec ex Deo esse; sed non delictum, non membrorum
inobedientiam per carnis concupiscentiam, quae non
est a Patre. Deinde dicit:   Tot ergo rerum bonarum,
id est, corporum, sexuum, conjunctionum malos fructus
esse non posse, nec homines ob hoc a Deo fieri,
<pb n="0446"/>
ut a diabolo, sicut dicis,   inquit,   legitimo jure teneantur.  
Jam dictum est, non eos ideo teneri,
quia homines sunt, quod naturae nomen est, cujus
auctor diabolus non est; sed quia peccatores
sunt, quod culpae nomen est, cujus diabolus auctor
est.
</p>
          </div3>
        </div2>

<div2>
          <head>CAPUT VII.</head>
<div3>
            <head>17.</head>
            <p>
 Sed inter tot nomina bonarum
rerum, id est, corporum, sexuum, conjunctionum,
libidinem vel concupiscentiam carnis iste non nominat.
Tacet, quia pudet: et mira (si dici potest) pudoris
impudentia, quod nominare pudet, laudare non
pudet. Denique vide, quemadmodum magis eam circumloquendo
maluerit significare, quam dicere.  Postquam
autem vir,   inquit,   naturali appetitu cognovit
uxorem.   Ecce iterum dicere noluit, Carnis concupiscentia
cognovit uxorem; sed,   naturali,   inquit,
  appetitu:   ubi adhuc possumus intelligere
ipsam voluntatem justam et honestam, qua voluit filios
procreare; non illam libidinem, de qua iste sic
erubescit, ut ambigue nobis loqui malit, quam perspicue
quod sentit exprimere. Quid est   naturali appetitu?  
Annon et velle esse salvum, et velle ipsos
suscipere, nutrire, erudire filios, naturalis est appetitus,
idemque rationis est, non libidinis? Sed quia
hujus novimus intentionem, ideo non eum putamus
his verbis, nisi libidinem membrorum genitalium significare
voluisse. Nonne tibi videntur haec verba folia
esse ficulnea, sub quibus latet, quid aliud, quam id
quod pudet? Ita quippe iste sibi circumlocutionis hujus
obstacula, sicut illi succinctoria consuerunt. Contexat
et dicat:   Postquam autem vir naturali appetitu
cognovit uxorem, dicit Scriptura divina: <hi>Concepit
Eva, et peperit filium, et vocavit nomen ejus Cain.</hi> 
Sed quid,   inquit,   dicit Adam, audiamus: <hi>Acquisivi
hominem per Deum <note>(Gen. IV, 1)</note>
            </hi>. Unde constat opus
Dei esse, quem per Deum acquisitum Scriptura divina
testatur.   Quis hinc dubitet? quis hoc neget, maxime
catholicus christianus? Opus Dei est homo: sed carnis
concupiscentia, sine qua, si peccatum non praecessisset,
tranquillae voluntati obedientibus sicuti
caetera membra genitalibus, seminaretur homo,
non est a Patre, sed ex mundo est <note>(I Joan. II,
16)</note>.</p>
          </div3>
<div3>
            <head>18.</head>
            <p>
 Verum nunc, obsecro te, paulo attentius intuere,
quod nomen invenerit, quo rursus operiret
quod erubescit aperire.  Genuerat enim eum,   inquit,
  Adam potentia membrorum, non diversitate
meritorum.   Quid dixerit,   diversitate meritorum,  
fateor non intelligo: sed,   potentia membrorum,  
credo, illud voluit dicere, quod pudet evidenter dicere.
Maluit enim dicere,   membrorum potentia,  
quam, carnis concupiscentia. Plane, etiamsi non cogitavit,
significavit aliquid, quod ad rem pertinere
videatur. Quid enim potentius membris hominis,
quando non serviunt voluntati hominis? Quae tamen
etsi frenentur temperantia vel continentia, usus eorum
<pb n="0447"/>
aliquantum, motus tamen eorum non est in hominis
potestate. Genuit ergo Adam filios hac, ut iste
dicit,   membrorum   suorum   potentia,   de qua
priusquam illos gigneret, erubuit post peccatum. Si
autem non peccasset, non eos genuisset membrorum
potentia, sed membrorum obedientia. Ipse quippe
esset potens, ut eis subjectis voluntate imperaret,
si potentiori et ipse subjectus eadem voluntate serviret.
</p>
          </div3>
        </div2>

<div2>
          <head>CAPUT VIII.</head>
<div3>
            <head>19.</head>
            <p>
  Post aliquanta iterum dicit
Scriptura divina,   inquit: <hi>  Cognovit Adam Evam
uxorem suam, et concepit, et peperit filium, et vocavit
nomen ejus Seth, dicens: Suscitavit mihi Dominus
semen aliud pro Abel, quem occidit Cain   <note>(Gen. IV,
25)</note>
            </hi>. Deinde addit, et dicit:   Ad documentum instituti
coitus, ipsum semen divinitas dicitur excitasse.  
Non intellexit homo iste quod scriptum est: putavit
enim ad hoc esse dictum, <hi>Suscitavit mihi Dominus
semen aliud pro Abel,</hi> ut crederetur Deus illi excitasse
libidinem coeundi, cujus motu excitaretur semen,
ut gremio feminae posset infundi. Nescit non esse
dictum, <hi>Excitavit mihi semen;</hi> nisi, Dedit mihi filium.
Denique hoc Adam non dixit post coitum suum, quo
semen emisit, sed post conjugis partum, quo filium
Deo donante suscepit. Nam quae gratulatio est, nisi
forte libidinosorum et suum vas in morbo concupiscentiae,
quod vetat Apostolus, possidentium <note>(I Thess.
IV, 5)</note>, si semen extrema coeundi voluptate fundatur,
nec sequatur conceptus aut partus, ubi nuptiarum
verus est fructus?</p>
          </div3>
<div3>
            <head>20.</head>
            <p>
 Neque hoc ideo dixerim, quod alius putandus
sit praeter summum et verum Deum, vel humani seminis,
vel ipsius hominis creator ex semine: sed
hoc tranquilla de homine obedientia membrorum ad
nutum voluntatis exisset, si peccatum non praecessisset.
Neque nunc agitur de natura seminis, sed
de vitio. Illa quippe habet auctorem Deum; ex isto
autem trahitur originale peccatum. Nam si semen
ipsum nullum habet vitium, quid est quod scriptum
est in libro Sapientiae: <hi>Non ignorans quoniam nequam
est natio illorum, et naturalis malitia ipsorum,
et quoniam non poterat mutari cogitatio illorum in perpetuum;
semen enim erat maledictum ab initio <note>(Sap.
XII, 10, 11)</note>
            </hi>? Nempe de quibuscumque dicat ista, de
hominibus dicit. Quomodo est ergo cujuslibet hominis
malitia naturalis et semen maledictum ab initio,
nisi ad illud respiciatur, quod <hi>per unum hominem peccatum
intravit in mundum, et per peccatum mors; et
ita in omnes homines pertransiit, in quo omnes peccaverunt <note>(Rom. V, 12)</note>
            </hi>?
Cujus autem hominis mala
cogitatio non potest in perpetuum mutari, nisi quia
per se ipsam non potest, sed si gratia divina subveniat;
<pb n="0448"/>
qua non subveniente quid sunt homines, nisi
quod ait apostolus Petrus, <hi>Velut muta animalia procreata
naturaliter in captivitatem et interitum <note>(II Petr.
II, 12)</note>
            </hi>? Unde uno loco Paulus apostolus utrumque
commemorans, et iram Dei cum qua nascimur, et
gratiam qua liberamur: <hi>Et nos omnes,</hi> inquit, <hi>aliquando
conversati sumus in desideriis carnis nostrae,
facientes voluntatem carnis et affectionum; et eramus
natura filii irae, sicut et caeteri. Deus autem qui dives
est in misericordia, propter multam dilectionem qua
dilexit nos, et cum essemus mortui peccatis, convivificavit
nos Christo, cujus gratia sumus salvi facti <note>(Ephes. II, 3)</note>
            </hi>.
Quid est ergo malitia naturalis hominis,
et semen maledictum ab initio, et procreati
naturaliter in captivitatem et interitum, et natura
filii irae? Numquid in Adam natura ista sic condita
est? Absit: sed quia in illo vitiata, sic per omnes
jam naturaliter cucurrit et currit, ut ab hac perditione
non liberet, nisi gratia Dei per Jesum Christum Dominum
nostrum.
</p>
          </div3>
        </div2>

<div2>
          <head>CAPUT IX.</head>
<div3>
            <head>21.</head>
            <p>
 Quid est ergo quod iste adjungit
et dicit de Noe et filiis ejus, quod   similiter benedicti
sint ut Adam et Eva, dicente Deo, <hi>Crescite,
et multiplicamini; et replete terram, et dominamini ejus <note>(Gen. IX, 1, 2)</note>
            </hi>?
  Quibus Dei verbis addit sua, dicens:
  Voluptas ergo ista, quam tu diabolicam vis
videri, jam in supradictis conjugibus habebatur,
quae ut institutione bona, ita etiam benedictione permansit.
Non enim dubitatur, de hac ad Noe et ad
filios ejus corporum commixtione dictum, cujus jam
usus inoleverat: <hi>Crescite, et multiplicamini, et replete
terram.</hi>   Non opus est eadem multis verbis repetere.
De vitio hic agitur, quo est depravata natura bona,
cujus vitii auctor est diabolus; non de naturae ipsius
bonitate, cujus auctor est Deus: qui neque ab ipsa
vitiata depravataque natura suam abstinuit bonitatem,
ut auferret ab homine fecunditatem, vivacitatem,
sanitatem, ipsamque substantiam animi et corporis,
sensus atque rationem, alimenta, nutrimenta, incrementa;
qui etiam facit oriri solem suum super bonos
et malos, et pluit super justos et injustos <note>(Matth. V,
45)</note>, et quidquid boni est naturae humanae a Deo
bono, etiam in illis hominibus qui non liberabuntur
a malo.</p>
          </div3>
<div3>
            <head>22.</head>
            <p>
 Voluptatem tamen iste et hic dixit, quia potest
voluptas et honesta esse; non dixit carnis concupiscentiam,
vel libidinem, quae pudenda est: sed
in consequentibus aperuit verecundiam suam, nec
dissimulare potuit ab eo, quod violenter ipsa natura
praescripsit.  Et illud,   inquit, <hi>  Propter hoc relinquet
homo patrem et matrem, et adhaerebit uxori suae;
et erunt duo in carne una   <note>(Gen. II, 24)</note>
            </hi>. Et post haec
Dei verba, sua ipse subjungens:   Ut exprimeret,  
inquit,   fidem operum, propheta prope periculum
pudoris accessit.   O aperta prorsus et vi veritatis
<pb n="0449"/>
extorta confessio! Propheta ergo, ut exprimeret fidem
operum, prope periculum pudoris accessit, quia dixit, <hi>Erunt duo in carne una,</hi> 
 ubi commixtionem maris
et feminae intelligi voluit. Dicatur causa, cur in exprimendis
operibus Dei, propheta prope periculum
pudoris accesserit. Itane vero humana opera pudenda
esse non debent, sed plane glorianda, et divina
pudenda sunt? Itane vero in eloquendis et exprimendis
operibus Dei, non honoratur prophetae
vel amor vel labor, sed periclitatur pudor? Quid enim
potuit Deus facere, quod ejus praedicatorem pudeat
dicere? Et, quod est gravius, pudeat hominem alicujus
operis, quod non homo, sed Deus fecit in homine:
cum omnes opifices quanto possunt labore
et industria id agant, ne de suis operibus erubescant?
Sed profecto illud nos pudet, quod puduit primos
illos homines, quando pudenda texerunt. Illa est
poena peccati, illa plaga vestigiumque peccati; illa
illecebra fomesque peccati, illa lex in membris repugnans
legi mentis, illa ex nobis ipsis adversus nos
ipsos inobedientia, justissimo reciprocatu inobedientibus
reddita. Hujus nos pudet, et merito pudet. Nam
si hoc non esset, quid nobis esset ingratius, quid irreligiosius,
si in membris nostris, non de vitio vel de
poena nostra, sed de Dei confunderemur operibus?
</p>
          </div3>
        </div2>

<div2>
          <head>CAPUT X.</head>
<div3>
            <head>23.</head>
            <p>
 Dicit etiam iste multa frustra
de Abraham et Sara, quomodo ex repromissione acceperint
filium; et tandem concupiscentiam nominat:
non tamen addit carnis, quia ipsa pudenda est. In
concupiscentiae autem nomine aliquando gloriandum
est: quia est et concupiscentia spiritus adversus carnem <note>(Galat. V, 17)</note>,
est et concupiscentia sapientiae <note>(Sap. VI, 21)</note>.
Ait ergo:   Certe hanc concupiscentiam
sine qua nulla fecunditas est, malam naturaliter
definisti: unde ergo per donum coeleste in senibus
excitatur? Astrue jam hoc, si potes, ad opus
diaboli pertinere, quod Deum vides conferre pro munere.  
Ita hoc dicit, quasi concupiscentia carnis illis
ante defuerit, et hanc eis donaverit Deus: quae procul
dubio inerat in corpore mortis hujus; sed fecunditas
defuit, cujus auctor est Deus, et ipsa donata
est quando voluit Deus. Absit autem ut dicamus,
quod nos putavit esse dicturos, Isaac sine concubitus
calore generatum.
</p>
          </div3>
        </div2>

<div2>
          <head>CAPUT XI.</head>
<div3>
            <head>24.</head>
            <p>
 Sed ipse jam dicat, quare interiret
anima ejus de genere suo, si circumcisus die
non esset octavo: quid ipse peccasset, quid offendisset
Deum, ut de aliena in se negligentia tam severa
sententia puniretur, si nullum esset originale peccatum?
De circumcidendis enim Deus sic mandavit
infantibus: <hi>Masculus qui non circumcidetur carnem praeputii sui octavo die, disperiet anima ejus de genere
suo, quia testamentum meum dissipavit 
 <note>(Gen. XVII, 14)</note>
            </hi>.
Dicat iste, si potest, quomodo puer ille testamentum
Dei dissipavit, octo dierum, quantum ad ipsum proprie
attinet, innocens infans: et tamen nullo modo
<pb n="0450"/>
Deus vel sancta Scriptura id mendaciter diceret. Tunc
ergo dissipavit testamentum Dei, non hoc de imperata
circumcisione, sed illud de ligni prohibitione,
quando <hi>per unum hominem peccatum intravit in mundum,
et per peccatum mors; et ita in omnes homines
pertransiit, in quo omnes peccaverunt.</hi> Et hoc in illo
significabatur expiari circumcisione octavi diei, hoc
est, sacramento Mediatoris in carne venturi: quia
per eamdem fidem venturi in carne Christi, et morituri
pro nobis, et tertio die, qui post septimum sabbati
fuerat futurus octavus, resurrecturi, etiam justi
salvabantur antiqui. Traditus est enim propter delicta
nostra, et resurrexit propter justificationem
nostram. Ex quo enim instituta est circumcisio in
populo Dei, quod erat tunc signaculum justitiae fidei <note>(Rom. IV, 25, 11)</note>,
ita ad significationem purgationis
valebat et in parvulis originalis veterisque peccati,
sicut et Baptismus ex illo valere coepit ad innovationem
hominis, ex quo est institutus. Non quod
ante circumcisionem justitia fidei nulla erat; nam
cum adhuc esset in praeputio, ex fide justificatus est
ipse Abraham, pater gentium quae fidem ipsius fuerant
sectaturae: sed superioribus temporibus omni
modo latuit sacramentum justificationis ex fide. Eadem
tamen fides Mediatoris salvos justos faciebat antiquos,
pusillos cum magnis; non vetus Testamentum quod
in servitutem generat <note>(Galat. IV, 24)</note>, non lex quae
non sic est data, quae posset vivificare <note>(Id. III, 21)</note>,
sed gratia Dei per Jesum Christum Dominum nostrum <note>(Rom. VII, 25)</note>.
Quia sicut credimus nos Christum
in carne venisse, sic illi venturum: sicut nos
mortuum, ita illi moriturum: sicut nos resurrexisse,
ita illi resurrecturum: et nos vero et illi, ad
judicium mortuorum vivorumque venturum. Non ergo
iste humanam male defendendo impediat a salute
naturam: quia omnes sub peccato nascimur, et per
unum solum, qui sine peccato natus est, liberamur.
</p>
          </div3>
        </div2>

<div2>
          <head>CAPUT XII.</head>
<div3>
            <head>25.</head>
            <p>
  Ista,   inquit,   corporum,
commixtio, cum calore, cum voluptate, cum semine,
a Deo facta, et pro suo modo laudabilis approbatur,
quae aliquando etiam amplum efficitur munus piorum.  
Dixit,   cum calore;   dixit,   cum voluptate;  
dixit,   cum semine:   non tamen dicere ausus est,
Cum libidine; quare, nisi quia nominare erubescit,
quam laudare non erubescit? Munus autem piorum
propagatio est fecunda filiorum, non commotio pudenda
membrorum: quam non haberet in generandis
filiis natura sana, nunc autem habet eam natura vitiata.
Ac per hoc et qui inde nascitur indiget renasci,
ut sit membrum Christi; et de quo nascitur, si
jam renatus est, indiget liberari ab ea quae in corpore
mortis hujus est lege peccati. Quae cum ita sint,
quomodo adjungit et dicit,   Confitearis ergo necesse
est, originale quod finxeras, interiisse peccatum?  
Non ego finxi originale peccatum, quod catholica fides
<pb n="0451"/>
credit antiquitus: sed tu, qui hoc negas, sine dubio
es novus haereticus. Sub diabolo autem sunt, judicio
Dei, omnes cum peccato generati, si non fuerint in
Christo regenerati.
</p>
          </div3>
        </div2>

<div2>
          <head>CAPUT XIII.</head>
<div3>
            <head>26.</head>
            <p>
 Sed quia de Abraham loquebatur
et Sara, subjunxit atque ait:   Quod si dixeris,
Usus in eis vigebat, et fetus non erat: respondebo,
Quem conditor promisit, conditor dedit, non
concubitus, sed Dei opus est qui nascitur. Qui enim,
primum hominem fecit ex pulvere <note>(Gen. II, 7)</note>,
omnes fabricatur ex semine. Sicut ergo tunc limus,
qui assumptus est materia, non auctor hominis fuit:
ita nunc vis illa voluptatis, confectrix commixtrixque
seminum, non explet operationis vicem; sed de thesauris
naturae offert Deo, unde ille hominem dignetur
operari.   Haec omnia quae dixit, excepto quod ait, a
voluptate semina confici atque misceri, recte diceret,
si in eis catholicum sensum defendere niteretur.
Quia vero scimus quid ex his moliatur efficere, profecto
dicit etiam recta perverse. Illud itaque, quo
excepto caetera vera esse non abnuo, ideo non est
verum, quia voluptas illa concupiscentiae carnalis non
conficit semina; sed ea quae jam sunt in corporibus
a vero Deo condita, a quo et ipsa conduntur corpora,
non fiunt a voluptate, sed excitantur et emittuntur
cum voluptate. Utrum autem utriusque sexus semina
in muliebri utero cum voluptate misceantur,
viderint feminae quid in secretis visceribus sentiant:
nos non decet inaniter usque ad ista esse curiosos.
Libido tamen illa erubescenda, unde pudenda ipsa
appellata sunt membra, non fuit in corpore vitae illius,
quae in paradiso fuit ante peccatum, sed coepit
esse in corpore mortis hujus retributa inobedientia
inobedientiae post peccatum. Sine qua libidine poterat
opus fieri conjugum in generatione filiorum, sicut
multa opera fiunt obedientia caeterorum sine illo
ardore membrorum, quae voluntatis nutu moventur,
non aestu libidinis concitantur.</p>
          </div3>
<div3>
            <head>27.</head>
            <p>
 Attende caetera   Hoc etiam,   inquit,   Apostoli
confirmat auctoritas. Cum enim beatus Paulus
de mortuorum resurrectione loqueretur, ait: <hi>Insipiens,
tu quod seminas non vivificatur.</hi> Et infra: <hi>Deus
autem dat illi corpus prout vult, et unicuique seminum
proprium corpus <note>(I Cor. XV, 36-38)</note>
            </hi>. Si ergo Deus,  
inquit,   humano semini, quod nemo negat vel prudentium
vel piorum, proprium sicut omnibus rebus
corpus attribuit, unde quemquam reum natum probabis?
Tandem oro respicias, quibus laqueis peccati
naturalis suffocetur assertio. Verum age,   inquit,
  tecum, precor, mitius. Mihi crede, etiam te Deus
fecit: sed, quod fatendum est, gravis error infecit.
Quid enim potest profanius dici, quam quod Deus
hominem aut non fecerit, aut, ut dicis, diabolo fecerit,
aut certe diabolus Dei sit imaginem, hoc est, hominem
fabricatus; quod non minus stultum dignoscitur
esse, quam impium? Ergo tam inops,   inquit,
<pb n="0452"/>
  tam inverecundus Deus est, ut non habuerit quod
in praemium sanctis hominibus daret, nisi quod deceptis
diabolus infudit in vitio? Vis autem scire,
quod etiam in his qui sancti non sunt, hanc generationum
potentiam Deus tribuisse probetur? Eo igitur
tempore cum Abraham metu perculsus gentis barbarae,
Saram quae uxor erat, sororem suam dixit, refertur
Abimelech rex illius provinciae abduxisse eam in
noctis usum. Sed Deus cui curae erat honor sanctae
mulieris, in somnis Abimelech veniens regiam frenavit
audaciam, comminatus interitum, si pergeret
violare conjugium. Tunc Abimelech ait: <hi>Numquid,
Domine, gentem ignorantem et justam perdes? Nonne
ipsi dixerunt se germanitate conjunctos?</hi> Surrexit ergo
mane Abimelech, et accepit mille didrachmas argenti,
et oves, et vitulos, et pueros, et ancillas, et
dedit Abrahae, atque a se mulierem remisit intactam.
Oravit vero Deum Abraham pro Abimelech: et sanavit
Deus Abimelech, et uxorem, et ancillas ejus.  
Cur autem haec tanta prolixitate narraverit, accipe
breviter in his quae secutus adjunxit:   Deus,  
inquit,   orante Abraham curavit potentia dispensationis
secreta, quae amota est verendis vilium feminarum;
quia clauserat Deus aforis omnem vulvam in
domum Abimelech.   <note>(Gen. XX)</note>.  Vide ergo,   inquit,
  utrum naturaliter malum dici debet, quod interdum
aufert exasperatus Deus, redditque placatus.
Ipse,   inquit,   facit et piorum filios et impiorum:
quoniam quod fiunt parentes, ad naturam pertinet,
quae Deo gaudet auctore; quod autem impii sunt, ad
studiorum pravitatem, quae unicuique de libera voluntate
contingit.  
</p>
          </div3>
        </div2>

<div2>
          <head>CAPUT XIV.</head>
<div3>
            <head>28.</head>
            <p>
 His omnibus quae tam multa
dixit, respondemus, nihil divinis testimoniis, quae interposuit,
esse dictum de pudenda libidine, quam dicimus
non fuisse in corpore beatorum, quando nudi
erant, et non confundebantur <note>(Id. II, 25)</note>. Nam primum
illud Apostoli de seminibus dictum est frumentorum,
quae prius moriuntur ut vivificentur. Quam
sententiam scilicet apostolicam, quo consilio nescio,
noluit iste complere; nam eam huc usque commemoravit: <hi>Insipiens, tu quod seminas non vivificatur.</hi> 
Apostolus autem addit: <hi>nisi moriatur.</hi> Sed iste quantum
existimo, quod de frumentis dictum est, de humano
semine accipi voluit ab eis qui haec legunt, et
Scripturas sanctas vel nesciunt, vel non recordantur.
Denique non solum istam sententiam decurtavit, ut
non adderet, <hi>nisi moriatur:</hi> verum etiam sequentia
praetermisit, ubi aperuit Apostolus de quibus seminibus
loqueretur. Ait enim Apostolus: <hi>Et quod seminas,
<pb n="0453"/>
non corpus quod futurum est seminas, sed nudum
granum, fere tritici, aut alicujus caeterorum.</hi> His praetermissis,
iste contexuit quod deinde dicit Apostolus, <hi>Deus autem illi dat corpus prout vult, et unicuique seminum
proprium corpus 
 <note>(I Cor. XV, 36-38)</note>
            </hi>; tanquam
de concumbente homine dixerit Apostolus, <hi>Insipiens,
tu quod seminas non vivificatur:</hi> ut intelligeremus non
ab homine concubitu filios seminante, sed a Deo vivificari
semen humanum. Sic enim fuerat praelocutus,
quia   voluptas illa non explet operationis vicem,
sed de thesauris naturae offert Deo, unde ille
hominem dignetur operari.   Et subjunxit testimonium,
quasi hoc dixerit Apostolus: <hi>Insipiens, tu quod
seminas non vivificatur;</hi> hoc est, non a te vivificatur,
sed hominem de tuo semine Deus operatur: tanquam
ab Apostolo media illa quae praetermisit iste,
non dicta sint; atque ita se habeat ejus sententia,
velut de humano semine loqueretur: <hi>Insipiens, tu
quod seminas non vivificatur, Deus autem illi dat corpus
prout vult, et unicuique seminum proprium corpus.</hi> 
Denique post haec Apostoli verba sic infert sua,   Si
ergo Deus,   inquit,   humano semini, quod nemo
negat vel prudentium vel piorum, proprium sicut
omnibus rebus corpus attribuit:   quasi Apostolus
de humano semine in illo testimonio sit locutus.</p>
          </div3>
<div3>
            <head>29.</head>
            <p>
 De qua fraude quid adjuvaretur ejus intentio,
cum aliquanto attentius cogitarem, nihil potui reperire,
nisi quia testem voluit adhibere Apostolum, quo
probaret Deum, quod et nos dicimus, de humanis
seminibus hominem operari. Et cum ei testimonium
nullum occurreret, isto abusus est fraudulenter, timens
utique, ne forte si appareret Apostolum non de humanis
seminibus, sed de frumentis illa dixisse, hinc
admoneremur, unde refutaretur, non religiosae voluntatis,
sed libidinosae voluptatis pudens nominator, et
impudens praedicator. De ipsis quippe seminibus, quae
in agris agricolae seminant, potest ipse redargui. Cur
enim non credamus, Deum potuisse in paradiso concedere
homini beato de suo semine, quod concessum
videmus agricolis de tritici semine; ut eo modo illud
sereretur sine ulla pudenda libidine, ad voluntatis
nutum membris obsequentibus genitalibus; sicut hoc
seritur sine ulla pudenda libidine, ad voluntatis nutum
agricolarum obsequentibus manibus; honestiore in
parentibus gignendorum desiderio filiorum, quam est
implendorum in arantibus horreorum: ac deinde
Creator omnipotens incontaminabili ubique praesentia
et creatrice potentia de seminibus hominum prout
vellet, quod et nunc facit, operaretur in femina, sicut
de seminibus frumentorum prout vult operatur in
terra, beatis matribus sine libidinosa voluptate concipientibus,
sine aerumnoso gemitu parientibus; quandoquidem
in illa felicitate et in corpore nondum mortis
hujus, sed vitae illius, non esset feminis in excipiendis
seminibus quod puderet, sicut non esset in
edendis fetibus quod doleret? Quisquis non credit,
<pb n="0454"/>
vel credi non vult, hominibus ante omne peccatum
in illa paradisi felicitate versantibus hoc potuisse Dei
voluntate et benignitate concedi, non optandae fecunditatis
laudator, sed pudendae voluptatis amator est.
</p>
          </div3>
        </div2>

<div2>
          <head>CAPUT XV.</head>
<div3>
            <head>30.</head>
            <p>
 Item aliud ex libro divino testimonium
quod posuit de Abimelech, et Deo volente
clausa omni vulva in domo ejus ne mulieres ejus parerent,
atque aperta rursus ut parerent, quid ad rem
pertinet? quid habet de illa pudenda libidine, de qua
nunc quaestio est? Numquid ipsam Deus detraxit illis
feminis, reddiditque cum voluit? Sed poena fuit ut
parere non possent, beneficium vero ut parere possent
more hujus corruptibilis carnis. Non enim tale
beneficium Deus conferret corpori mortis hujus, quale
non haberet nisi corpus vitae illius in paradiso ante
peccatum, ut et conceptus proveniret sine libidine
pruriente, et partus sine dolore cruciante. Cur autem
non intelligamus, quandoquidem dicit Scriptura, aforis
omnem vulvam fuisse conclusam, aliquo dolore
factum esse, ut non possent feminae concubitum perpeti,
qui dolor Deo succensente fuisset inflictus,
miserante detractus? Nam si ad impedimentum serendae
prolis esset libido detrahenda, viris esset detrahenda,
non feminis. Femina enim posset voluntate
concumbere, etiam desistente libidine qua stimularetur;
si viro non deesset, qua excitaretur. Nisi forte,
quia scriptum est, et ipsum Abimelech fuisse sanatum,
virilem dicturus est ei libidinem redditam. Quam
profecto si amiserat, quid opus fuit eum divinitus
admoneri, ut Abrahae non misceretur uxori? Sed sanatum
dicit, quia domus ejus ab illa peste sanata est.
</p>
          </div3>
        </div2>

<div2>
          <head>CAPUT XVI.</head>
<div3>
            <head>31.</head>
            <p>
 Jam nunc illa tria videamus,
quorum trium quodlibet dixerimus, nihil ait dici posse
profanius: <hi>quod hominem Deus aut non fecerit, aut
diabolo fecerit, aut certe diabolus Dei sit imaginem, hoc
est, hominem fabricatus.</hi> Horum trium primum et novissimum
non dici a nobis, etiam ipse, si non sit excors
aut nimium pervicax, confitetur. De illo quaestio
est, quod secundo medioque loco posuit, ubi sic fallitur,
ut a nobis hoc existimet dici, quod diabolo Deus
hominem fecerit, tanquam in hominibus quos Deus
ex hominibus parentibus creat, hoc intendat, hoc curet,
hoc sui operis ratione provideat, ut habeat diabolus
servos, quos ipse sibi facere non potest. Absit
ut hoc qualiscumque vel puerilis pietas suspicetur.
Bonitate sua Deus facit homines, et primos sine
peccato, et caeteros sub peccato, in usus profundarum
cogitationum suarum. Sicut enim de ipsius diaboli
malitia novit ille quid agat, et quod agit justum est et
bonum, quamvis sit de quo agit injustus et malus,
nec eum propterea creare noluit, quia malum futurum
esse praescivit: ita de universo genere humano,
quamvis nullus hominum sine peccati sorde nascatur,
bonum ille qui summe bonus est operatur; alios faciens
tanquam vasa misericordiae, quos gratia discernat
ab eis qui vasa sunt irae; alios tanquam vasa irae,
<pb n="0455"/>
ut notas faciat divitias gloriae suae in vasa misericordiae.
Eat iste nunc, et adversus Apostolum, cujus ista
sententia est, argumentetur; imo adversus ipsum
figulum, cui respondere prohibet Apostolus, dicens: <hi>O homo, tu quis es qui respondeas Deo? Numquid dicit
figmentum ei qui se finxit, Quare sic me fecisti? Annon
habet potestatem figulus luti ex eadem massa facere aliud
vas in honorem, aliud in contumeliam 
 <note>(Rom. IX, 20-23)</note>
            </hi>?
Numquid ergo vasa irae negat iste esse sub diabolo?
aut quia sub diabolo sunt, alius ea quam ipse facit,
qui vasa misericordiae facit? aut aliunde et non ex
eadem massa facit? Hic itaque dicat, Ergo Deus vasa
diabolo facit: quasi nesciat Deus sic eis uti ad opera
sua justa et bona, sicut ipso utitur diabolo.
</p>
          </div3>
        </div2>

<div2>
          <head>CAPUT XVII.</head>
<div3>
            <head>32.</head>
            <p>
 An vero filios perditionis
haedos sinistrae partis <note>(Matth. XXV, 33)</note> diabolo pascit,
et diabolo nutrit, et vestit, quia facit solem suum
oriri super bonos et malos, et pluit super justos et
injustos <note>(Id. V, 45)</note>? Sic itaque creat malos, quomodo
pascit et nutrit malos: quia quod eis creando tribuit,
ad naturae pertinet bonitatem; et quod eis pascendo
et nutriendo dat incrementum, non utique malitiae
eorum, sed eidem bonae naturae quam creavit bonus,
bonum tribuit adjumentum. In quantum enim homines
sunt, bonum est naturae, cujus auctor est
Deus: in quantum autem cum peccato nascuntur,
perituri si non renascuntur, ad semen pertinent
maledictum ab initio <note>(Sap. XII, 11)</note>, illius antiquae
inobedientiae vitio. Quo tamen bene utitur factor
etiam vasorum irae, ut notas faciat divitias gloriae suae
in vasa misericordiae; ne meritis suis tribuat, si ad
eamdem massam quisque pertinens gratia liberetur,
sed qui gloriatur, in Domino glorietur <note>(II Cor. X, 17)</note>.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>33.</head>
            <p>
 Ab hac fide apostolica atque
catholica veracissima et fundatissima, cum Pelagianis
iste discedens, non vult nascentes esse sub diabolo,
ne parvuli portentur ad Christum, ut eruantur a potestate
tenebrarum, et in regnum ipsius transferantur <note>(Coloss. I, 13)</note>.
Ac sic accusat Ecclesiam toto orbe
diffusam, in qua ubique omnes baptizandi infantuli
non ob aliud exsufflantur, nisi ut ab eis princeps
mundi mittatur foras <note>(Joan. XII, 31)</note>: a quo necesse
est vasa irae possideantur, cum ex Adam nascuntur,
si in Christo renascantur, et in ejus regnum per gratiam
facta vasa misericordiae transferantur. Contra
istam fundatissimam veniens veritatem, ne universam
Christi Ecclesiam oppugnare videatur, quasi me unum
alloquitur, et velut corripiens atque admonens dicit: <hi>Etiam te Deus fecit; sed, quod est fatendum, gravis error
infecit.</hi> 
 Sane quod me Deus fecerit agnosco, et gratias
ago: qui tamen cum irae vasis perissem, si tantum
ex Adam me fecisset, et in Christo non refecisset.
Quod cum possessus Pelagiana impietate non credit,
si in tanto malo in finem usque perdurat, non ipse,
sed Catholici videant, qualis et quantus eum error,
non infecerit, sed plane interfecerit.
</p>
          </div3>
        </div2>

<div2>
          <head>CAPUT XIX.</head>
<div3>
            <head>34.</head>
            <p>
 Attende sequentia:   Quod
<pb n="0456"/>autem,   inquit,   filii ex conjugio suscepti naturaliter
boni sunt, Apostolo dicente discamus, qui ait de improbis: <hi>Relicto naturali usu feminae, exarserunt in de
sideria sua, invicem masculi in masculos turpitudinem
operantes 
 <note>(Rom. I, 27)</note>
            </hi>. Ostendit ergo,   inquit,   usum
feminae et naturalem esse, et pro suo modo laudabilem:
flagitium autem ex voluntate propria exerceri
contra institutionis pudorem. Merito itaque,   inquit,
  et in bene utentibus genus concupiscentiae modusque
laudatur, et in turpibus excessus ejus punitur.
Denique eodem tempore Deus Abrahae et Sarae marcentia
aevo membra vegetavit   <note>(Gen. XXI, 1)</note>,   quo in
Sodomis ipsa igneo imbre punivit   <note>(Id. XIX, 24, 25)</note>.
  Si igitur putas,   inquit,   accusandum membrorum
vigorem, quoniam per ipsum Sodomitae flagitiis
obliti sunt; accusabis etiam creaturam panis et
vini, quoniam hinc quoque eos peccasse Scriptura
divina significavit. Dicit enim Dominus per Ezechielem
prophetam: <hi>Verumtamen hae iniquitates Sodomae
sororis tuae, superbia, in saturitate panum et abundantio
vini fluebant ipsa et filii ejus, et manum pauperis et
egentis non adjuvabant</hi>   <note>(Ezech. XVI, 49)</note>.  Elige jam,  
inquit,   utrum mavis: aut reputa divino operi commixtionem
corporum, aut creaturam panis et vini
similiter malam esse defini. Quod si feceris, aperte
Manichaeus esse convinceris. Concupiscentiae autem
naturalis qui modum tenet, bono bene utitur; qui
modum non tenet, bono male utitur. Quid dicis ergo,  
inquit:   Ita nuptiarum bonum malo originali,
quod inde trahitur, non potest accusari; sicut adulteriorum
malum bono naturali, quod inde nascitur,
non potest excusari   <note>(De Nupt. et Concup., lib. 1, n. 1)</note>?
  His sermonibus,   inquit,   quod negaveras concessisti,
quod concesseras sustulisti: et nihil magis laboras,
quam ut parum intelligaris. Ostende sine commixtione
nuptias corporales: aut unum aliquod huic
operi nomen imponito, et vel bonum, vel malum
conjugium nuncupato. Spopondisti utique bona te
definire conjugia: si conjugium bonum, si homo fructus
conjugii bonus, si hic fructus opus Dei malus
esse non potest, qui per bonum ex bono nascitur;
ubi igitur originale malum, quod tot praejudiciis interemptum
est?  
</p>
          </div3>
        </div2>

<div2>
          <head>CAPUT XX.</head>
<div3>
            <head>35.</head>
            <p>
 Ad haec respondeo, non solum
filios ex conjugio, verum etiam ex adulterio bonum
aliquod esse, secundum opus Dei quo creati sunt:
secundum autem originale peccatum, in damnatione
nasci ex Adam primo, non solum si de adulterio,
verum etiam si de conjugio generentur, nisi in Adam
secundo, qui est Christus, regenerentur. Quod autem
ait Apostolus de improbis, <hi>Relicto naturali usu feminae,
exarserunt in desideria sua in invicem, masculi
in masculos turpitudinem operantes:</hi> non dixit usum
<pb n="0457"/>
conjugalem, sed naturalem, eum volens intelligi, qui
fit membris ad hoc creatis, ut per ea possit ad generandum
sexus uterque misceri. Ac per hoc, cum
eisdem membris etiam meretrici quisque miscetur,
naturalis est usus, nec tamen laudabilis, sed culpabilis.
Ab ea vero parte corporis, quae non ad generandum
est instituta, si et conjuge quisque utatur, contra
naturam est et flagitiosum. Denique prius idem
apostolus de feminis dixit, <hi>Nam feminae eorum immutaverunt
naturalem usum in eum usum qui est contra
naturam <note>(Rom. I, 27, 26)</note>
            </hi>: deinde, de masculis in
masculos turpitudinem operantibus, relicto usu femineo
naturali. Non ergo isto nomine, id est, <hi>usu naturali,</hi> 
conjugalis est laudata commixtio, sed immundiora
et sceleratiora flagitia denotata sunt, quam si
illicite et feminis, sed tamen naturaliter uterentur.
</p>
          </div3>
        </div2>

<div2>
          <head>CAPUT XXI.</head>
<div3>
            <head>36.</head>
            <p>
 Panem vero et vinum sic non
reprehendimus propter luxuriosos et ebriosos, quomodo
nec aurum propter cupidos et avaros. Quocirca
commixtionem quoque honestam conjugum non reprehendimus
propter pudendam corporum libidinem.
Illa enim posset esse nulla praecedente perpetratione
peccati, de qua non erubescerent conjugati: haec autem
exorta est post peccatum, quam coacti sunt velare
confusi <note>(Gen. III, 7)</note>. Unde remansit posterioribus
conjugatis, quamvis hoc malo bene et licite utentibus,
in ejusmodi opere humanum vitare conspectum,
atque ita confiteri quod pudendum est, cum
debeat neminem pudere quod bonum est. Sic insinuantur
haec duo, et bonum laudandae conjunctionis,
unde filii generentur, et malum pudendae libidinis,
unde qui generantur, regenerandi sunt ne damnentur.
Proinde pudenda libidine qui licite concumbit,
malo bene utitur: qui autem illicite, malo male utitur.
Rectius enim accipit nomen mali quam boni,
unde erubescunt et mali et boni: meliusque credimus
ei qui dicit, <hi>Scio quia non habitat in me, hoc est
in carne mea, bonum <note>(Rom. VII, 18)</note>
            </hi>; quam huic qui
dicit hoc bonum, unde si confunditur, confitetur malum;
si autem non confunditur, addit impudentiam,
pejus malum. Recte igitur diximus,   Ita nuptiarum
bonum malo originali, quod inde trahitur, non potest
accusari; sicut adulteriorum malum bono naturali,
quod inde nascitur, non potest excusari:   quoniam
natura humana quae nascitur vel de conjugio,
vel de adulterio, Dei opus est. Quae si malum esset,
non esset generanda; si malum non haberet, non esset
regeneranda: atque ut ad unum verbum utrumque
concludam, natura humana si malum esset, salvanda
non esset; si ei mali nihil inesset, salvanda
non esset. Qui ergo dicit eam bonum non esse, bonum
negat conditae creatorem: qui vero negat ei malum
inesse, misericordem vitiatae invidet salvatorem.
Quapropter in hominibus nascentibus neque excusanda
sunt adulteria per bonum quod inde a conditore
bono creatum est, nec accusanda conjugia per
malum quod ibi a misericorde salvatore sanandum
est.
</p>
          </div3>
        </div2>

<div2>
          <head>CAPUT XXII.</head>
<div3>
            <head>37.</head>
            <p>
  Ostende,   inquit,   sine
<pb n="0458"/>commixtione nuptias corporales.   Non ostendo ego
nuptias corporales sine commixtione; sed nec ipse
ostendit eamdem commixtionem sine confusione. In
paradiso autem si peccatum non praecessisset, non
esset quidem sine utriusque sexus commixtione generatio,
sed esset sine confusione commixtio. Esset
quippe in coeundo tranquilla membrorum obedientia,
non pudenda carnis concupiscentia. Proinde conjugium
bonum est, unde ordinate seminatus nascitur
homo; et fructus conjugii bonus, quod est ipse qui
ita nascitur homo: sed peccatum malum est, cum
quo nascitur omnis homo. Deus quippe fecit et facit
hominem: sed <hi>per unum hominem peccatum intravit
in mundum, et per peccatum mors; et ita in omnes homines
pertransiit, in quo omnes peccaverunt <note>(Rom.
V, 12)</note>
            </hi>.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>38.</head>
            <p>
  Novo,   inquit,   genere
disserendi, et catholicum profiteris, et Manichaeo
patrocinaris, dicendo nuptias et magnum bonum, et
magnum malum.   Prorsus quid loquatur, ignorat,
sive ignorare se simulat. Aut enim non intelligit, aut
non vult intelligi quid dicamus. Sed si non intelligit,
praeoccupatione impeditur erroris: si autem non
vult quid dicamus intelligi, pervicaciae vitium est,
quo suum defendit errorem. Et Jovinianus, qui paucos
ante annos novellam conatus est haeresim condere,
Manichaeis patrocinari dicebat Catholicos, quod
adversus eum sanctam virginitatem nuptiis praeferebant.
Sed responsurus est iste, non se quod Jovinianus
de indifferentia nuptiarum virginumque sentire.
Nec ego dico quod isti hoc sentiant: verumtamen
per Jovinianum Catholicis Manichaeos objicientem,
non esse hoc novum, novi haeretici recognoscant.
Nos itaque nuptias bonum dicimus esse, non malum.
Sed sicuti Ariani Sabellianos nos esse criminantur,
quamvis non dicamus unum eumdemque esse Patrem
et Filium et Spiritum sanctum, quod Sabelliani dicunt;
sed dicamus unam eamdemque esse naturam
Patris et Filii et Spiritus sancti, quod Catholici dicunt:
ita Pelagiani nobis Manichaeos objiciunt, quamvis
non dicamus esse malum nuptias, quod dicunt
Manichaei; sed dicamus malum primis hominibus, id
est, primis conjugibus accidisse, et inde in omnes
homines pertransisse, quod dicunt Catholici. Sed sicut
Ariani dum Sabellianos fugiunt, in pejus aliquid
inciderunt; quia Trinitatis ausi sunt non personas
discernere, sed naturas: ita Pelagiani dum Manichaeorum
pestem in perversum vitare conantur, de nuptiarum
fructu ipsis Manichaeis convincuntur perniciosiora
sentire, credendo parvulos Christo medico non
egere.
</p>
          </div3>
        </div2>

<div2>
          <head>CAPUT XXIV.</head>
<div3>
            <head>39.</head>
            <p>
  Definis,   inquit,   hominem,
si de fornicatione nascatur, reum non esse;
si de conjugio, innocentem non esse. Huc enim pervenit
<pb n="0459"/>
quod dixisti, bonum naturale de adulteriis posse
subsistere, malum originale etiam de conjugio trahi.  
Frustra omnino conatur apud intelligentem lectorem,
quae sunt recta pervertere. Absit enim ut dicamus,
hominem, si de fornicatione nascatur, reum non esse.
Sed dicimus, hominem, sive de conjugio, sive de fornicatione
nascatur, bonum aliquid esse, propter auctorem
naturae Deum; malum aliquid trahere, propter
originale peccatum. Quod ergo dicimus,   bonum
naturale etiam de adulteriis posse subsistere, malum
autem originale etiam de conjugio trahi,   non huc
pervenit, quo ille conatur adducere, non nasci reum
de adulteriis, nec innocentem de nuptiis: sed ex
utroque reum generatione factum, propter originale
delictum; et utrumque regeneratione absolvendum,
propter naturae bonum.
</p>
          </div3>
        </div2>

<div2>
          <head>CAPUT XXV.</head>
<div3>
            <head>40.</head>
            <p>
  Unum ex his,   inquit,
  verum est, alterum falsum.   Huic eadem brevitate
respondeo: Imo utrumque verum est, neutrum
falsum.  Verum est,   inquit,   quod adulteriorum
culpam homo qui inde nascitur, non potest excusare:
quia quod adulteri fecerunt, ad vitium pertinet
voluntatis; quod autem genuerunt, ad laudem spectat
fecunditatis: quia si quis furtivum triticum serat,
non nascitur messis obnoxia. Vitupero itaque,  
inquit,   furem, sed laudo segetem. Innocentem pronuntio
qui nascitur ex generositate seminum, dicente
Apostolo, <hi>Deus illi dat corpus prout vult, et unicuique
seminum proprium corpus</hi>   <note>(I Cor. XV, 38)</note>:   condemno
vero flagitiosum, qui ex propositi perversitate peccavit.  
</p>
          </div3>
        </div2>

<div2>
          <head>CAPUT XXVI.</head>
<div3>
            <head>41.</head>
            <p>
 Ad haec adjungit, et dicit:
  Prorsus autem si malum de nuptiis trahitur, accusari
possunt, excusari non possunt; et in diaboli
jure opus earum fructumque constituis: quia omnis
causa mali, expers boni est. Homo autem,   inquit,
  qui de nuptiis nascitur, non criminibus, sed seminibus
imputatur. Seminum vero causa in conditione
corporum est: quibus corporibus qui male utitur,
boni meritum, non genus sauciat. Liquido igitur,  
inquit,   claret, bonum non esse causam mali. Si
ergo,   inquit,   trahitur et de nuptiis originale malum,
causa mali est conventio nuptiarum: et necesse
est malum esse, per quod et ex quo malus fructus
apparuit, dicente Domino in Evangelio, <hi>Ex fructibus
suis arbor agnoscitur</hi>   <note>(Matth. VII, 16)</note>.  Quomodo   inquit,
  tu audiendus putaris, qui dicis bonum esse
conjugium, de quo nihil aliud quam malum prodire
definis? Constat igitur rea esse conjugia, si peccatum
inde originale deducitur; nec posse defendi, nisi
fructus eorum innocens approbetur. Defenduntur autem,
et bona pronuntiantur: fructus ergo approbatur
innocuus.  </p>
          </div3>
<div3>
            <head>42.</head>
            <p>
 Ad haec responsurus, prius volo esse intentum
lectorem, nihil agere istos, nisi ut salvator non sit
parvulis necessarius, quos peccata prorsus a quibus
<pb n="0460"/>
salventur negant habere. Haec tanta perversitas et
tantae inimica gratiae Dei, quae data est per Jesum
Christum Dominum nostrum, qui venit quaerere et
salvare quod perierat <note>(Luc. XIX, 10)</note>, insinuare se
nititur cordibus parum intelligentium, laude operum
divinorum, hoc est, laude naturae humanae, laude
seminis, laude nuptiarum, laude utriusque sexus
commixtionis, laude fecunditatis: quae omnia bona
sunt. Nolo enim dicere, laude libidinis: quia eam
et ipse nominare confunditur, ut aliud aliquid, non
ipsam, laudare videatur. Ac per hoc mala quae acciderunt
naturae, non discernendo ab ipsius bonitate
naturae, non eam (quia falsum est) ostendit sanam,
sed sanari non permittit aegrotam. Et ideo illud quod
diximus, quod   adulteriorum culpam, bonum quod
inde nascitur,   id est,   homo non potest excusare,  
verum esse concedit: et hoc, unde nulla inter
nos quaestio est, etiam similitudine furis furtivum
triticum seminantis, de quo bona utique messis nascitur,
astruit et confirmat ut potest. Illud autem alterum
quod diximus,   Nuptiarum bonum malo originali,
quod inde trahitur, non potest accusari,  
non vult consentire quod verum sit: quia si consenserit,
non Pelagianus haereticus, sed Christianus
catholicus erit.  Prorsus,   inquit,   si malum de
nuptiis trahitur, accusari possunt, excusari non possunt;
et in diaboli jure opus earum fructumque constituis:
quia omnis causa mali, expers boni est.  
Et ad hoc caetera attexit, ut probet causam mali bonum
esse non posse; et ideo nuptias, quia bonum
sunt, causam mali non esse; ac per hoc de illis peccatorem,
qui necessarium habeat salvatorem, nasci
omnino non posse: quasi nos nuptias causam dicamus
esse peccati; quamvis homo qui ex illis nascitur,
non nascatur sine peccato. Nuptiae institutae
sunt causa generandi, non peccandi: propter quod
illa est a Domino benedictio nuptiarum, <hi>Crescite, et
multiplicamini, et replete terram <note>(Gen. I, 28)</note>
            </hi>. Peccatum
autem quod inde a nascentibus trahitur, non ad
nuptias pertinet, sed ad malum quod accidit hominibus,
quorum conjunctione sunt nuptiae. Nam malum
pudendae libidinis et potest esse sine nuptiis, et potuerunt
esse nuptiae sine illo: ad conditionem autem
pertinet corporis, non vitae illius, sed mortis hujus,
ut nunc non possint esse nuptiae sine illo, quamvis ipsum
possit esse sine illis. Nam utique sine nuptiis est
pudenda carnis concupiscentia, quando adulteria et
quaeque stupra atque immunda committit, longe contraria
pudicitiae nuptiarum; aut quando nulla ista
committit, quia homo nulla consensione permittit, et
tamen surgit et movetur et movet, et plerumque in
somnis ad ipsius operis similitudinem et suae motionis
pervenit finem. Hoc ergo malum nec in ipsis nuptiis
malum est nuptiarum: sed habent illud in corpore
mortis hujus paratum, etiamsi nolunt, sine quo
non possunt implere quod volunt. Non igitur ab earum
institutione, quae benedicta est, ad eas venit: sed ab
<pb n="0461"/>
eo quod ex uno homine <hi>peccatum intravit in mundum,
et per peccatum mors, et ita in omnes homines pertransiit,
in quo omnes peccaverunt.</hi> </p>
          </div3>
<div3>
            <head>43.</head>
            <p>
 Quid est ergo quod ait, <hi>  Ex fructibus suis arbor
agnoscitur,  </hi> quia hoc in Evangelio dixisse Dominum
legimus? Numquid inde Dominus loquebatur,
et non potius de duabus voluntatibus hominum, bona
scilicet et mala, istam bonam, illam malam arborem
dicens; quia de bona voluntate opera bona nascuntur,
et mala de mala, nec possunt bona de mala, et
mala de bona? Quod si nuptias tanquam arborem bonam,
secundum istam quam commemoravit evangelicam
similitudinem posuerimus; profecto e contrario
fornicationem posituri sumus arborem malam. Quamobrem
si homo ita dicitur fructus nuptiarum, tanquam
bonus ex arbore bona, procul dubio nasci homo
de fornicatione non debuit. Mala quippe arbor bonos
fructus non facit <note>(Matth. VII, 18)</note>. Porro si dixerit,
non illic arboris loco ponendum esse adulterium, sed
naturam potius humanam, de qua nascitur homo:
ita etiam hic non erit arbor connubium, sed natura
humana, de qua nascitur homo. Nihil proinde valet
ad istam quaestionem similitudo illa evangelica: quia
non sunt nuptiae causa peccati, quod trahitur a nascente,
et expiatur in renascente; sed voluntarium
peccatum hominis primi, originalis est causa peccati.
  Dicis iterum,   inquit,   Nam sicut peccatum, sive
hinc, sive inde a parvulis trahatur, opus est diaboli:
sic homo, sive hinc, sive inde nascatur, opus est
Dei.   Et dixi hoc, et verissime dixi: et si non Pelagianus,
sed Catholicus esset, nihil aliud et ipse in
Catholica diceret.
</p>
          </div3>
        </div2>

<div2>
          <head>CAPUT XXVII.</head>
<div3>
            <head>44.</head>
            <p>
 Quid est ergo quod quaerit
a nobis,   Per quid peccatum inveniatur in parvulo;
utrum per voluntatem, an per nuptias, an per parentes?  
Sic enim loquitur, et tanquam ad omnia
ista respondet, et a peccato quasi cuncta ista purgando,
nihil vult remanere unde peccatum inveniatur
in parvulo. Verba denique jam ipsa ejus attende.
  Per quid igitur,   inquit,   peccatum invenitur in
parvulo? Per voluntatem? Nulla in eo fuit. Per nuptias?
Sed hae pertinent ad opus parentum, quos in
hoc actu non peccasse praemiseras; sed quantum ex
consequentibus apparet, non hoc vere concesseras.
Ipsae sunt igitur exsecrandae,   inquit,   quae causam
fecerunt mali: sed illae solae opus indicant personarum.
Parentes igitur qui conventu suo causam
fecere peccato, jure damnabiles sunt. Ambigi ergo,  
inquit,   jam non potest, si tuam sequamur sententiam,
conjuges aeterno supplicio mancipari, quorum
labore actum est ut ad dominatum exercendum in
homines diabolus perveniret. Et ubi est quod paulo
ante hominem opus Dei dixeras? quia si per originem
malum in hominibus, per malum jus diaboli in
homines; diabolum esse dicis auctorem hominum, a
quo est origo nascentium. Si autem credis a Deo hominem
fieri, et esse conjuges innocentes; vide quam
<pb n="0462"/>
stare non possit trahi ex his originale peccatum.  </p>
          </div3>
<div3>
            <head>45.</head>
            <p>
 Ad omnia ista huic respondet Apostolus, qui
neque voluntatem arguit parvuli, quae propria in illo
nondum est ad peccandum; neque nuptias in quantum
nuptiae sunt, quae habent a Deo non solum institutionem,
verum etiam benedictionem; neque parentes,
in quantum parentes sunt, invicem licite
atque legitime ad procreandos filios conjugati: sed, <hi>Per unum,</hi> 
 inquit, <hi>hominem peccatum in hunc mundum
intravit, et per peccatum mors; et ita in omnes
homines pertransiit, in quo omnes peccaverunt.</hi> Quod
isti si catholicis auribus mentibusque perciperent,
adversus fidem gratiamque Christi rebelles animos
non haberent, neque conarentur inaniter, ad suum
proprium et haereticum sensum haec apostolica verba
tam dilucida et tam manifesta convertere, asserentes
hoc ideo dictum esse, quod Adam peccaverit primum,
in quo de caetero quisquis peccare voluit, peccandi
invenit exemplum; ut peccatum scilicet non
generatione ab illo uno in omnes homines, sed illius
unius imitatione transiret. Cum profecto, si Apostolus
imitationem hic intelligi voluisset, non <hi>per unum
hominem,</hi> sed per diabolum potius in hunc mundum
peccatum intrasse, et per omnes homines pertransisse
dixisset. De diabolo quippe scriptum est, <hi>Imitantur
autem eum, qui sunt ex parte ipsius <note>(Sap. II,
25)</note>
            </hi>. Sed ideo <hi>per unum hominem dixit,</hi> a quo generatio
utique, hominum coepit, ut per generationem
doceret isse per omnes originale peccatum.</p>
          </div3>
<div3>
            <head>46.</head>
            <p>
 Quid autem aliud indicant etiam sequentia
verba apostolica? Cum enim hoc dixisset, adjunxit, <hi>Usque enim ad legem peccatum in mundo fuit:</hi> 
 id est,
quia nec lex potuit auferre peccatum. <hi>Peccatum autem,</hi> 
inquit, <hi>non deputabatur, cum lex non esset.</hi> 
Erat ergo, sed non deputabatur; quia non ostendebatur,
quod deputaretur. Sicut enim alibi dicit, <hi>Per
legem cognitio peccati <note>(Rom. III, 20)</note>
            </hi>. <hi>Sed regnavit,</hi> inquit, <hi>mors ab Adam usque ad Moysen;</hi> 
 hoc est quod
supra dixerat, <hi>usque ad legem;</hi> non ut a Moyse deinceps
non esset peccatum, sed quia nec per Moysen
lex data regnum potuit mortis auferre, quae non regnat
utique nisi per peccatum. Regnum porro ejus
est, ut hominem mortalem in secundam etiam, quae
sempiterna est, praecipitet mortem. <hi>Regnavit autem:</hi> 
in quibus? <hi>Et in his,</hi> inquit, <hi>qui non peccaverunt in
similitudinem praevaricationis Adae, qui est forma futuri.</hi> 
Cujus futuri, nisi Christi? Et qualis forma, nisi
a contrario? Quod alibi etiam breviter dicit: <hi>Sicut
in Adam omnes moriuntur, ita et in Christo omnes vivificabuntur <note>(I Cor. XV, 22)</note>
            </hi>.
Sicut in illo illud, ita in
isto istud: ipsa est forma. Sed haec forma non omni
ex parte conformis est: unde hinc Apostolus secutus
adjunxit, <hi>Sed non sicut delictum, ita et donatio. Si
enim ob unius delictum multi mortui sunt, multo magis
gratia Dei et donum in gratia unius hominis Jesu
Christi in multos abundavit.</hi> Quid est, <hi>multo magis,
abundavit,</hi> nisi quia omnes qui per Christum liberantur,
temporaliter propter Adam moriuntur, propter
<pb n="0463"/>
ipsum autem Christum sine fine victuri sunt? <hi>Et non,</hi> 
inquit, <hi>sicut per unum peccantem, ita est et donum.
Nam judicium quidem ex uno in condemnationem, gratia
autem ex multis delictis in justificationem. Ex uno</hi> 
ergo, quid, nisi delicto? quia sequitur, <hi>gratia autem ex
multis delictis.</hi> Dicant isti, quomodo ex uno delicto
in condemnationem, nisi quia sufficit ad condemnationem
etiam unum originale peccatum, quod in omnes
homines pertransiit? Gratia vero ideo ex multis
delictis in justificationem, quia non solum illud unum
solvit, quod originaliter trahitur, sed etiam caetera,
quae in unoquoque homine motu propriae voluntatis
adduntur. <hi>Si enim ob unius delictum mors regnavit
per unum, multo magis qui abundantiam gratiae et justitiae
accipiunt, in vita regnabunt per unum Jesum Christum.
Itaque sicut per unius delictum in omnes homines
ad condemnationem, ita et per unius justificationem in
omnes homines ad justificationem vitae.</hi> Adhuc permaneant
in vanitate mentis suae, et dicant unum hominem
non propaginem trajecisse, sed exemplum praebuisse
peccati. Quomodo ergo <hi>per unius delictum in
omnes homines ad condemnationem,</hi> et non potius per
multa sua cujusque delicta: nisi quia etiam si illud
unum sit tantum, idoneum est perducere ad condemnationem,
etiam nullis additis caeteris; sicut perducit
parvulos morientes qui ex Adam nascuntur, si in
Christo non renascantur? Quid ergo a nobis quaerit
iste, quod non vult ad Apostolo audire,   per quid
peccatum inveniatur in parvulo; utrum per voluntatem,
an per nuptias, an per parentes?   Ecce audiat
per quid, audiat et taceat, per quid peccatum inveniatur
in parvulo: <hi>Per unius delictum,</hi> inquit Apostolus, <hi>in omnes homines ad condemnationem.</hi> 
 Omnes
autem dixit ad condemnationem per Adam, et omnes
ad justificationem per Christum; cum utique non
omnes eos qui moriuntur in Adam, transferat Christus
ad vitam: sed omnes dixit atque omnes, quia
sicut sine Adam nullus ad mortem, ita sine Christo
nullus ad vitam. Sicut dicimus de litterarum magistro,
si in civitate solus est, Omnes iste hic litteras docet:
non quia omnes discunt, sed quia nemo nisi ab
ipso. Denique quos ante omnes dixerat, multos postea
dixit, eosdem ipsos tamen omnes multosque significans. <hi>Sicut enim,</hi> 
 inquit, <hi>per inobedientiam unius
hominis peccatores constituti sunt multi, ita et per unius
obedientiam justi constituentur multi <note>(Rom. V, 12-19)</note>
            </hi>.</p>
          </div3>
<div3>
            <head>47.</head>
            <p>
 Adhuc quaerat,   per quid peccatum inveniatur
in parvulo.   Respondeant ei paginae sanctae: <hi>Per
unum hominem peccatum in hunc mundum intravit, et
per peccatum mors; et ita in omnes homines pertransiit,
in quo omnes peccaverunt. Ob unius delictum multi
mortui sunt: Judicium ex uno in condemnationem: Ob
unius delictum mors regnavit per unum: Per unius delictum
in omnes homines ad condemnationem: Per unius
inobedientiam peccatores constituti sunt multi.</hi> Ecce per
quid delictum invenitur in parvulo. Jam credat originale
peccatum: sinat venire parvulos, ut salventur,
ad Christum.
</p>
          </div3>
        </div2>

<div2>
          <head>CAPUT XXVIII.</head>

<pb n="0464"/>
<p>Quid est quod dicit,   Non peccat
iste qui nascitur, non peccat ille qui genuit, non peccat
iste qui condidit: per quas rimas inter tot praesidia
innocentiae, peccatum fingis ingressum?   Quid
quaerit latentem rimam, cum habeat apertissimam
januam? <hi>Per unum hominem,</hi> ait Apostolus; <hi>per unius
delictum,</hi> ait Apostolus; <hi>per inobedientiam unius hominis,</hi> 
ait Apostolus. Quid quaerit amplius? quid quaerit
apertius? quid quaerit inculcatius?</p>
<div3>
            <head>48.</head>
            <p>
  Si peccatum,   inquit,   ex voluntate est, mala
voluntas quae peccatum facit: si ex natura, mala
natura.   Cito respondeo, Ex voluntate peccatum est.
Quaerit forte, utrum et originale peccatum. Respondeo,
Prorsus et originale peccatum: quia et hoc ex
voluntate primi hominis seminatum est, ut et in illo
esset, et in omnes transiret. Sed quod secutus adjunxit,
  Si ex natura, mala natura:   quaero ab illo,
ut, si potest, respondeat, Sicut manifestum est, ex
voluntate mala tanquam ex arbore mala, fructus ejus
fieri omnia opera mala; sic ipsam voluntatem malam,
id est, ipsam fructuum malorum arborem malam
unde dicat exortam. Si ex angelo; quid erat ipse angelus,
nisi bonum opus Dei? Si ex homine; quid erat
ipse homo, nisi bonum opus Dei? Imo quia voluntas
mala angelo ex angelo, ex homine homini orta est;
quid erant haec duo antequam in eis ista mala orirentur,
nisi bonum opus Dei, et bona atque laudanda
natura? Ecce ergo ex bono oritur malum, nec fuit
omnino unde oriri posset, nisi ex bono: ipsam dico
voluntatem malam, quam nullum praecessit malum;
non opera mala, quae non sunt nisi ex voluntate mala,
tanquam ex arbore mala. Nec ideo tamen ex bono
potuit oriri voluntas mala quia bonum factum est a
bono Deo; sed quia de nihilo factum est, non de Deo.
Quid ergo est quod dicit,   Si natura opus est Dei,
per opus Dei opus diaboli transire non sinitur?   Nonne
opus diaboli, quando primum in angelo, qui diabolus
factus est, ortum est, in opere Dei ortum est? Quapropter
si malum quod omnino nusquam erat, in Dei
opere oriri potuit; cur malum quod alicubi jam erat,
per opus Dei transire non potuit, praesertim cum ipso
verbo utatur Apostolus, dicens, <hi>Et ita in omnes homines
pertransiit?</hi> Numquid homines non sunt opus
Dei? Pertransiit ergo peccatum per homines, hoc est,
opus diaboli per opus Dei: atque ut alio modo idipsum
dicam, opus operis Dei per opus Dei. Et ideo Deus
est solus immutabilis et potentissimae bonitatis: qui
et antequam esset ullum malum, bona opera fecit
omnia, et de malis quae in bonis ab eo factis orta
sunt, bene operatur per omnia.
</p>
          </div3>
        </div2>

<div2>
          <head>CAPUT XXIX.</head>
<div3>
            <head>49.</head>
            <p>
  In uno,   inquit,   homine
jure vituperatur intentio, et origo laudatur, quia duo
<pb n="0465"/>
sunt quae contrariis applicentur: in parvulo autem
unum est, natura tantum, quia voluntas non est.
Illud ergo unum,   inquit,   aut Deo adscribetur,
aut daemoni. Si natura  , inquit,   per Deum est, non
potest in ea esse originale malum. Si a diabolo, nihil
erit per quod homo divino operi vindicetur. Perfecte
itaque Manichaeus est, qui malum originale defendit.  
Audiat potius adversum ista quod verum est. In uno
homine jure vituperatur intentio, et natura laudatur,
quia duo sunt quae contrariis applicentur: sed etiam
in parvulo, non unum est tantum, id est, natura, in
qua creatus est homo a Deo bono; habet enim et vitium,
quod per unum in omnes homines pertransiit,
sicut sapit Apostolus, non sicut desipit Pelagius, vel
Coelestius, vel eorum quicumque discipulus. Horum
itaque duorum, quae in parvulo esse diximus, unum
adscribitur Deo, alterum diabolo. Et quod utrumque
propter unum horum, id est, propter vitium, subjicitur
potestati diaboli, ideo non est incongruum, quia
non fit ipsius diaboli potestate, sed Dei. Subjicitur
autem vitium vitio, natura naturae; quia et in diabolo
utrumque est: ut cum dilecti et electi de potestate
tenebrarum eruuntur, cui jure subduntur, appareat
quid donetur justificatis bonis a Deo bono, bene operante
et de malis.</p>
          </div3>
<div3>
            <head>50.</head>
            <p>
 Quod autem iste sibi quasi religiose dicere
visus est,   Si natura per Deum est, non potest in ea
esse originale malum:   nonne religiosius sibi alius
videtur dicere, Si natura per Deum est, non potest
in ea oriri ullum malum? Et tamen falsum est: hoc
enim Manichaei asserere voluerunt, et non creaturam
Dei factam de nihilo, sed ipsam naturam Dei malis
omnibus implere conati sunt. Non enim ortum est
malum nisi in bono, nec tamen summo et immutabili,
quod est natura Dei, sed facto de nihilo per sapientiam
Dei. Est itaque per quod homo divino operi vindicetur;
quia non esset homo, nisi divino opere crearetur:
malum autem non esset in parvulis, nisi voluntate
primi hominis peccaretur, et origine vitiata
peccatum originale traheretur. Non ergo sicut iste
ait,   perfecte Manichaeus est, qui malum originale
defendit:   sed perfecte Pelagianus est, qui malum
originale non credit. Neque enim ex quo esse coepit
Manichaei pestilentiosa doctrina, ex illo coeperunt in
Ecclesia Dei parvuli baptizandi exorcizari et exsufflari,
ut ipsis mysteriis ostenderetur non eos in regnum
Christi, nisi erutos a tenebrarum potestate, transferri <note>(Coloss. I, 13)</note>:
aut in libris Manichaei legitur, quod
venerit Filius hominis quaerere et salvare quod perierat <note>(Luc. XIX, 10)</note>:
aut quod per unum hominem
peccatum in hunc mundum intravit <note>(Rom. V, 12)</note>; et
caetera ad eamdem sententiam pertinentia, quae supra
commemoravimus: aut quod reddit Deus peccata patrum
in filios <note>(Exod. XX, 5)</note>: aut quod in Psalmo
<pb n="0466"/>
scriptum est, <hi>Ego in iniquitatibus conceptus sum, et in
peccatis mater mea in utero me aluit <note>(Psal. L, 7)</note>
            </hi>: aut, <hi>Homo vanitati similis factus est, dies ejus velut umbra
praetereunt 
 <note>(Psal. CXLIII, 4)</note>
            </hi>: aut, <hi>Ecce veteres posuisti
dies meos, et substantia mea quasi nihilum ante te; verumtamen
universa vanitas, omnis homo vivens <note>(Psal.
XXXVIII, 6)</note>
            </hi>: aut quod Apostolus dicit, <hi>Omnis creatura
vanitati subjecta est <note>(Rom. VIII, 20)</note>
            </hi>: aut in libro Ecclesiastae, <hi>Vanitas vanitatum</hi>,
 <hi>et omnia vanitas: quae
abundantia est homini in omni labore suo quem ipse laborat
sub sole <note>(Eccle. I, 2, 3)</note>
            </hi>? aut in libro Ecclesiastico, <hi>Jugum grave super filios Adam a die exitus de
ventre matris eorum, usque in diem sepulturae in matrem
omnium 
 <note>(Eccli. XL, 1)</note>
            </hi>: aut quod dicit Apostolus, <hi>In
Adam omnes moriuntur <note>(I Cor. XV, 22)</note>
            </hi>: aut quod dicit
sanctus Job, ubi de peccatis suis loquitur, <hi>Homo enim
natus ex muliere, brevis vitae et plenus iracundiae, sicut
flos feni decidit; fugit autem sicut umbra, et non stabit:
nonne et hujus curam fecisti, et hunc fecisti intrare in
conspectu tuo in judicium? Quis enim erit mundus a
sordibus? Ne unus quidem, etiam si unius diei fuerit vita
ejus super terram <note>(Job. XIV, 1-5, sec LXX)</note>
            </hi>. Quas enim
dixerit sordes, quia peccata intelligi voluit, ipsa
lectio indicat, ubi prorsus unde loquatur apparet:
unde est et illud apud prophetam Zachariam, ubi aufertur
a sacerdote vestis sordida, et dicitur ei, <hi>Ecce
abstuli peccata tua <note>(Zach. III, 4)</note>
            </hi>. Puto quod ista
omnia, et caetera hujusmodi, quae indicant omnem
hominem sub peccato et maledicto nasci, non leguntur
in tenebris Manichaeorum, sed in luce Catholicorum.</p>
          </div3>
<div3>
            <head>51.</head>
            <p>
 Quid autem dicam de ipsis divinarum Scripturarum
tractatoribus, qui in catholica Ecclesia floruerunt,
quomodo haec non in alios sensus conati sunt
vertere, quoniam stabiles erant in antiquissima et
robustissima fide, non autem novitio movebantur
errore? Quos si colligere et eorum testimoniis uti velim,
et nimis longum erit, et de canonicis auctoritatibus,
a quibus non debemus averti, minus fortasse
videbor praesumpsisse quam debui. Verumtamen ut
omittam beatissimum Ambrosium, cui Pelagius, sicut
jam commemoravi, tam magnum integritatis in fide
perhibuit testimonium <note>(Supra, lib. 1, n. 40)</note>; qui
tamen Ambrosius nihil aliud defendit in parvulis, ut
haberent necessarium medicum Christum, nisi originale
peccatum <note>(Ambrosius in Isaiam, citatus supra,
lib. 1, n. 40)</note>: numquid et gloriosissimae coronae Cyprianus
dicetur ab aliquo, non solum fuisse, sed vel
esse potuisse Manichaeus, cum prius iste sit passus,
quam illa in orbe Romano pestis apparuit? Et tamen
in libro de Baptismate parvulorum, ita defendit originale
peccatum, ut propterea dicat, et ante octavum
diem, si necesse sit, parvulum baptizari oportere,
ne pereat anima ejus. Quem tanto vult intelligi ad indulgentiam
Baptismi facilius pervenire, quanto magis
ei dimittuntur non propria, sed aliena peccata <hi>(Cyprianus,
epistola olim 59, nunc 64, ad Fidum)</hi>. Hos
iste audeat dicere Manichaeos, et antiquissimam Ecclesiae
<pb n="0467"/>
traditionem isto nefario crimine aspergat, qua
exorcizantur, ut dixi, et exsufflantur parvuli, ut in
regnum Christi a potestate tenebrarum, hoc est diaboli
et angelorum ejus, eruti transferantur. Nos autem
paratiores sumus cum istis viris, et cum Ecclesia
Christi in hujus fidei antiquitate firmata, quaelibet
maledicta et contumelias perpeti, quam cum Pelagianis
cujuslibet eloquii praedicatione laudari.
</p>
          </div3>
        </div2>

<div2>
          <head>CAPUT XXX.</head>
<div3>
            <head>52.</head>
            <p>
  Ais iterum,   inquit,   et
dicis: Nulla esset concupiscentia, nisi homo ante
peccasset; nuptiae vero essent, etiamsi nemo peccasset.  
Non dixi,   Nulla esset concupiscentia;  
quia est et glorianda concupiscentia spiritualis, qua
concupiscitur sapientia <note>(Sap. VI, 21)</note>: sed dixi,
  Nulla esset pudenda concupiscentia   <note>(Supra, lib. 1,
n. 1)</note>. Relegantur verba mea, quae etiam ipse posuit,
ut quanta ab illo fraude commemorentur appareat.
Sed quo voluerit eam nomine appellet. Illa dixi
quod non esset, nisi homo ante peccasset, de qua
erubuerunt in paradiso, qui pudenda texerunt, quam
nemo negat, quoniam peccatum inobedientiae praecesserat,
ideo subsecutam. Qui autem vult intelligere
quid senserint, debet considerare quid texerint. Succinctoria
quippe sibi de foliis ficulneis, non vestimenta
fecerunt <note>(Gen. III, 7)</note>; quae succinctoria graece <foreign xml:lang="greek"></foreign>
 nuncupantur. Quid autem cooperiant perizomata,
omnibus notum est: quae nonnulli Latini
campestria sunt interpretati. Quis autem ignorat qui
campestrantur, quas partes corporis contegant? Has
enim tegebant Romani juvenes, quando nudi exercebantur
in campo, unde hoc genus tegminis tale nomen
accepit.
</p>
          </div3>
        </div2>

<div2>
          <head>CAPUT XXXI.</head>
<div3>
            <head>53.</head>
            <p>
  Illae ergo nuptiae,   inquit,
  quae sine concupiscentia, sine motu corporum,
sine necessitate sexuum, ut dicis, esse potuerunt,
a te pronuntiantur laudabiles: ista vero conjugia
quae nunc aguntur, a diabolo inventa definis. Illa
itaque,   inquit,   quae institui potuisse somnias,
bona deliberas: ista vero de quibus dicit Scriptura
divina, <hi>Relinquet homo patrem et matrem, et adhaerebit
uxori suae; et erunt duo in carne una <note>(Gen. II, 24)</note>
            </hi>;
profiteris mala diabolica, morbum postremo debere,
non conjugium nuncupari.   Non est mirum si Pelagiani
dicta nostra in sensus quos volunt detorquere
conantur; quando et de Scripturis sanctis, non ubi
obscure aliquid dictum est, sed ubi clara et aperta
sunt testimonia, id facere consueverunt, more quidem
haereticorum etiam caeterorum. Quis enim diceret,
  sine motu corporum, sine necessitate sexuum
nuptias esse potuisse?   Deus enim fecit sexus, quia <hi>masculum et feminam fecit eos 
 <note>(Id. I, 27)</note>
            </hi>, sicut
scriptum est. Unde autem fieri posset ut qui fuerant
conjungendi, et ipsa conjunctione generaturi, sua
corpora non moverent; quandoquidem nullus fit hominis
ad hominem corporalis accessus, si desit corporis
motus? Non ergo hic quaestio est de motu corporum,
sine quo non possent omnino misceri; sed
<pb n="0468"/>
de pudendo motu genitalium, qui profecto non esset,
et tamen seminatrix commixtio non deesset, si genitalia
non libidini, sed voluntati sicut caetera membra
servirent. Annon etiam nunc in corpore mortis hujus
imperatur pedi, brachio, digito, labro, linguae, et
ad nutum nostrum continuo porriguntur? Humori
denique, quod est mirabilius, in vesica intus posito
cum libet, et quando ejus copia non urgemur, imperatur
ut profluat, et obtemperat: imo ipsis abditis
visceribus et nervis, quibus idem humor continetur,
imperatur ut eum propellant, exprimant, ejiciant,
et si sanitas adest, sine difficultate serviunt voluntati.
Quanto ergo facilius atque tranquillius, obedientibus
genitalibus corporis partibus, et ipsum membrum
porrigeretur, et homo seminaretur, nisi hominibus
illis inobedientibus membrorum istorum inobedientia
justo supplicio redderetur? Quod supplicium casti
sentiunt, qui procul dubio mallent, si possent, jubente
voluntate quam pruriente voluptate filios seminare.
Immundi autem qui propter istum morbum,
non solum meretrices, verum etiam conjuges amant,
de hoc supplicio carnis graviore supplicio mentis
exsultant.
</p>
          </div3>
        </div2>

<div2>
          <head>CAPUT XXXII.</head>
<div3>
            <head>54.</head>
            <p>
 Absit ergo ut dicamus, quod
nos dicere iste confingit,   ista conjugia quae nunc
aguntur, a diabolo inventa.   Prorsus ipsae sunt nuptiae,
quas ab initio Deus instituit. Hoc enim bonum
suum ad hominum generationem institutum etiam
damnatis hominibus non detraxit, quibus non detraxit
etiam sensus carnis et membra, procul dubio munera
sua, quamvis jam debita damnatione moritura. Istae,
inquam, sunt nuptiae, de quibus dictum est (excepto,
quod hic figuratum est, magno illo Christi et Ecclesiae
sacramento), <hi>Propterea relinquet homo patrem et
matrem, et adhaerebit uxori suae; et erunt duo in carne
una.</hi> Hoc enim ante peccatum dictum est: et si nemo
peccasset, sine pudenda libidine posset fieri. Et
nunc quamvis sine illa non fiat in corpore mortis hujus,
ipsum est tamen quod non cessat fieri, ut adhaereat
homo uxori suae, et sint duo in carne una. Quamobrem
etsi dicitur, nunc alias esse nuptias, alias
vero si nemo peccasset esse potuisse, non secundum
earum naturam, sed secundum quamdam in deterius
mutatam dicitur qualitatem. Sicut alius dicitur, quamvis
idem ipse sit homo, qui mutaverit vitam sive in
melius, sive in deterius: aliud est enim justus, aliud
peccator; quamvis idem ipse sit homo. Sic aliae nuptiae
sine pudenda libidine, aliae cum pudenda libidine:
cum tamen secundum constitutionem suam, qua legitime
conjungitur mulier viro, et fides carnalis debiti
ab adulteriorum peccato servatur immunis, et
hoc more legitimo filii seminantur, eaedem ipsae sunt
nuptiae, quas Deus instituit, quamvis diabolus non
<pb n="0469"/>
ipsas, sed homines ex quibus nuptiae fiunt, antiqua
peccati persuasione sauciaverit, inobedientiae persuadendo
peccatum, cui per divinum judicium inobedientia
membrorum reciproca redderetur; in qua conjugati,
quamvis erubuerint nuditatem suam, nuptiarum
tamen a Deo institutam non omnimodo potuerunt
amittere bonitatem.
</p>
          </div3>
        </div2>

<div2>
          <head>CAPUT XXXIII.</head>
<div3>
            <head>55.</head>
            <p>
 Hinc iste pergit ab eis qui
conjunguntur, ad eos qui gignuntur, propter quos
in hac quaestione tantis adversus novos haereticos
disputationibus laboramus: et occulto Dei compulsus
instinctu dicit aliquid, ubi totum istum nodum sua
confessione dissolvit. Volens enim nobis majorem invidiam
commovere, quia dicimus etiam de legitimis
nuptiis sub peccato parvulos nasci:   Illos ergo,  
inquit,   qui nunquam nati sunt, bonos potuisse esse
dicis: istos vero qui mundum impleverunt, pro quibus
Christus mortuus est, diaboli opus et de morbo
natos, et ab exordio reos definis. Probavi itaque,  
inquit,   nihil te aliud agere, quam ut Deum neges
horum, qui sunt, hominum conditorem.   Ego quidem
conditorem hominum omnium, quamvis omnes
sub peccato nascantur, et pereant nisi renascantur,
non dico nisi Deum. Vitium quippe inseminatum est
persuasione diaboli, per quod sub peccato nati sunt,
non natura condita qua homines sunt. Libido autem
pudenda non moveat membra, nisi quando volumus,
et non est morbus. Non de illa erubescat etiam licitus
et honestus conjugatorum concubitus, vitando conspectum
et appetendo secretum, et non est morbus.
Non prohibeat Apostolus in hoc morbo possideri uxores,
et non est morbus. Quod enim graecus habet, <foreign xml:lang="greek">  ,</foreign>
 alii latine interpretati sunt, <hi>in
morbo desiderii,</hi> vel <hi>concupiscentiae;</hi> alii vero, <hi>in passione
concupiscentiae <note>(I Thess. IV, 5)</note>
            </hi>, vel si quo alio
modo in aliis atque aliis codicibus invenitur: sed
passio in lingua latina, maxime usu loquendi ecclesiastico,
non nisi ad vituperationem consuevit intelligi.</p>
          </div3>
<div3>
            <head>56.</head>
            <p>
 Quodlibet autem de pudenda concupiscentia
carnis iste sentiat, de parvulis, pro quibus laboramus,
ut salvatore indigere credantur, ne sine salute
moriantur, attende quid dixerit: verba ejus repeto. <hi>Illos ergo,</hi> 
 inquit, <hi>qui nunquam nati sunt, bonos potuisse
esse dicis: istos vero qui mundum impleverunt,
pro quibus Christus mortuus est, diaboli opus, et de
morbo natos, et ab exordio reos definis.</hi> O si nodum
solvat etiam contentionis, quomodo nodum solvit
istius quaestionis! Numquid enim se modo de majoribus
ista locutum esse dicturus est? De parvulis
agitur, de nascentibus agitur, de his nobis, quia rei
ab exordio definiuntur a nobis, ab illo invidia commovetur,
quia eos dicimus reos, pro quibus Christus
mortuus est. Cur ergo pro illis Christus mortuus est,
si non sunt rei? Inde prorsus, inde obtinebimus
causam, unde excitandam putavit invidiam. Ipse dicit,
<pb n="0470"/> <hi>Quomodo rei sunt parvuli, pro quibus Christus
mortuus est?</hi> 
 Nos respondemus: Imo parvuli quomodo
rei non sunt, pro quibus Christus mortuus est?
Ista controversia judicem quaerit. Judicet ergo
Christus, et cui rei mors ejus profecerit, ipse dicat. <hi>Hic est,</hi> 
 inquit, <hi>sanguis meus, qui pro multis effundetur
in remissionem peccatorum <note>(Matth. XXVI, 28)</note>
            </hi>. Judicet
cum illo et Apostolus, quia et in Apostolo ipse
loquitur Christus. Clamat et dicit de Deo Patre, <hi>Qui
proprio Filio non pepercit, sed pro nobis omnibus tradidit
eum <note>(Rom. VIII, 32)</note>
            </hi>. Puto quod ita dicat Christum
traditum pro omnibus nobis, ut in hac causa
parvuli non separentur a nobis. Sed quid opus est
hinc satagere, unde jam nec iste contendit: quandoquidem
non solum confitetur mortuum fuisse etiam
pro parvulis Christum, verum etiam inde nos arguit,
quod eosdem parvulos reos dicimus, pro quibus mortuus
est Christus? Jam itaque Apostolus qui dixit,
pro nobis omnibus traditum Christum, dicat etiam
quare sit pro nobis traditus Christus. <hi>Traditus est,</hi> 
inquit, <hi>propter delicta nostra, et resurrexit propter
justificationem nostram <note>(Id. IV, 25)</note>
            </hi>. Si igitur, sicut
iste et confitetur, et profitetur, et dicit, et objicit, in
eis sunt et parvuli pro quibus traditus est Christus,
et propter delicta nostra traditus est Christus; habent
profecto et parvuli delicta originalia, pro quibus
traditus est Christus: habet quod in eis sanet, qui,
sicut ipse ait, <hi>non est opus sanis medicus, sed male
habentibus <note>(Matth. IX, 12)</note>
            </hi>: habet cur eos salvos faciat,
qui <hi>venit in mundum,</hi> sicut dicit apostolus Paulus, <hi>peccatores salvos facere 
 <note>(I Tim. I, 15)</note>
            </hi>: habet quod in
eis remittat, qui sanguinem se fudisse testatur <hi>in remissionem
peccatorum:</hi> habet propter quod eos quaerat,
qui <hi>venit,</hi> ut dicit, <hi>quaerere et salvum facere quod
perierat <note>(Luc. XIX, 10)</note>
            </hi>: habet quod in eis solvat Filius
Dei, qui propterea venit, sicut dicit apostolus
Joannes, <hi>ut solvat opera diaboli <note>(I Joan. III, 8)</note>
            </hi>. Huic
ergo parvulorum saluti inimicus est, qui eorum sic
asserit innocentiam, ut sauciatis et vulneratis neget
necessariam medicinam.
</p>
          </div3>
        </div2>

<div2>
          <head>CAPUT XXXIV.</head>
<div3>
            <head>57.</head>
            <p>
 Jam quod sequitur et adjungit,
attende. <hi>Si ante peccatum,</hi> inquit, <hi>per Deum
creatum est unde homines nascerentur, per diabolum
autem unde parentes commoverentur, adscribetur sine
dubio sanctitas nascentibus et culpa generantibus. Quod
quia manifestissime nuptias damnat, amoveto hunc sensum,
precor, de Ecclesiarum medio, et vere credito quia
per Jesum Christum facta sunt omnia, et sine ipso factum
est nihil <note>(Joan. I, 3)</note>
            </hi>. Ita hoc dicit, quasi nos
dicamus, per diabolum aliquid substantiae creatum
in hominibus. Persuasit malum diabolus tanquam
peccatum, non creavit tanquam naturam. Sed plane
naturae persuasit, quia homo natura est, et ideo eam
persuadendo vitiavit. Qui enim vulnerat, non creat
membra, sed vexat. Sed vulnera quae corporibus infliguntur
<pb n="0471"/>,
membra faciunt claudicare, vel aegre moveri,
non eam virtutem qua justus est homo: vulnus
autem, quod peccatum vocatur, ipsam vitam vulnerat,
qua recte vivebatur. Hoc autem valde tunc
majus atque altius diabolus inflixit, quam sunt ista
hominibus nota peccata. Unde illo magno primi hominis
peccato, natura ibi nostra in deterius commutata,
non solum facta est peccatrix, verum etiam
generat peccatores; et tamen ipse languor quo bene
vivendi virtus periit, non est utique natura, sed vitium:
sicut certe mala in corpore valetudo, non est
ulla substantia vel natura, sed vitium; et licet non
semper, tamen plerumque malae valetudines parentum
ingenerantur quodammodo, et apparent in corporibus
filiorum.</p>
          </div3>
<div3>
            <head>58.</head>
            <p>
 Hoc autem peccatum, quod ipsum hominem
in paradiso in pejus mutavit, quia multo est grandius
quam judicare nos possumus, ab omni nascente
trahitur, nec nisi in renascente remittitur; ita ut
etiam de parentibus jam renatis, in quibus remissum
atque tectum est, trahatur in reatum nascentium
filiorum, nisi et ipsos, quos prima carnalis nativitas
obligavit, secunda spiritualis absolvat. Cujus rei mirabilis,
mirabile Creator in oliva et oleastro produxit
exemplum, ubi non solum ex oleastri, verum
etiam ex olivae semine nonnisi oleaster exoritur.
Quapropter quamvis et in hominibus natura generatis,
gratia regeneratis, sit ista carnalis concupiscentia
repugnans legi mentis: tamen quia remissa
est in remissione peccatorum, non jam illis in peccatum
reputatur, nec nocet aliquid, nisi ejus motibus
ad illicita consentiatur. Proles vero eorum, quia non
per spiritualem, sed per carnalem concupiscentiam
seminatur, velut ex illa oliva quidam nostri generis
oleaster, sic inde reatum nascendo trahit, ut nisi renascendo
liberari ab illa peste non possit. Quomodo
ergo affirmat iste nos adscribere sanctitatem nascentibus,
et culpam generantibus; cum potius veritas
monstret, etsi fuerit sanctitas in generantibus, originalem
culpam inesse nascentibus, quae non aboleatur
nisi in renascentibus?
</p>
          </div3>
        </div2>

<div2>
          <head>CAPUT XXXV.</head>
<div3>
            <head>59.</head>
            <p>
 Quae cum ita sint, de ista carnis
concupiscentia et de libidine imperiosa impudicis,
domanda pudicis, pudenda tamen et pudicis et impudicis,
sentiat iste quod libet; quia ei, sicut video, multum
placet: non eam laudare cunctetur, quam nominare
confunditur; appellet eam, sicut appellavit,
membrorum vigorem, nec castarum aurium revereatur
horrorem; appellet membrorum potentiam, nec
caveat impudentiam. Dicat, si non erubescit, in paradiso
si nemo peccasset, hunc ibi vigorem velut
florem virere potuisse; nec opus fuisse ut tegeretur,
<pb n="0472"/>
quod ita moveretur, ut inde nemo confunderetur;
sed parata conjuge semper exerceretur, nunquam
reprimeretur, ne aliquando voluptas tanta
tantae felicitati negaretur. Absit enim ut illa beatitudo
posset aut in loco illo non habere quod vellet,
aut in suo corpore vel animo sentire quod nollet: ac
per hoc si motus libidinis voluntatem hominum praeveniret,
voluntas continuo sequeretur; uxor, quae
propter hoc nunquam absens esse debebat, sive conceptura,
sive jam gravida, illico admoveretur; et
aut proles seminaretur, aut voluptas naturalis et
laudabilis expleretur; et periret semen hominis, ne
appetitus tam bonae concupiscentiae fraudaretur: tantum
non se converterent conjuges in eum usum, qui
est contra naturam, sed quoties delectaret, membris
ad hoc creatis et genitalibus uterentur. Verumtamen
quid si et ille usus contra naturam forsitan delectaret,
quid si et in hanc voluptatem laudabilis illa libido
adhinniret? utrum sequerentur eam, quoniam suavis
esset; an repugnarent, quoniam turpis esset? Si
sequerentur, ubi est cogitatio qualiscumque honestatis?
Si repugnarent, ubi est pax tantae felicitatis?
Hic si forte erubuerit, et dixerit tantam pacem felicitatis
illius, tantumque ordinem in his rebus esse
potuisse, ut nunquam carnis concupiscentia voluntatem
illorum hominum praeveniret; sed cum ipsi
vellent, tunc illa consurgeret: tunc autem vellent,
quando ad seminandos filios opus esset; ita ut nullus
seminis esset irritus jactus, nullus fieret concubitus
quem non sequeretur conceptus et partus, ad nutum
serviente carne, ad nutum serviente libidine: hoc
si dicit, saltem consideret nunc in hominibus non
esse quod dicit. Et si non vult concedere vitium esse
libidinem: dicat saltem per illorum hominum inobedientiam
etiam ipsam vitiatam esse carnis concupiscentiam;
ut illa quae obedienter et ordinate moveretur,
nunc inobedienter inordinateque moveatur:
ita ut ipsis quoque pudicis ad nutum non obtemperet
conjugatis, sed et quando non est necessaria
moveatur, et quando necessaria est, aliquando citius,
aliquando tardius, non eorum sequatur nutus,
sed suos exserat motus. Hanc ergo ejus inobedientiam
inobedientes illi tunc homines receperunt,
et in nos propagine transfuderunt. Neque enim ad
eorum nutum, sed utique inordinate movebatur,
quando membra prius glorianda, tunc jam pudenda
texerunt.</p>
          </div3>
<div3>
            <head>60.</head>
            <p>
 Sed, ut dixi, sentiat de ista libidine iste quod
libet, praedicet ut libet, laudet quantum libet (sicut
enim multis locis significat, multum libet), ut ejus
si non usibus, saltem laudibus Pelagiani oblectentur,
quicumque eorum proposito continentiae carnali
conjugio non fruuntur: tantum parvulis parcat, ut
non eos laudet inutiliter, defendatque crudeliter;
salvos esse non dicat; non ad laudatorem Pelagium,
<pb n="0473"/>
sed ad salvatorem Christum venire permittat. Nam
ut jam liber iste claudatur, quoniam ita sermo illius
terminatus est, qui in chartula quam misisti, scriptus
est, ut diceret, <hi>Vere credito quia per Jesum facta sunt
omnia, et sine ipso factum est nihil;</hi> concedat Jesum
etiam parvulis esse Jesum: et ut per eum facta omnia
fatetur per id quod est Verbum Deus; ita etiam
parvulos ab eo salvos fieri fateatur per id quod est Jesus,
si vult catholicus esse Christianus. Sic enim
<pb n="0474"/>
scriptum est in Evangelio, <hi>Et vocabunt nomen ejus
Jesum; ipse enim salvum faciet populum suum a peccatis
eorum <note>(Matth. I, 21)</note>
            </hi>. Ideo ergo Jesum, quoniam
Jesus latine Salvator est. <hi>Ipse enim salvum faciet populum
suum,</hi> in quo populo sunt utique et parvuli. <hi>Salvum</hi> 
 autem <hi>faciet a peccatis eorum:</hi> sunt ergo et
in parvulis peccata originalia, propter quae Jesus, id
est, Salvator possit esse et ipsorum.

</p>
          </div3>
        </div2>
      </div1>
</body>
  </text>
</TEI>