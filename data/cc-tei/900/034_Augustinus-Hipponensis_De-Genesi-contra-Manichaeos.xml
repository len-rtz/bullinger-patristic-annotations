<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De Genesi contra Manichaeos</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 34</title>
           <idno>AugHip.DeGeCoM</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> In quo a Manichaeorum calumnis vindicatur initium Geneseos, scilicet ab hocce versiculo, cap. 1: <hi>In principio creavit Deus coelum et terram,</hi> usque ad versiculum 2, cap. 2, quo Deus septimo Die requievisse dicitur.</head>

<div2>
          <head>CAPUT PRIMUM.-- <hi>In veteris Legis defensionem contra Manichaeos scripturus est stilo ad imperitiorum captum demisso.</hi> </head>
<div3>
            <head>1.</head>
            <p>
 Si eligerent Manichaei quos deciperent, eligeremus
<pb n="0173"/>et nos verba quibus eis responderemus: cum
vero illi et doctos litteris, et indoctos errore suo persequantur,
et cum promittunt veritatem, a veritate
conentur avertere; non ornato politoque sermone,
sed rebus manifestis convincenda est vanitas eorum.
Placuit enim mihi quorumdam vere christianorum
sententia, qui cum sint eruditi liberalibus litteris, tamen
alios libros nostros, quos adversus Manichaeos
edidimus, cum legissent, viderunt eos ab imperitioribus,
aut non aut difficile intelligi, et me benevolentissime
monuerunt ut communem loquendi consuetudinem
non desererem, si errores illos tam perniciosos
ab animis etiam imperitorum expellere cogitarem.
Hunc enim sermonem usitatum et simplicem etiam
docti intelligunt, illum autem indocti non intelligunt.</p>
          </div3>
<div3>
            <head>2.</head>
            <p>
 Solent ergo Manichaei Scripturas Veteris Testamenti,
quas non noverunt, vituperare, et ea vituperatione
infirmos et parvulos nostros, non invenientes
quomodo sibi respondeant, irridere atque decipere:
quia nulla Scriptura est, quae non apud eos qui illam
non intelligunt, facile possit reprehendi. Sed ideo divina
providentia multos diversi erroris haereticos esse
permittit, ut cum insultant nobis, et interrogant nos
ea quae nescimus, vel sic excutiamus pigritiam, et divinas
Scripturas nosse cupiamus. Propterea et Apostolus
dicit: <hi>Oportet haereses esse</hi>, <hi>ut probati manifesti
fiant inter vos <note>(I Cor. XI, 19)</note>
            </hi>. Illi enim Deo probati
sunt, qui bene possunt docere: sed manifesti
hominibus esse non possunt, nisi cum docent; docere
autem nolunt, nisi eos qui doceri quaerunt. Sed multi
<pb n="0174"/>
ad quaerendum pigri sunt, nisi per molestias et insultationes
haereticorum quasi de somno excitentur, et
de imperitia sua erubescant sibi, et de illa imperitia
sua periclitari se sentiant. Qui homines si bonae sunt
fidei, non cedunt haereticis, sed quid eis respondeant
diligenter inquirunt. Nec eos deserit Deus, ut
petentes accipiant, et quaerentes inveniant, et pulsantibus
aperiatur <note>(Matth. VII, 7)</note>. Qui autem desperant
se posse in catholica disciplina invenire quod
quaerunt, atteruntur erroribus; et si perseveranter
inquirunt, ad ipsos fontes a quibus aberraverunt, post
magnos labores fatigati atque sitientes, et pene mortui
revertuntur.
</p>
          </div3>
        </div2>

<div2>
          <head>CAPUT II.-- <hi>Versiculus 1, cap. 1 Geneseos, vindicatur contra obtrectantes, quid faceret Deus ante mundi creationem et unde subito placuerit ei mundum creare.</hi> </head>
<div3>
            <head>3.</head>
            <p>
 Primum ergo librum Veteris Testamenti, qui
inscribitur <hi>Genesis,</hi> sic solent Manichaei reprehendere.
Quod scriptum est, <hi>In principio fecit Deus coelum et
terram,</hi> quaerunt, in quo principio; et dicunt: Si in
principio aliquo temporis fecit Deus coelum et terram,
quid agebat antequam faceret coelum et terram? et
quid ei subito placuit facere, quod nunquam antea fecerat
per tempora aeterna? His respondemus, Deum
in principio fecisse coelum et terram, non in principio
temporis, sed in Christo, cum Verbum esset apud
Patrem, per quod facta et in quo facta sunt omnia <note>(Joan. I, 1, 3)</note>.
Dominus enim noster Jesus Christus,
cum eum Judaei interrogassent quis esset, respondit, <hi>Principium, quia et loquor vobis 
 <note>(Id. VIII, 25)</note>
            </hi>. Sed etsi
in principio temporis Deum fecisse coelum et terram
credamus, debemus utique intelligere quod ante principium
temporis non erat tempus. Deus enim fecit et
tempora: et ideo antequam faceret tempora, non
<pb n="0175"/>
erant tempora. Non ergo possumus dicere fuisse aliquod
tempus quando Deus nondum aliquid fecerat.
Quomodo enim erat tempus quod Deus non fecerat,
cum omnium temporum ipse sit fabricator? Et si
tempus cum coelo et terra esse coepit, non potest inveniri
tempus quo Deus nondum fecerat coelum et
terram. Cum autem dicitur, Quid ei placuit subito,
sic dicitur, quasi aliqua tempora transierint, quibus
Deus nihil operatus est. Non enim transire poterat
tempus, quod nondum fecerat Deus; quia non potest
esse operator temporum, nisi qui est ante tempora.
Certe et ipsi Manichaei legunt apostolum Paulum, et
laudant et honorant; et ejus Epistolas male interpretando
multos decipiunt. Dicant ergo nobis quid dixerit
apostolus Paulus, <hi>Agnitionem veritatis quae est secundum
pietatem Dei in spem vitae aeternae, quam promisit
non mendax Deus ante tempora aeterna <note>(Tit. I, 1, 2)</note>
            </hi>:
aeterna enim tempora quid ante se habere potuerunt?
Hoc ergo cogantur exponere, ut intelligant se non intelligere,
cum temere volunt reprehendere quod diligenter
quaerere debuerunt.</p>
          </div3>
<div3>
            <head>4.</head>
            <p>
 Si autem non dicunt, Quid placuit Deo subito facere
coelum et terram, sed tollunt inde, subito; et
hoc tantum dicunt, Quid placuit Deo facere coelum et
terram? Non enim coaevum Deo mundum istum dicimus,
quia non ejus aeternitatis est hic mundus, cujus
aeternitatis est Deus: mundum quippe fecit Deus, et
sic cum ipsa creatura quam Deus fecit, tempora esse
coeperunt; et ideo dicuntur tempora aeterna. Non tamen
sic sunt aeterna tempora quomodo aeternus est
Deus, quia Deus est ante tempora, qui fabricator est
temporum: sicut omnia quae fecit Deus bona sunt
valde, sed non sic bona sunt, quomodo bonus est
Deus, quia ille fecit, haec autem facta sunt: nec ea
genuit de seipso, ut hoc essent quod ipse est; sed ea
fecit de nihilo, ut non essent aequalia, nec ei a quo
facta sunt; nec Filio ejus per quem facta sunt; justum
est enim. Si ergo isti dixerint, Quid placuit Deo facere
coelum et terram? respondendum est eis, ut
prius discant vim voluntatis humanae, qui voluntatem
Dei nosse desiderant. Causas enim voluntatis Dei
scire quaerunt, cum voluntas Dei omnium quae sunt,
ipsa sit causa. Si enim habet causam voluntas Dei,
est aliquid quod antecedat voluntatem Dei, quod nefas
est credere. Qui ergo dicit, Quare fecit Deus coelum
et terram? respondendum est ei, Quia voluit. Voluntas
enim Dei causa est coeli et terrae, et ideo major
est voluntas Dei quam coelum et terra. Qui autem
dicit, Quare voluit facere coelum et terram? majus aliquid
quaerit quam est voluntas Dei: nihil autem majus
inveniri potest. Compescat ergo se humana temeritas,
et id quod non est non quaerat, ne id quod est
non inveniat. Et si voluntatem Dei nosse quisquam
desiderat, fiat amicus Deo: quia si voluntatem hominis
nosse quisquam vellet, cujus amicus non esset,
omnes ejus impudentiam ac stultitiam deriderent. Non
autem quisquam efficitur amicus Dei, nisi purgatissimis
moribus, et illo fine praecepti de quo Apostolus
<pb n="0176"/>
dicit, <hi>Finis autem praecepti est charitas de corde puro,
et conscientia bona, et fide non ficta <note>(I Tim. I, 5)</note>
            </hi>: quod
isti si haberent, non essent haeretici.
</p>
          </div3>
        </div2>

<div2>
          <head>CAPUT III.-- <hi>Defenditur vers.</hi> 2.</head>
<div3>
            <head>5.</head>
            <p>
 Quod autem sequitur in libro Geneseos, <hi>Terra
autem erat invisibilis et incomposita,</hi> sic reprehendunt
Manichaei, ut dicant: Quomodo fecit Deus in
principio coelum et terram, si jam et terra erat invisibilis
et incomposita? Ita, cum volunt Scripturas divinas
prius vituperare quam nosse, etiam res apertissimas
non intelligunt. Quid enim manifestius dici
potuit, quam hoc dictum est, <hi>In principio fecit Deus
coelum et terram; terra autem erat invisibilis et incomposita;</hi> 
id est, In principio fecit Deus coelum et terram;
terra autem ipsa quam fecit Deus, invisibilis
erat et incomposita, antequam Deus omnium rerum
formas locis et sedibus suis ordinata distinctione disponeret:
antequam diceret, <hi>Fiat lux,</hi> et, <hi>Fiat firmamentum,</hi> 
et <hi>Congregentur aquae,</hi> et, <hi>Appareat arida,</hi> 
et caetera quae in eodem libro sic exponuntur per ordinem,
quemadmodum possint ea parvuli capere? Quae
omnia continent tam magna mysteria, ut quisquis ea
didicerit, omnium haereticorum vanitatem vel doleat
quia homines sunt, vel derideat quia superbi sunt.</p>
          </div3>
<div3>
            <head>6.</head>
            <p>
 Sequitur in eodem libro, <hi>Et tenebrae erant super
abyssum.</hi> Quod Manichaei reprehendunt dicentes: In
tenebris ergo erat Deus, antequam faceret lucem?
Vere ipsi sunt in tenebris ignorantiae, et ideo non intelligunt
lucem, in qua Deus erat antequam faceret
istam lucem. Non enim norunt isti lucem, nisi quam
carneis oculis vident. Et ideo istum solem, quem pariter
non solum cum bestiis majoribus, sed etiam
cum muscis et vermiculis cernimus, illi sic colunt ut
particulam dicant esse lucis illius in qua habitat Deus.
Sed nos intelligamus aliam lucem esse in qua Deus
habitat, unde est illud lumen de quo in Evangelio legitur, <hi>Erat lumen verum, quod illuminat omnem hominem
venientem in hunc mundum 
 <note>(Joan. 1, 9)</note>
            </hi>. Nam solis
istius lumen non illuminat omnem hominem, sed
corpus hominis et mortales oculos, in quibus nos vincunt
aquilarum oculi, qui solem istum multo melius
quam nos dicuntur aspicere. Illud autem lumen non
irrationabilium avium oculos pascit, sed pura corda
eorum qui Deo credunt, et ab amore visibilium rerum
et temporalium se ad ejus praecepta implenda convertunt.
Quod omnes homines possunt si velint, quia
illud lumen omnem hominem illuminat venientem in
hunc mundum. Ergo tenebrae erant super abyssum
antequam lux ista fieret: de qua consequenter hoc
loco dicitur.
</p>
          </div3>
        </div2>

<div2>
          <head>CAPUT IV.-- <hi>In defensionem vers. 3 ostenditur tenebras nihil esse.</hi> </head>
<div3>
            <head>7.</head>
            <p>
 <hi>Et dixit Deus, Fiat lux.</hi> Quia ubi lux non est,
tenebrae sunt, non quia aliquid sunt tenebrae, sed
ipsa lucis absentia tenebrae dicuntur. Sicut silentium
non aliqua res est, sed ubi sonus non est, silentium
<pb n="0177"/>
dicitur. Et nuditas aliqua res non est, sed in corpore
ubi tegumentum non est, nuditas dicitur. Et inanitas
non est aliquid, sed locus ubi corpus non est, inanis
dicitur. Sic tenebrae non aliquid sunt, sed ubi lux non
est, tenebrae dicuntur. Hoc ideo dicimus, quia solent
dicere: Unde erant ipsae tenebrae super abyssum,
antequam faceret Deus lucem? quis illas fecerat vel
genuerat? aut si nemo fecerat vel genuerat eas, aeternae
erant tenebrae. Quasi aliquid sint tenebrae: sed, ut
dictum est, lucis absentia hoc nomen accepit. Sed
quia ipsi fabulis suis decepti crediderunt gentem esse
tenebrarum, in qua et corpora et formas et animas
in illis corporibus fuisse arbitrantur, ideo putant
quod tenebrae aliquid sint: et non intelligunt non
sentiri tenebras, nisi quando non videmus, sicut non
sentitur silentium, nisi quando non audimus. Sicut
autem silentium nihil est, sic et tenebrae nihil sunt.
Sicut autem isti dicunt gentem tenebrarum contra
lucem Dei pugnasse; sic potest et alius similiter vanus
dicere, gentem silentiorum contra vocem Dei
pugnasse. Sed illas vanitates modo non suscepimus
refellere atque convincere. Nunc enim ea quae reprehendunt
in Veteri Testamento, statuimus defendere
quantum vires Dominus praestare dignatur, et in eis
ostendere contra veritatem Dei nihil valere hominum
caecitatem.
</p>
          </div3>
        </div2>

<div2>
          <head>CAPUT V.-- <hi>Ut intelligendum quod Spiritus Dei superferebatur super aquas juxta vers.</hi> 2.</head>
<div3>
            <head>8.</head>
            <p>
 Quod autem scriptum est, <hi>Et Spiritus Dei superferebatur
super aquam,</hi> sic solent Manichaei reprehendere,
ut dicant: Aqua ergo erat habitaculum Spiritus
Dei, et ipsa continebat Spiritum Dei? Totum
conantur perversa mente pervertere, et excaecantur
malitia sua. Cum enim dicimus, Sol superfertur super
terram, numquid hoc intelligi volumus, quod in
terra habitet sol, et terra solem contineat? Et tamen
non sic Spiritus Dei superferebatur super aquam, sicut
superfertur sol super terram; sed alio modo quem
pauci intelligunt. Non enim per spatia locorum superferebatur
aquae ille Spiritus, sicut sol terrae superfertur;
sed per potentiam invisibilis sublimitatis suae.
Dicant autem nobis isti, quomodo iis rebus quae fabricandae
sunt, superferatur voluntas fabri. Quod si haec
humana et quotidiana non comprehendunt, timeant
Deum, et simplici corde quod non intelligunt quaerant,
ne cum volunt verbis sacrilegis concidere veritatem
quam videre non possunt, redeat illis securis
in crura. Nam illa concidi non potest quae incommutabilis
manet; sed quaecumque plagae in illam emissae
fuerint repercutiuntur, et majore ictu redeunt in eos
qui caedere audent, quod credere deberent, ut intelligere
mererentur.</p>
          </div3>
<div3>
            <head>9.</head>
            <p>
 Deinde quaerunt, et insultando interrogant:
Unde erat ipsa aqua super quam ferebatur Spiritus
Dei? numquid enim superius scriptum est quod Deus
aquam fecerit? Hoc si pie quaererent, invenirent quemadmodum
intelligendum esset. Non enim aqua sic
appellata est hoc loco, ut haec a nobis intelligatur
quam videre jam possumus et tangere: quomodo nec
<pb n="0178"/>
terra quae incomposita et invisibilis dicta est, talis
erat qualis ista quae jam videri et tractari potest. Sed
illud quod dictum est, <hi>In principio fecit Deus coelum
et terram,</hi> coeli et terrae nomine universa creatura significata
est, quam fecit et condidit Deus. Ideo autem
nominibus visibilium rerum haec appellata sunt, propter
parvulorum infirmitatem, qui minus idonei sunt
invisibilia comprehendere. Primo ergo materia facta
est confusa et informis, unde omnia fierent quae distincta
atque formata sunt, quod credo a Graecis
chaos appellari. Sic enim et alio loco legimus dictum
in laudibus Dei, <hi>Qui fecisti mundum de materia informi <note>(Sap. XI, 18)</note>
            </hi>:
quod aliqui codices habent, <hi>de materia
invisa.</hi> 
</p>
          </div3>
        </div2>

<div2>
          <head>CAPUT VI.-- <hi>Materies informis ex nihilo, et ex illa omnia.</hi> </head>
<div3>
            <head>10.</head>
            <p>
 Et ideo Deus rectissime creditur omnia de nihilo
fecisse, quia etiamsi omnia formata de ista materia
facta sunt, haec ipsa materia tamen de omnino nihilo facta
est. Non enim debemus esse similes istis qui omnipotentem
Deum non credunt aliquid de nihilo facere potuisse,
cum considerant fabros et quoslibet opifices non posse
aliquid fabricare, nisi habuerint unde fabricent. Et ligna
enim adjuvant fabrum, et argentum adjuvat argentarium,
et aurum aurificem, et terra figulum adjuvat
ut possit perficere opera sua. Si enim non adjuventur
ea materia unde aliquid faciunt, nihil possunt facere,
cum materiam ipsam ipsi non faciant. Non enim faber
lignum facit, sed de ligno facit aliquid: sic et
caeteri omnes hujusmodi opifices. Omnipotens autem
Deus nulla re adjuvandus erat, quam ipse non fecerat,
ut quod volebat efficeret. Si enim ad eas res quas
facere volebat, adjuvabat eum aliqua res quam ipse
non fecerat, non erat omnipotens: quod sacrilegum
est credere.
</p>
          </div3>
        </div2>

<div2>
          <head>CAPUT VII.-- <hi>Informis materia variis nominibus designata.</hi> </head>
<div3>
            <head>11.</head>
            <p>
 Informis ergo illa materia quam de nihilo Deus
fecit, appellata est primo coelum et terra, et dictum
est, <hi>In principio fecit Deus coelum et terram;</hi> non quia
jam hoc erat, sed quia hoc esse poterat: nam et coelum
scribitur postea factum. Quemadmodum si semen
arboris considerantes, dicamus ibi esse radices,
et robur, et ramos, et fructus, et folia; non quia jam
sunt, sed quia inde futura sunt: sic dictum est, <hi>In
principio fecit Deus coelum et terram,</hi> quasi semen
coeli et terrae, cum in confuso adhuc esset coeli et
terrae materia; sed quia certum erat inde futurum
esse coelum et terram, jam et ipsa materia coelum et
terra appellata est. Isto genere locutionis etiam Dominus
loquitur, cum dicit, <hi>Jam non dicam vos servos,
quia servus nescit quid faciat dominus ejus. Vos autem
dixi amicos, quia omnia quae audivi a Patre meo, nota
feci vobis <note>(Joan. XV, 15)</note>
            </hi>: non quia jam factum erat,
sed quia certissime futurum erat. Nam post paululum
dicit illis: <hi>Adhuc multa habeo vobis dicere, sed non potestis
portare modo <note>(Id. XVI, 12)</note>
            </hi>. Utquid ergo dixerat, <hi>Omnia quae audivi a Patre meo, nota feci vobis;</hi> 
 nisi
quia se sciebat hoc esse facturum? Sic etiam coelum
<pb n="0179"/>
et terra potuit dici materia unde nondum erat factum
coelum et terra, sed tamen non erat aliunde faciendum.
Innumerabiles tales locutiones in Scripturis divinis
inveniuntur. Sicut in consuetudine sermonis nostri,
cum id quod certissime speramus futurum dicimus,
Jam factum puta.</p>
          </div3>
<div3>
            <head>12.</head>
            <p>
 Hanc autem adhuc informem materiam, etiam
terram invisibilem atque incompositam voluit appellare,
quia inter omnia elementa mundi terra videtur
minus speciosa quam caetera. Invisibilem autem dixit,
propter obscuritatem; et incompositam, propter informitatem.
Eamdem ipsam materiam etiam aquam
appellavit, super quam ferebatur Spiritus Dei, sicut
superfertur rebus fabricandis voluntas artificis. Quod
etsi paucorum intelligentia potest attingere, humanis
tamen verbis, nescio utrum vel a paucis hominibus,
possit exponi. Propterea vero non absurde etiam
aqua dicta est ista materia, quia omnia quae in terra
nascuntur, sive animalia, sive arbores vel herbae, et
si qua similia, ab humore incipiunt formari atque
nutriri. Haec ergo nomina omnia, sive coelum et terra,
sive terra invisibilis et incomposita et abyssus cum
tenebris, sive aqua super quam Spiritus ferebatur,
nomina sunt informis materiae: ut res ignota notis
vocabulis insinuaretur imperitioribus; et non uno
vocabulo, sed multis, ne si unum esset, hoc putaretur
esse quod consueverant homines in illo vocabulo
intelligere. Dictum est ergo coelum et terra, quia inde
futurum erat coelum et terra. Dicta est terra invisibilis
et incomposita et tenebrae super abyssum, quia
informis erat, et nulla specie cerni aut tractari poterat,
etiamsi esset homo qui videret atque tractaret.
Dicta est aqua, quia facilis et ductilis subjacebat operanti,
ut de illa omnia formarentur. Sed sub his
omnibus nominibus materia erat invisa et informis,
de qua Deus condidit mundum.
</p>
          </div3>
        </div2>

<div2>
          <head>CAPUT VIII.-- <hi>Reprimitur Manichaeorum calumnia de vers.</hi> 4.</head>
<div3>
            <head>13.</head>
            <p>
 <hi>Et dixit Deus, Fiat lux. Et facta est lux.</hi> Hoc
non solent reprehendere Manichaei, sed illud quod
sequitur, <hi>Et vidit Deus lucem quia bona est.</hi> Dicunt
enim: Ergo non noverat Deus lucem, aut non noverat
bonum. Miseri homines, quibus displicet, quod
Deo placuerunt opera sua, cum videant etiam hominem
artificem, verbi gratia, lignarium fabrum,
quamvis in comparatione sapientiae et potentiae Dei
pene nullus sit, tamen tam diu lignum caedere atque
tractare dolando, asciando, planando, vel tornando
atque poliendo quousque ad artis regulas perducatur,
quantum potest, et placeat artifici suo. Numquid
ergo quia placet ei quod fecit, ideo non noverat bonum?
Prorsus noverat intus in animo, ubi ars ipsa
pulchrior est, quam illa quae arte fabricantur. Sed
quod videt artifex intus in arte, hoc foris probat in
opere, et hoc est perfectum quod artifici suo placet. <hi>Vidit</hi> 
 ergo <hi>Deus lucem quia bona est:</hi> quibus verbis
non ostenditur eluxisse Deo insolitum bonum, sed
placuisse perfectum.</p>
          </div3>
<div3>
            <head>14.</head>
            <p>
 Quid si dictum esset, Miratus est Deus lucem
<pb n="0180"/>
quia bona est? quantum clamarent? quantum litigarent?
Admiratio enim revera de rebus insperatis
nasci solet, et tamen legunt isti, et laudant Dominum
nostrum Jesum Christum in Evangelio admiratum
esse fidem credentium <note>(Matth. VIII, 10)</note>. Quis autem
in illis fecerat ipsam fidem, nisi ipse qui eam mirabatur?
Quod si et alius eam fecisset, utquid miraretur,
qui praescius erat? Si solvunt Manichaei quaestionem
istam, videant quia et illa solvi potest. Si autem
non solvunt, quid ista reprehendunt quae ad se nolunt
pertinere, cum illa quae ad se pertinere dicunt, non
noverint? Quod enim miratur Dominus noster, nobis
mirandum esse significat, quibus adhuc est opus sic
moveri. Omnes ergo tales motus ejus non perturbati
animi sunt signa, sed docentis magistri. Sic sunt et
verba Veteris Testamenti, quae non Deum infirmum
docent, sed nostrae infirmitati blandiuntur. Nihil enim
de Deo digne dici potest. Nobis tamen ut nutriamur,
et ad ea perveniamus quae nullo humano sermone
dici possunt, ea dicuntur quae capere possumus.
</p>
          </div3>
        </div2>

<div2>
          <head>CAPUT IX.-- <hi>Agitur pro altera parte ejusdem vers. et pro prima parte vers. sequentis.</hi> </head>
<div3>
            <head>15.</head>
            <p>
 <hi>Et divisit Deus inter lucem et tenebras, et vocavit
Deus diem lucem, et tenebras vocavit noctem.</hi> Hic non
dictum est, Fecit Deus tenebras; quia tenebrae, sicut
superius dictum est, lucis absentia est: distinctio
tamen facta est inter lucem et tenebras. Quemadmodum
nos clamando vocem facimus; silentium autem
non sonando facimus, quia cessatio vocis silentium
est: distinguimus tamen sensu quodam inter vocem
et silentium, et illud vocamus vocem, illud silentium;
quemadmodum ergo recte dicimur facere silentium,
sic recte multis divinarum Scripturarum locis Deus
dicitur facere tenebras, quia lucem quibus vult temporibus
et locis vel non dat, vel detrahit. Hoc autem
totum ad intellectum nostrum dictum est. Qua enim
lingua vocavit Deus diem lucem, et tenebras noctem?
utrum hebraea, an graeca, an latina, an aliqua alia?
et sic omnia quae vocavit, quaeri potest qua lingua
vocaverit. Sed apud Deum purus intellectus est, sine
strepitu et diversitate linguarum. <hi>Vocavit</hi> autem dictum
est, vocari fecit; quia sic distinxit omnia, et
ordinavit, ut et discerni possent, et nomina accipere.
Sed postea suo loco requiremus, utrum vere sic est
accipiendum, quia vocavit Deus; quoniam quantum
accedimus in Scripturis et in eis assuescimus, tantum
nobis locutiones earum innotescunt. Sic enim dicimus,
Ille paterfamilias aedificavit domum istam, id est aedificari
fecit, et multa talia per omnes libros divinarum
Scripturarum inveniuntur.
</p>
          </div3>
        </div2>

<div2>
          <head>CAPUT X.-- <hi>Ut recte intelligitur coepisse et transisse dies unus juxta vers.</hi> 5.</head>
<div3>
            <head>16.</head>
            <p>
 <hi>Et facta est vespera</hi>, <hi>et factum est mane dies
unus.</hi> Et hic calumniantur Manichaei, dum putant ita
dictum esse, quasi a vespera dies coeperit. Non intelligunt
operationem illam qua lux facta est, et divi
<pb n="0181"/>
sum est inter lucem et tenebras, et vocata est lux
dies, et tenebrae nox; hanc ergo totam operationem
non intelligunt ad diem pertinere: post hanc autem
operationem tanquam finito die facta est vespera. Sed
quia etiam nox ad diem suum pertinet, non dicitur
transisse dies unus, nisi etiam nocte transacta cum
factum est mane: sic deinceps reliqui dies computantur
a mane usque in mane. Nunc enim cum factum
est mane, et transactus est unus dies, incipit operatio,
quae sequitur ab ipso mane quod jam factum est,
et post ipsam operationem fit vespera, deinde mane,
et transit alter dies: atque ita deinceps caeteri dies
transeunt.
</p>
          </div3>
        </div2>

<div2>
          <head>CAPUT XI.-- <hi>Aquae ut firmamento divisae: vers.</hi> 6-8.</head>
<div3>
            <head>17.</head>
            <p>
 <hi>Et dixit Deus, Fiat firmamentum in medio aquae,
et sit divisio inter aquam et aquam; et sic factum est.
Et fecit Deus firmamentum, et divisit Deus inter aquam
quae est super firmamentum, et inter aquam quae est sub
firmamento, et vocavit Deus firmamentum coelum: et
vidit Deus quia bonum est.</hi> Haec non memini Manichaeos
reprehendere solere: tamen quod divisae sunt aquae
ut aliae essent super firmamentum, et aliae sub firmamento,
quoniam materiam illam dicebamus nomine
aquae appellatam, credo firmamento coeli materiam
corporalem rerum visibilium ab illa incorporali rerum
invisibilium fuisse discretam. Cum enim coelum
sit corpus pulcherrimum, omnis invisibilis creatura
excedit etiam pulchritudinem coeli; et ideo fortasse
super coelum esse dicuntur aquae invisibiles, quae a
paucis intelliguntur non locorum sedibus, sed dignitate
naturae superare coelum: quanquam de hac re
nihil temere affirmandum est; obscura est enim, et
remota a sensibus hominum: sed quoquo modo se
habeat, antequam intelligatur, credenda est. <hi>Et facta
est vespera, et factum est mane dies secundus.</hi> Jam
omnia haec quae repetuntur, sicut superius intelligenda
atque tractanda sunt.
</p>
          </div3>
        </div2>

<div2>
          <head>CAPUT XII.-- <hi>Aquarum congregatio de qua vers. 9 et 10, est ipsa earum formatio.</hi> </head>
<div3>
            <head>18.</head>
            <p>
 <hi>Et dixit Deus, Congregetur aqua, quae est sub
coelo, in congregationem unam, et appareat arida; et
sic factum est. Et congregata est aqua, quae erat sub
coelo, in congregationem unam, et apparuit arida. Et
vocavit Deus aridam, terram; et congregationem aquae
vocavit mare. Et vidit Deus quia bonum est.</hi> In isto loco
Manichaei dicunt: Si totum aquis plenum erat, quomodo
poterant aquae congregari in unum? Sed jam
superius dictum est, nomine aquarum materiam illam
appellatam super quam ferebatur Spiritus Dei, unde
erat Deus omnia formaturus. Nunc vero cum dicitur, <hi>Congregetur aqua, quae est sub coelo, in congregationem
unam;</hi> 
 hoc dicitur ut illa materia corporalis formetur
in eam speciem quam habent aquae istae visibiles. Ipsa
enim congregatio in unum, ipsa est aquarum istarum
formatio, quas videmus et tangimus. Omnis enim
forma ad unitatis regulam cogitur. Et quod dicitur, <hi>Appareat arida,</hi> 
 quid aliud dici intelligendum est, nisi
<pb n="0182"/>
ut illa materies accipiat visibilem formam, quam runc
habet terra ista quam videmus et tangimus? Superius
ergo quod nominabatur terra invisibilis et incomposita,
materiae confusio et obscuritas nominabatur;
et quod nominabatur aqua super quam ferebatur Spiritus
Dei, eadem rursus materia nominabatur. Nunc
vero aqua ista et terra formantur ex illa materia, quae
ipsis nominibus appellabatur, antequam formas istas,
quas nunc videmus, acciperet. Sane dicitur, in hebraea
locutione omnem aquarum congregationem, sive salsarum
sive dulcium, mare appellari.
</p>
          </div3>
        </div2>

<div2>
          <head>CAPUT XIII.-- <hi>Exploditur conquestio circa vers. 11-13, scilicet, infrugifera et noxia quare gignit tellus.</hi> </head>
<div3>
            <head>19.</head>
            <p>
 <hi>Et dixit Deus, Germinet terra herbam pabuli
ferentem semen secundum suum genus et similitudinem,
et lignum fructiferum faciens fructum, cujus semen sit
in se secundum suam similitudinem. Et sic est factum. Et
ejecit terra herbam pabuli, ferentem semen secundum
suum genus, et lignum fructiferum faciens fructum, cujus
semen est in se secundum suam similitudinem, secundum
suum genus super terram. Et vidit Deus quia bonum est.
Et facta est vespera, et factum est mane dies tertius <note>(Gen.
III, 17-19)</note>
            </hi>. Hic solent dicere: Si Deus jussit nasci de
terra herbam pabuli, et lignum fructiferum, quis jussit
nasci tantas herbas vel spinosas vel venenosas, quae ad
pabulum non proficiunt, et tam multa ligna quae nullum
fructum ferunt? Quibus sic respondendum est, ut nulla
indignis aperiantur mysteria, neque ostendatur in qua
figura futurorum ista sic dicta sint. Ergo dicendum
est, quod per peccatum hominis terra maledicta sit,
ut spinas pareret: non ut ipsa poenas sentiret, quae
sine sensu est, sed ut peccati humani crimen semper
hominibus ante oculos poneret, quo admonerentur
aliquando averti a peccatis, et ad Dei praecepta converti.
Herbae autem venenosae ad poenam, vel ad
exercitationem mortalium creatae sunt; et hoc totum
propter peccatum, quia mortales post peccatum facti
sumus. Per infructuosas vero arbores insultatur hominibus,
ut intelligant quam sit erubescendum sine
fructu bonorum operum esse in agro Dei, hoc est in
Ecclesia; et timeant ne deserat eos Deus, quia et ipsi
in agris suis infructuosas arbores deserunt, nec aliquam
culturam eis adhibent. Ante peccatum ergo hominis
non est scriptum, quod terra aliud protulerit
nisi herbam pabuli et ligna fructuosa: post peccatum
autem videmus multa horrida et infructuosa de terra
nasci, credo propter eam causam quam diximus. Sic
enim dicitur ad primum hominem posteaquam peccavit: <hi>Maledicta erit terra tibi in omnibus operibus tuis;
in tristitia et gemitu edes ex ea omnibus diebus vitae tuae:
Spinas et tribulos ejiciet tibi, et edes pabulum agri tui:
in sudore vultus tui edes panem tuum, donec revertaris
in terram, de qua sumptus es; quia terra es, et in terram
ibis.</hi> 
</p>
          </div3>
        </div2>

<div2>
          <head>CAPUT XIV.-- <hi>Resolvuntur difficultates circa vers.</hi> 14-19.</head>
<div3>
            <head>20.</head>
            <p>
 <hi>Et dixit Deus, Fiant sidera in firmamento coeli,
sic ut luceant super terram, et dividant inter diem et
noctem, et sint in signa, et in tempora, et in dies, et in
<pb n="0183"/>
annos; et sint in splendorem in firmamento coeli, sic ut
luceant super terram. Et sic est factum. Et fecit Deus
duo luminaria, majus et minus: luminare majus in inchoationem
diei, et luminare minus in inchoationem noctis,
et stellas. Et posuit illas Deus in firmamento coeli,
sic ut luceant super terram, et praesint diei et nocti, et
dividant inter diem et noctem. Et vidit Deus quia bonum
est. Et facta est vespera, et factum est mane dies
quartus.</hi> Hic primo quaerunt quomodo quarto die facta
sint sidera, id est sol, et luna, et stellae. Tres enim
dies superiores quomodo esse sine sole potuerunt,
cum videamus nunc solis ortu et occasu diem transigi,
noctem vero nobis fieri solis absentia, cum ab alia parte
mundi ad orientem redit? Quibus respondemus, potuisse
fieri ut tres superiores dies singuli per tantam
moram temporis computarentur, per quantam moram
circumit sol, ex quo procedit ab oriente quousque
rursus ad orientem revertitur. Hanc enim moram
et longitudinem temporis possent sentire homines
etiamsi in speluncis habitarent, ubi orientem et occidentem
solem videre non possent. Atque ita sentitur
potuisse istam moram fieri etiam sine sole antequam
sol factus esset, atque ipsam moram in illo triduo per
dies singulos computatam. Hoc ergo responderemus,
nisi nos revocaret quod ibi dicitur, <hi>Et facta est vespera,
et factum est mane,</hi> quod nunc sine solis cursu videmus
fieri non posse. Restat ergo ut intelligamus, in
ipsa quidem mora temporis ipsas distinctiones operum
sic appellatas, vesperam propter transactionem
consummati operis, et mane propter inchoationem
futuri operis; de similitudine scilicet humanorum operum,
quia plerumque a mane incipiunt, et ad vesperam
desinunt. Habent enim consuetudinem divinae
Scripturae de rebus humanis ad divinas res verba transferre.</p>
          </div3>
<div3>
            <head>21.</head>
            <p>
 Deinde quaerunt utquid dictum sit de sideribus: <hi>Et sint in signa et in tempora.</hi> 
 Numquid enim, aiunt,
tres illi dies sine temporibus esse potuerunt, aut ad
temporis spatia non pertinent? Sed, <hi>in signa et tempora</hi> 
dictum est, ut per haec sidera tempora distinguantur,
et ab hominibus dignoscantur: quia si currant
tempora; et nullis distinguantur articulis, qui articuli
per siderum cursus notantur, possunt quidem currere
tempora atque praeterire; sed intelligi et discerni ab
hominibus non possunt. Sicut horae quando nubilus
dies est, transeunt quidem, et sua spatia peragunt;
sed distingui a nobis et notari non possunt.</p>
          </div3>
<div3>
            <head>22.</head>
            <p>
 Quod autem dictum est. <hi>Et fecit Deus duo luminaria;
luminare majus in inchoationem diei, et luminare
minus in inchoationem noctis,</hi> pro eo dictum est
ac si diceretur, in principatum diei et in principatum
noctis. Non enim sol tantummodo inchoat diem, et
non etiam peragit et finit: luna vero aliquando media
nocte vel in fine noctis ad nos procedit; si ergo illae
noctes, quibus hoc facit, non ab ista inchoantur, quomodo
in inchoationem noctis facta est? Si autem per
inchoationem principium intelligas, et per principium
principatum, manifestum est, quia per diem sol principatum
tenet; luna vero per noctem, quia etsi caetera
<pb n="0184"/>
sidera tunc apparent, illa tamen suo fulgore superat
omnia, et ideo princeps eorum rectissime dicitur.</p>
          </div3>
<div3>
            <head>23.</head>
            <p>
 Quod autem dictum est, <hi>Et dividant inter diem
et noctem;</hi> potest hic fieri calumnia, ut dicatur: Quomodo
jam Deus diviserat superius inter diem et noctem,
si hoc, quarto die, sidera faciunt? Sic igitur hic
dictum est, <hi>Dividant inter diem et noctem,</hi> tanquam si
diceretur, Sic inter se diem dividant et noctem, ut
soli dies detur, nox autem lunae et sideribus caeteris.
Quae duo jam divisa erant, sed nondum inter sidera,
ut jam certum esset de siderum numero, quid per
diem, et quid per noctem appareret hominibus.
</p>
          </div3>
        </div2>

<div2>
          <head>CAPUT XV.-- <hi>Aerem nebulosum aquae nomine designari vers. 20, etc.</hi> </head>
<div3>
            <head>24.</head>
            <p>
 <hi>Et dixit Deus, Ejiciant aquae reptilia animarum
vivarum, et volatilia volantia super terram sub firmamento
coeli. Et sic factum est. Et fecit Deus cetos magnos,
et omnem animam animalium et repentium quae
ejecerunt aquae secundum uniuscujusque genus, et omne
genus volatile pennatum secundum genus. Et vidit Deus
quia bona sunt; et benedixit illa Deus dicens: Crescite
et multiplicamini, et replete aquas maris, et volatilia
multiplicentur super terram. Et facta est vespera, et
factum est mane dies quintus.</hi> Hic solent reprehendere,
quaerentes vel potius calumniantes, quare animalia
non solum ea quae in aquis vivunt, sed etiam ea quae
in aere volitant, et omnia pennata de aquis nata scriptum
sit. Sed sciant omnes quos haec movent, istum
aerem nebulosum et humidum, in quo aves volant, a
doctissimis hominibus qui haec diligenter inquirunt,
cum aquis solere deputari. Concrescit enim et crassus
efficitur exhalationibus et quasi vaporibus maris et
terrae, et de ipso humore pinguescit quodammodo ut
volatus avium portare possit. Ideo per noctes serenas
etiam rorat, cujus roris guttae mane in herbis inveniuntur.
Nam mons ille Macedoniae, qui Olympus vocatur,
tantae altitudinis esse dicitur, ut in ejus cacumine
nec ventus sentiatur, nec nubes se colligant,
quia excedit altitudine sua totum istum aerem humidum
in quo aves volant, et ideo nec aves ibi volare
asseverantur. Quod ab eis proditum dicitur, qui per
singulos annos solebant, nescio quorum sacrificiorum
causa, memorati montis cacumen ascendere, et aliquas
notas in pulvere scribere, quas alio anno integras
inveniebant: quod fieri non posset, si ventum aut
pluviam locus ille pateretur. Deinde quia tenuitas aeris
illius qui ibi est, non eos inspirabat, durare ibi non
poterant, nisi spongias humectas naribus applicarent,
unde crassiorem et consuetum spiritum ducerent: hi
ergo indicaverunt se etiam nullam avem in eo loco
aliquando vidisse. Non itaque immerito non solum
pisces et caetera quae in aquis sunt animalia, sed etiam
aves de aquis natas esse, fidelissima Scriptura commemorat;
quia per istum aerem volare possunt, qui
de maris et terrae humoribus surgit.
</p>
          </div3>
        </div2>

<div2>
          <head>CAPUT XVI.-- <hi>Perniciosa animantia cur creata.</hi> </head>
<div3>
            <head>25.</head>
            <p>
 <hi>Et dixit Deus, Ejiciat terra animam vivam secundum
unumquodque genus quadrupedum et serpentium
<pb n="0185"/>
et bestiarum terrae. Et sic est factum. Et fecit Deus
bestias terrae secundum genus, et pecora secundum genus,
et omnia repentia terrae secundum genus. Et vidit
Deus quia bona sunt.</hi> Solent etiam istam Manichaei
movere quaestionem ut dicant: Quid opus erat ut tam
multa animalia Deus faceret, sive in aquis, sive in
terra, quae hominibus non sunt necessaria? multa
etiam perniciosa sunt et timenda. Sed cum ista dicunt,
non intelligunt quemadmodum omnia pulchra sunt
conditori et artifici suo, qui omnibus utitur ad gubernationem
universitatis, cui summa lege dominatur.
Si enim in alicujus opificis officinam imperitus intraverit,
videt ibi multa instrumenta quorum causas
ignorat, et si multum est insipiens, superflua putat.
Jamvero si in fornacem incautus ceciderit, aut ferramento
aliquo acuto, cum id male tractat, seipsum vulneraverit,
etiam perniciosa et noxia existimat ibi esse
multa. Quorum tamen usum quoniam novit artifex,
insipientiam ejus irridet, et verba inepta non curans,
officinam suam instanter exercet. Et tamen tam stulti
sunt homines, ut apud artificem hominem non audeant
vituperare quae ignorant, sed cum ea viderint
credant esse necessaria, et propter usus aliquos instituta:
in hoc autem mundo cujus conditor et administrator
praedicatur Deus, audent multa reprehendere quorum
causas non vident, et in operibus atque instrumentis
omnipotentis artificis volunt se videri scire quod nesciunt.</p>
          </div3>
<div3>
            <head>26.</head>
            <p>
 Ego vero fateor me nescire mures et ranae quare
creatae sint, aut muscae aut vermiculi: video tamen
omnia in suo genere pulchra esse, quamvis propter
peccata nostra multa nobis videantur adversa.
Non enim animalis alicujus corpus et membra considero,
ubi non mensuras et numeros et ordinem inveniam
ad unitatem concordiae pertinere. Quae omnia unde
veniant non intelligo, nisi a summa mensura et numero
et ordine, quae in ipsa Dei sublimitate incommutabili
atque aeterna consistunt. Quod si cogitarent isti
loquacissimi et ineptissimi, non nobis taedium facerent,
sed ipsi considerando omnes pulchritudines et summas
et infimas, Deum artificem ubique laudarent; et quoniam
nusquam offenditur ratio, sicubi forte sensus
carnalis offenditur, non rerum ipsarum vitio, sed nostrae
mortalitatis meritis imputarent. Et certe omnia
animalia aut utilia nobis sunt, aut perniciosa, aut superflua.
Adversus utilia non habent quid dicant. De
perniciosis autem vel punimur, vel exercemur, vel
terremur, ut non vitam istam multis periculis et laboribus
subditam, sed aliam meliorem, ubi securitas
summa est, diligamus et desideremus, et eam nobis
pietatis meritis comparemus. De superfluis vero quid
nobis est quaerere? Si tibi displicet quod non prosunt,
placeat quod non obsunt; quia etsi domui nostrae
non sunt necessaria, eis tamen completur hujus universitatis
integritas, quae multo major est quam domus
nostra et multo melior. Hanc enim multo melius administrat
Deus, quam unusquisque nostrum domum
suam. Usurpa ergo utilia, cave perniciosa, relinque
superflua. In omnibus tamen cum mensuras et numeros
<pb n="0186"/>
et ordinem vides, artificem quaere. Nec alium invenies,
nisi ubi summa mensura, et summus numerus,
et summus ordo est, id est Deum, de quo verissime
dictum est, quod omnia in mensura, et numero, et
pondere disposuerit <note>(Sap. XI, 21)</note>. Sic fortasse uberiorem
capies fructum, cum Deum laudas in humilitate
formicae, quam cum transis fluvium in alicujus jumenti
altitudine.
</p>
          </div3>
        </div2>

<div2>
          <head>CAPUT XVII.-- <hi>Ut intelligitur ad imaginem Dei factus homo, juxta vers.</hi> 26.</head>
<div3>
            <head>27.</head>
            <p>
 <hi>Et dixit Deus: Faciamus hominem ad imaginem
et similitudinem nostram; et habeat potestatem piscium
maris et volatilium coeli, et omnium pecorum et ferarum,
et omnis terrae, et omnium reptilium, quae super terram
repunt,</hi> et caetera usque ad vesperam et mane quo completur
dies sextus. Istam maxime quaestionem solent
Manichaei loquaciter agitare, et insultare nobis quod
hominem credamus factum ad imaginem et similitudinem
Dei. Attendunt enim figuram corporis nostri, et
infeliciter quaerunt utrum habeat Deus nares et dentes
et barbam, et membra etiam interiora, et caetera
quae in nobis sunt necessaria. In Deo autem talia ridiculum
est, imo impium credere, et ideo negant hominem
factum esse ad imaginem et similitudinem
Dei. Quibus respondemus, membra quidem ista in
Scripturis plerumque nominari, cum Deus insinuatur
audientibus parvulis; et hoc non solum in Veteris
Testamenti libris, sed etiam in Novi. Nam et oculi
Dei commemorantur, et aures, et labia, et pedes, et
ad dexteram Dei Patris sedere evangelizatur Filius.
Et ipse Dominus dicit: <hi>Nolite per coelum jurare, quia
sedes Dei est; neque per terram, quia scabellum pedum
ejus est <note>(Matth. V, 34, 35)</note>
            </hi>. Item ipse dicit quod in
digito Dei ejiciebat daemonia <note>(Luc. XI, 20)</note>. Sed omnes
qui spiritualiter intelligunt Scripturas, non membra
corporea per ista nomina, sed spirituales potentias
accipere didicerunt, sicut galeas, et scutum, et gladium <note>(Ephes. VI, 16, 17)</note>,
et alia multa. Primo ergo
istis haereticis dicendum est, qua impudentia de talibus
verbis Veteri Testamento calumnientur, cum
etiam in Novo haec posita videant, aut fortasse non
videant, sed cum litigant excaecentur.</p>
          </div3>
<div3>
            <head>28.</head>
            <p>
 Sed tamen noverint in catholica disciplina spirituales
fideles non credere Deum forma corporea
definitum; et quod homo ad imaginem Dei factus dicitur,
secundum interiorem hominem dici, ubi est ratio
et intellectus: unde etiam habet potestatem piscium
maris, et volatilium coeli, et omnium pecorum
et ferarum, et omnis terrae, et omnium repentium
quae repunt super terram. Cum enim dixisset, <hi>Faciamus
hominem ad imaginem et similitudinem nostram;</hi> 
addidit continuo, <hi>Et habeat potestatem piscium maris
et volatilium coeli,</hi> et caetera: ut intelligeremus non
propter corpus dici hominem factum ad imaginem
Dei, sed propter eam potestatem qua omnia pecora
superat. Omnia enim animalia caetera subjecta sunt
homini, non propter corpus, sed propter intellectum,
quem nos habemus, et illa non habent: quamvis
<pb n="0187"/>
etiam corpus nostrum sic fabricatum sit, ut indicet
nos meliores esse quam bestias, et propterea Deo similes.
Omnium enim animalium corpora, sive quae in
aquis, sive quae in terra vivunt, sive quae in aere volitant,
inclinata sunt ad terram, et non sunt erecta sicut
hominis corpus. Quo significatur, etiam animum
nostrum in superna sua, id est in aeterna spiritualia,
erectum esse debere. Ita intelligitur per animum maxime,
attestante etiam erecta corporis forma, homo
factus ad imaginem et similitudinem Dei.
</p>
          </div3>
        </div2>

<div2>
          <head>CAPUT XVIII.-- <hi>Potestas hominis in bestias.</hi> </head>
<div3>
            <head>29.</head>
            <p>
 Aliquando etiam solent dicere: Quomodo accepit
homo potestatem piscium maris et volatilium coeli
et omnium pecorum et ferarum, cum videamus a
multis feris homines occidi, et a multis volatilibus nobis
noceri, quae volumus vel vitare vel capere et plerumque
non possumus? quomodo ergo in haec accepimus
potestatem? Hic illis primo dicendum est quod
multum errent qui post peccatum considerant hominem,
cum in hujus vitae mortalitatem damnatus est,
et amisit perfectionem illam qua factus est ad imaginem
Dei. Sed si damnatio ejus tantum valet, ut tam
multis pecoribus imperet: quamvis enim a multis feris
propter fragilitatem corporis possit occidi, a nullis
tamen domari potest, cum ipse tam multas et prope
omnes domet: si ergo haec hominis damnatio tantum
valet, quid de regno ejus cogitandum est, quod
ei renovato et liberato divina voce promittitur?
</p>
          </div3>
        </div2>

<div2>
          <head>CAPUT XIX.-- <hi>Ut spiritualiter accipiendus vers. 28.</hi> </head>
<div3>
            <head>30.</head>
            <p>
 Quod autem scriptum est, <hi>Masculum et feminam
fecit illos; et benedixit eos Deus dicens, Crescite et multiplicamini,
et generate, et replete terram;</hi> rectissime
quaeritur quemadmodum accipienda sit conjunctio masculi
et feminae ante peccatum, et ista benedictio qua
dictum est, <hi>Crescite et multiplicamini, et generate, et
replete terram:</hi> utrum carnaliter, an spiritualiter accipienda
sit. Licet enim nobis eam etiam spiritualiter
accipere, ut in carnalem fecunditatem post peccatum
conversa esse credatur. Erat enim prius casta conjunctio
masculi et feminae; hujus ad regendum, illius
ad obtemperandum accommodata: et spiritualis fetus
intelligibilium et immortalium gaudiorum replens terram,
id est, vivificans corpus, et dominans ejus; id
est, ita subjectum habens, ut nullam ex eo adversitatem,
nullam molestiam pateretur. Quod ideo sic credendum
est, quia nondum erant filii saeculi hujus antequam
peccarent. Filii enim saeculi hujus generant
et generantur, sicut Dominus dicit, cum in comparatione
futurae vitae quae nobis promittitur, carnalem
istam generationem contemnendam esse demonstrat <note>(Luc. XX, 34-36)</note>.
</p>
          </div3>
        </div2>

<div2>
          <head>CAPUT XX.-- <hi>Bestiis dominari, per allegoriam.</hi> </head>
<div3>
            <head>31.</head>
            <p>
 Et quod eis dictum est, <hi>Habete potestatem piscium
maris, et volatilium coeli, et repentium omnium
quae repunt super terram:</hi> salvo quidem intellectu, quo
manifestum est omnibus his animalibus hominem ratione
<pb n="0188"/>
dominari; recte tamen intelligitur etiam spiritualiter,
ut omnes affectiones et motus animi, quos habemus
istis animalibus similes, subditos haberemus, et
eorum dominaremur per temperantiam et modestiam.
Cum enim non reguntur isti motus, erumpunt et pergunt
in foedissimas consuetudines, et per diversas
perniciosasque delectationes nos rapiunt, et faciunt
similes omni generi bestiarum. Cum autem reguntur
et subjiciuntur, omnino mansuescunt et nobiscum
concorditer vivunt. Non enim a nobis alieni sunt motus
animi nostri. Pascuntur etiam nobiscum cognitione
rationum et morum optimorum, et vitae aeternae,
tanquam herbis seminalibus et lignis fructiferis et herbis
viridibus. Et haec est hominis vita beata atque
tranquilla, cum omnes motus ejus rationi veritatique
consentiunt; et vocantur gaudia, et amores sancti,
et casti et boni. Si autem non consentiunt, nihilominus
 dum negligenter geruntur, conscindunt et dissipant
animum, et faciunt vitam miserrimam; et vocantur
perturbationes, et libidines, et concupiscentiae malae.
De quibus jam nobis praecipitur, ut eas cum quanto
possumus labore crucifigamus in nobis, donec absorbeatur
mors in victoriam <note>(I Cor., XV. 54)</note>. Dicit enim
Apostolus: <hi>Qui autem Jesu Christi sunt, carnem suam
crucifixerunt cum perturbationibus et concupiscentiis <note>(Galat. V, 24)</note>
            </hi>.
Vel hinc enim quivis admoneri debet
non carnaliter haec esse intelligenda, quia herbae virides
et ligna fructifera omni generi bestiarum, et
omnibus volatilibus et omnibus serpentibus in Genesi
dantur ad cibum, cum videamus leones, et accipitres,
et milvos, et aquilas non pasci nisi carnibus, et interfectione
aliorum animalium. Quod etiam de nonnullis
serpentibus credo, qui sunt in arenosis et desertis
locis, ubi nec lignum nec herba nascitur.
</p>
          </div3>
        </div2>

<div2>
          <head>CAPUT XXI.-- <hi>In vers. 31, cur dicitur,</hi> Bona valde.</head>
<div3>
            <head>32.</head>
            <p>
 Sane non est negligenter praetereundum quod
dictum est, <hi>Et vidit Deus omnia quaecumque fecit, esse
bona valde.</hi> Cum enim de singulis ageret, dicebat
tantum, <hi>Vidit Deus quia bonum est:</hi> cum autem de
omnibus diceretur, parum fuit dicere <hi>bona,</hi> nisi adderetur
et <hi>valde.</hi> Si enim singula opera Dei cum considerantur
a prudentibus, inveniuntur habere laudabiles
mensuras et numeros et ordines in suo quaeque
genere constituta; quanto magis omnia simul, id est
ipsa universitas, quae istis singulis in unum collectis
impletur? Omnis enim pulchritudo quae partibus constat,
multo est laudabilior in toto quam in parte: sicut
in corpore humano, si laudamus oculos solos, si
nasum solum, si solas genas, aut solum caput, aut solas
manus, aut solos pedes, et caetera si pulchra singula
et sola laudamus; quanto magis totum corpus,
cui omnia membra, quae singula pulchra sunt, conferunt
pulchritudinem suam: ita ut manus pulchra,
quae etiam sola laudabatur in corpore, si separetur
a corpore, et ipsa amittat gratiam suam, et caetera
sine illa inhonesta sint? Tanta est vis et potentia integritatis
et unitatis, ut etiam quae multa sunt bona
<pb n="0189"/>
tunc placeant, cum in universum aliquid conveniunt
atque concurrunt. Universum autem ab unitate
nomen accepit. Quod si Manichaei considerarent, laudarent
universitatis auctorem et conditorem Deum;
et quod eos propter conditionem nostrae mortalitatis
in parte offendit, redigerent ad universi pulchritudinem,
et viderent quemadmodum Deus fecerit omnia
non solum bona, sed etiam bona valde. Quia etiam
in sermone aliquo ornato atque composito si consideremus
singulas syllabas, vel etiam singulas litteras,
quae cum sonuerint statim transeunt, non in eis invenimus
quid delectet atque laudandum sit. Totus enim
ille sermo non de singulis syllabis aut litteris, sed de
omnibus pulcher est.
</p>
          </div3>
        </div2>

<div2>
          <head>CAPUT XXII.-- <hi>Requies diei septimi per allegoriam: cap. 2, vers.</hi> 1-3.</head>
<div3>
            <head>33.</head>
            <p>
 Jam nunc videamus etiam illud, quod solent
majore impudentia, quam imperitia deridere, quod
scriptum est, Deum consummato coelo et terra et
omnibus quae fecit, requievisse die septimo ab omnibus
operibus suis, et benedixisse diem septimum, et
sanctificasse eum, quia requievit ab operibus suis.
Dicunt enim: Quid opus erat ut Deus requiesceret?
an forte operibus sex dierum fatigatus et lassatus
erat? Addunt etiam Domini testimonium, ubi ait, <hi>Pater meus usque nunc operatur 
 <note>(Joan. V, 17)</note>
            </hi>; et hinc
multos imperitos decipiunt, quibus persuadere conantur
Novum Testamentum Veteri Testamento adversari.
Sed sicut illi quibus Dominus dicit, <hi>Pater
meus usque nunc operatur,</hi> carnaliter opinabantur requiem
Dei, et carnaliter sabbatum observantes non
videbant quid illius diei significatio figuraret; sic et
isti diversa quidem voluntate, pariter tamen non intelligunt
sabbati sacramentum. Et illi enim carnaliter
observando, et isti carnaliter exsecrando, sabbatum
non noverunt. Transeat ergo unusquisque ad Christum
ut auferatur velamen, sicut Apostolus dicit <note>(II Cor. III, 16)</note>.
Velamen enim aufertur, quando similitudinis
et allegoriae cooperimento ablato, veritas
nudatur, ut possit videri.</p>
          </div3>
<div3>
            <head>34.</head>
            <p>
 Primo ergo hujus locutionis regula in multis
divinarum Scripturarum locis animadvertenda atque
discenda est. Quid enim aliud significat, quod dicitur
Deus requievisse ab omnibus operibus suis, quae
fecit bona valde, nisi requiem nostram, quam nobis
daturus est ab omnibus operibus nostris, si et nos
bona opera fecerimus? Secundum ipsam figuram locutionis
dicit et Apostolus: <hi>Quid enim oremus, sicut
oportet, nescimus; sed ipse Spiritus postulat pro nobis
gemitibus inenarrabilibus <note>(Rom. VIII, 26)</note>
            </hi>. Non enim
Spiritus sanctus gemit, quasi indigeat aut angustias
patiatur, qui secundum Deum interpellat pro sanctis:
sed quia ipse nos movet ad orandum cum gemimus,
quod ipso movente nos facimus, ipse facere dictus est.
Sic dicitur etiam illud: <hi>Tentat vos Dominus Deus vester,
ut sciat si diligitis eum <note>(Deut. XIII, 3)</note>
            </hi>. Non enim
<pb n="0190"/>
ut sciat ipse quem nihil latet, sed ut scire nos faciat,
quantum in ejus dilectione profecerimus, tentari nos
permittit. Secundum ipsam locutionem dicit et Dominus
noster, nescire se diem et horam de fine saeculi <note>(Matth. XXIV, 36)</note>.
Quid enim potest esse quod
ille nesciat? Sed quia hoc utiliter occultabat discipulis,
nescientem se esse dixit, quia illos nescientes
occultando faciebat. Secundum hanc figuram etiam
Patrem solum dixit scire diem ipsum, quia eumdem
Filium scire faceret. Ex hac figura multae quaestiones
in divinis Scripturis, eis qui jam genus locutionis
hujus noverunt, sine ulla difficultate solvuntur. Talibus
locutionibus etiam abundat nostra consuetudo,
cum dicimus laetum diem, quia nos laetos facit; et pigrum
frigus, quia nos pigros facit; et fossam caecam,
quia nos eam non videmus; et linguam politam, quia
verba polita facit: postremo etiam quietum ab omnibus
molestiis tempus dicimus, in quo nos ab omnibus
molestiis quieti sumus. Sed et Deus requievisse dictus
est ab omnibus operibus suis, quae fecit bona valde,
quia in illo requiescemus ab omnibus operibus nostris,
si opera bona fecerimus: quia et ipsa bona
opera nostra illi tribuenda sunt qui vocat, qui praecipit,
qui viam veritatis ostendit, qui ut et velimus
invitat, et vires implendi ea quae imperat, subministrat.
</p>
          </div3>
        </div2>

<div2>
          <head>CAPUT XXIII.-- <hi>Septem dies, et septem aetates mundi.</hi> </head>
<div3>
            <head>33.</head>
            <p>
 1 AETAS. Sed quare septimo die requies ista tribuatur,
diligentius considerandum arbitror. Video enim
per totum textum divinarum Scripturarum sex quasdam
aetates operosas, certis quasi limitibus suis esse distinctas,
ut in septima speretur requies; et easdem
sex aetates habere similitudinem istorum sex dierum,
in quibus ea facta sunt quae Deum fecisse Scriptura
commemorat. Primordia enim generis humani, in
quibus ista luce frui coepit, bene comparantur primo
diei quo fecit Deus lucem. Haec aetas tanquam infantia
deputanda est ipsius universi saeculi, quod tanquam
unum hominem proportione magnitudinis suae
cogitare debemus; quia unusquisque homo cum primo
nascitur, et exit ad lucem, primam aetatem agit
infantiam. Haec tenditur ab Adam usque ad Noe generationibus
decem. Quasi vespera hujus diei fit diluvium;
quia et infantia nostra tanquam oblivionis
diluvio deletur.</p>
          </div3>
<div3>
            <head>36.</head>
            <p>
 2 AETAS. Et incipit mane a temporibus Noe secunda
aetas tanquam pueritia, et tenditur haec aetas
usque ad Abraham aliis generationibus decem. Et bene
comparatur secundo diei quo factum est firmamentum
inter aquam et aquam; quia et arca in qua erat Noe
cum suis, firmamentum erat inter aquas inferiores in
quibus natabat, et superiores quibus compluebatur.
Haec aetas non diluvio deletur, quia et pueritia nostra
non oblivione tergitur de memoria. Meminimus enim
nos fuisse pueros, infantes autem non meminimus.
Hujus vespera est confusio linguarum in eis qui turrem
<pb n="0191"/>
faciebant, et fit mane ab Abraham. Sed nec ista
aetas secunda generavit populum Dei, quia nec pueritia
apta est ad generandum.</p>
          </div3>
<div3>
            <head>37.</head>
            <p>
 3 AETAS. Mane ergo fit ab Abrah., et succedit aetas
tertia similis adolescentiae. Et bene comparatur diei
tertio, quo ab aquis terra separata est. Ab omnibus
enim gentibus, quarum error instabilis et vanis simulacrorum
doctrinis tanquam ventis omnibus mobilis,
maris nomine bene significatur; ab hac ergo gentium
vanitate et hujus saeculi fluctibus separatus est populus
Dei per Abraham, tanquam terra cum apparuit
arida, id est, sitiens imbrem coelestem divinorum
mandatorum: qui populus unum Deum colendo, tanquam
irrigata terra, ut fructus utiles posset afferre,
sanctas Scripturas et Prophetias accepit. Haec enim
aetas potuit jam generare populum Deo, quia et tertia
aetas, id est adolescentia filios habere jam potest. Et
ideo ad Abraham dictum est: <hi>Patrem multarum gentium
posui te</hi>, <hi>et augeam te nimis valde, et ponam te
in gentes, et reges de te exient. Et ponam testamentum
meum inter me et te, et inter semen tuum post te, in generationes
eorum in testamentum aeternum; ut sim tibi
Deus, et semini tuo post te: et dabo tibi et semini tuo
post te terram in qua habitas, omnem terram Chanaan
in possessionem aeternam, et ero illis Deus <note>(Gen. XVII,
5-8)</note>
            </hi>. Haec aetas porrigitur ab Abraham usque ad David
quatuordecim generationibus. Hujus vespera est
in populi peccatis, quibus divina mandata praeteribant,
usque ad malitiam pessimi regis Sal.</p>
          </div3>
<div3>
            <head>38.</head>
            <p>
 4 AETAS. Et inde fit mane regnum David. Haec
aetas similis juventutis est. Et revera inter omnes aetates
regnat juventus, et ipsa est firmum ornamentum omnium
aetatum: et ideo bene comparatur quarto diei,
quo facta sunt sidera in firmamento coeli. Quid enim
evidentius significat splendorem regni, quam solis
excellentia? Et plebem obtemperantem regno splendor
lunae ostendit, tanquam synagogam ipsam, et stellae
principes ejus, et omnia tanquam in firmamento in
regni stabilitate fundata. Hujus quasi vespera est in
peccatis regum, quibus illa gens meruit captivari atque
servire.</p>
          </div3>
<div3>
            <head>39.</head>
            <p>
 5 AETAS. Et fit mane transmigratio in Babyloniam,
cum in ea captivitate populus leniter in peregrino
otio collocatus est. Et porrigitur haec aetas usque ad
adventum Domini nostri Jesu Christi, id est quinta
aetas, scilicet declinatio a juventute ad senectutem,
nondum senectus, sed jam non juventus: quae senioris
aetas est, quem Graeci <foreign xml:lang="greek"></foreign> vocant. Nam senex
apud eos non <foreign xml:lang="greek">,</foreign> sed <foreign xml:lang="greek"></foreign> dicitur. Et revera
sic ista aetas a regni robore inclinata et fracta est in
populo Judaeorum, quemadmodum homo a juventute
<pb n="0192"/>
fit senior. Et bene comparatur illi diei quinto, quo facta
sunt in aquis animalia, et volatilia coeli, posteaquam
illi homines inter gentes, tanquam in mari, vivere coeperunt,
et habere incertam sedem et instabilem, sicut volantes
aves. Sed plane erant ibi etiam ceti magni, id est
illi magni homines qui magis dominari fluctibus saeculi,
quam servire in illa captivitate potuerunt. Non
enim ad cultum idolorum aliquo terrore depravati
sunt. Ubi sane animadvertendum est quod benedixit
Deus illa animalia, dicens, <hi>Crescite et multiplicamini,
et implete aquas maris, et volatilia multiplicentur
super terram:</hi> quia revera gens Judaeorum, ex quo
dispersa est per gentes, valde multiplicata est. Hujus
diei, hoc est hujus aetatis, quasi vespera est multiplicatio
peccatorum in populo Judaeorum, quia sic excaecati
sunt, ut etiam Dominum Jesum Christum non
possent agnoscere.</p>
          </div3>
<div3>
            <head>40.</head>
            <p>
 6 AETAS. Mane autem fit ex praedicatione Evang.
per Dominum nostrum Jesum Christum, et finitur dies
quintus: incipit sextus, in quo senectus veteris hominis
apparet. Hac enim aetate illud carnale regnum
vehementer attritum est, quando et templum dejectum
est, et sacrificia ipsa cessaverunt; et nunc ea
gens quantum ad regni sui vires attinet, quasi extremam
vitam trahit. In ista tamen aetate tanquam in
senectute veteris hominis, homo novus nascitur, qui
jam spiritualiter vivit. Sexta enim die dictum erat: <hi>Producat terra animam vivam.</hi> 
 Nam quinto die dictum
erat: <hi>Producant aquae,</hi> non animam vivam, sed <hi>reptilia
animarum vivarum;</hi> quoniam corpora sunt reptilia, et
adhuc corporali circumcisione et sacrificiis tanquam in
mari Gentium populus ille serviebat Legi. Istam vero
animam vivam dicit, qua vita jam incipiunt aeterna
desiderari. Serpentes ergo et pecora quae terra producit,
gentes significant jam stabiliter Evangelio credituras.
De quibus dicitur in illo vase quod Petro
demonstratum est in Actibus Apostolorum: <hi>Macta, et
manduca.</hi> Et cum ille immunda diceret, responsum est
ei: <hi>Quae Deus mundavit, tu ne immunda dixeris <note>(Act.
X, 13-15)</note>
            </hi>. Tunc fit homo ad imaginem et similitudinem
Dei, sicut in ista sexta aetate nascitur in carne
Dominus noster, de quo dictum est per prophetam, <hi>Et homo est, et quis agnoscet eum?</hi> 
 Et quemadmodum
in illo die masculus et femina, sic et in ista aetate
Christus et Ecclesia. Et praeponitur homo in illo die
pecoribus et serpentibus et volatilibus coeli, sicut in
ista aetate Christus regit animas obtemperantes sibi,
quae ad Ecclesiam ejus, partim de Gentibus, partim
de populo Judaeorum venerunt; ut ab eo domarentur
atque mansuescerent homines, vel carnali concupiscentiae
dediti sicut pecora, vel tenebrosa curiositate
obscurati quasi serpentes, vel elati superbia quasi
aves. Et sicut in illo die pascitur homo et animalia,
quae cum ipso sunt, herbis seminalibus et lignis fructiferis
et herbis viridibus; sic ista aetate spiritualis
homo quicumque bonus minister est Christi, et eum
bene quantum potest imitatur, cum ipso populo spiritualiter
<pb n="0193"/>
pascitur sanctarum Scripturarum alimentis
et lege divina: partim ad concipiendam fecunditatem
rationum atque sermonum, tanquam herbis seminalibus;
partim ad utilitatem morum conversationis humanae,
tanquam lignis fructiferis; partim ad vigorem
fidei, spei et charitatis in vitam aeternam, tanquam
herbis viridibus, id est vigentibus, quae nullo aestu
tribulationum possint arescere. Sed spiritualis sic istis
alimentis pascitur, ut multa intelligat; carnalis autem,
id est parvulus in Christo, tanquam pecus Dei, ut
multa credat quae intelligere nondum potest: tamen
eosdem cibos omnes habent.</p>
          </div3>
<div3>
            <head>41.</head>
            <p>
 7 AETAS. Hujus autem aetatis quasi vespera, quae
utinam nos non inveniat, si tamen nondum coepit, illa
est de qua Dominus dicit: <hi>Putas cum veniet Filius hom.,
inveniet fidem super terram <note>(Luc. XVIII, 8)</note>
            </hi>? Post istam
vesperam fiet mane, cum ipse Dominus in claritate
venturus est: tunc requiescent cum Christo ab omnibus
operibus suis ii quibus dictum est, <hi>Estote perfecti,
sicut Pater vester qui in coelis est <note>(Matth. V, 48)</note>
            </hi>. Tales
enim faciunt opera bona valde. Post enim talia
opera speranda est requies in die septimo, qui vesperam
non habet. Nullo ergo modo verbis dici potest
quemadmodum Deus fecerit, et condiderit coelum et
terram et omnem creaturam quam condidit: sed ista
expositio per ordinem dierum sic indicat tanquam
historiam rerum factarum, ut praedicationem futurorum
maxime observet.
</p>
          </div3>
        </div2>

<div2>
          <head>CAPUT XXIV.-- <hi>Aetates mundi quare inaequales.</hi> </head>
<div3>
            <head>42.</head>
            <p>
 Si autem aliquem movet quod in istis aetatibus
saeculi duas aetates primas denis generationibus advertimus
explicari, tres autem consequentes singulae
quatuordecim generationibus contexuntur, sexta vero
ista nullo generationum numero definita est <note>(Matth. I,
1)</note>; facile est videre, etiam in unoquoque homine duas
primas aetates, infantiam et pueritiam, corporis sensibus
inhaerere. Qui sensus corporis quinque sunt, visus,
auditus, olfactus, gustus et tactus: quinarius
autem numerus duplicatus, quoniam duplex est sexus
humanus, unde generationes tales existunt, masculinus
et femininus; quinarius ergo, ut dixi, duplicatus
denarium numerum facit. Jamvero ab adolescentia
et deinceps, ubi ratio jam incipit in homine praevalere,
accedit quinque sensibus cognitio et actio, quibus vita
regitur et administratur, ut jam septenarius numerus
incipiat esse: qui similiter duplicatus, propter duplicem
sexum, in quatuordecim generationibus eminet
et apparet, quas habent tres aetates consequentes,
tanquam adolescentis, et juvenis, et senioris. Senectutis
vero aetas sicut in nobis nullo statuto annorum
tempore definitur, sed post quinque illas aetates quantum
quisque vixerit, senectuti deputatur: sic et in
ista aetate saeculi non apparent generationes, ut etiam
occultus sit ultimus dies, quem utiliter Dominus latere
oportere demonstravit <note>(Id. XXIV, 36)</note>.
</p>
          </div3>
        </div2>

<div2>
          <head>CAPUT XXV.-- <hi>Septem dierum attior allegoria.</hi> </head>
<div3>
            <head>43.</head>
            <p>
 Habet etiam unusquisque nostrum in bonis
<pb n="0194"/>
operibus et recta vita tanquam distinctos istos sex
dies, post quos debet quietem sperare. Primo die lucem
fidei, quando prius visibilibus credit, propter
quam fidem Dominus visibiliter apparere dignatus
est. Secundo die tanquam firmamentum disciplinae,
quo discernit inter carnalia et spiritualia, sicut inter
aquas inferiores et superiores. Tertio die, quo mentem
suam ad ferendos bonorum operum fructus,
a labe et fluctibus tentationum carnalium, tanquam
aridam terram a perturbationibus maris secernit, ut
jam possit dicere, <hi>Mente servio legi Dei, carne autem
legi peccati <note>(Rom. VII, 25)</note>
            </hi>. Quarto die, quo jam in illo
firmamento disciplinae spirituales intelligentias operatur
atque distinguit, videt quae sit incommutabilis veritas,
quae tanquam sol fulget in anima; et quemadmodum
anima ipsius veritatis particeps fiat, et corpori
ordinem et pulchritudinem praestet, tanquam luna
illuminans noctem; et quemadmodum stellae omnes,
scilicet intelligentiae spirituales, in hujus vitae obscuritate
tanquam in nocte micent et fulgeant. Quarum
rerum notitia fortior effectus incipiat quinto die in
actionibus turbulentissimi saeculi, tanquam in aquis
maris operari, propter utilitatem fraternae societatis;
et de corporalibus actionibus, quae ad ipsum mare
pertinent, id est ad hanc vitam, producere animarum
vivarum reptilia, id est opera quae prosint animis vivis;
et cetos magnos, id est fortissimas actiones,
quibus fluctus saeculi dirumpuntur et contemnuntur,
et volatilia coeli, id est voces coelestia praedicantes.
Sexto autem die producat de terra animam vivam, id
est de ipsa stabilitate mentis suae ubi spirituales habet
fructus, id est bonas cogitationes, motus omnes
animi sui regat, ut sit in illo anima viva, id est rationi
et justitiae serviens, non temeritati atque peccato. Ita
fiat etiam homo ad imaginem et similitudinem Dei,
masculus et femina, id est intellectus et actio, quorum
copulatione spiritualis fetus terram impleat, id
est carnem subjiciat, et caetera quae jam in hominis
perfectione superius dicta sunt. In istis autem tanquam
diebus vespera est in ipsa perfectione singulorum
operum, et mane in inchoatione consequentium.
Post istorum quasi sex dierum opera bona valde, speret
homo quietem perpetuam, et intelligat quid sit, <hi>Requievit Deus septimo die ab omnibus operibus suis:</hi> 
quia et ipse in nobis haec bona operatur, qui ut operemur
jubet; et ipse recte requiescere dicitur, quia
post haec omnia opera requiem nobis ipse praestabit.
Quomodo enim recte dicitur paterfamilias aedificare
domum, cum hoc non opere suo faciat, sed eorum
quibus servientibus imperat; sic recte dicitur et ab
operibus requiescere, cum post perfectionem fabricae,
illis quibus imperabat permittit ut vacent, et jucundo
otio perfruantur.
</p>
          </div3>
        </div2>
      </div1>

<div1>
        <head> <hi>LIBER SECUNDUS.</hi> Persequitur expositionem Geneseos ab hoc vers. 4. cap. 2: <hi>Hic liber creaturae coeli et terrae,</hi> etc., usque ad illum quo Adam et Eva de Paradiso ejiciuntur. Ad extremum, Ecclesiae dogmata cum Manichaeorum erroribus confert.</head>
<div2>
          <head>CAPUT PRIMUM.-- <hi>Recitatio secundi et tertii capitis Geneseos.</hi> </head>
<div3>
            <head>1.</head>
            <p>
 Post enumerationem et expositionem dierum
<pb n="0195"/>septem, interposita est quasi quaedam conclusio, et
appellatus est liber creaturae coeli et terrae, quidquid
superius dictum est, cum sit parva pars libri: sed
ideo sic meruit vocari, quia universi saeculi a capite
usque ad finem quasi brevis quaedam imago in his
diebus septem figurata est. Deinde incipit de homine
diligentius narrari. Quae omnis narratio non aperte,
sed figurate explicatur, ut exerceat mentes quaerentium
veritatem, et spirituali negotio a negotiis carnalibus
avocet. Sic enim se continet: <hi>Hic est liber
creaturae coeli et terrae, cum factus esset dies quo fecit
Deus coelum et terram, et omnia viridia agri, antequam
essent super terram, et omne pabulum agri, antequam
germinaret. Nondum enim pluerat Deus super terram,
nec erat homo qui operaretur in ea. Fons autem ascendebat
de terra, et irrigabat omnem faciem terrae. Et
tunc finxit Deus hominem de limo terrae, et insufflavit
in faciem ejus flatum vitae, et factus est homo in animam
viventem. Et tunc plantavit Deus paradisum in
Eden ad orientem, et posuit ibi hominem quem finxerat.
Et produxit adhuc Deus de terra omne lignum formosum
ad aspectum, et bonum ad escam: et lignum vitae
plantavit in medio paradisi, et lignum scientiae boni et
mali. Flumen autem prodibat ex Eden, et irrigabat
paradisum: quod inde dividitur in quatuor partes. Nomen
uni Phison; hoc est quod circuit totam terram
Evilath, ibi est aurum, aurum autem terrae illius optimum</hi>;
 <hi>ibi est carbunculus et lapis prasinus. Et nomen
secundi fluminis Geon; hoc circuit totam terram Aethiopiae.
Et flumen tertium Tigris; hoc est quod vadit contra
Assyrios. Et flumen quartum dicitur Euphrates. Et
sumpsit Dominus Deus hominem quem fecerat, et posuit
eum in paradiso, ut operaretur ibi, et custodiret
eum. Et praecepit Dominus Deus Adae, dicens: Ex omni
ligno quod est in paradiso, edes ad escam; de ligno
autem scientiae boni et mali non edetis ab eo: qua die
enim ederitis ab illo, morte moriemini. Et dixit Dominus
Deus: Non est bonum esse hominem solum, faciamus
ei adjutorium simile sibi. Et quaecumque finxerat
Deus ex omni genere pecorum, et ex omni genere bestiarum
agri, et ex omni genere volatilium volantium
sub coelo, perduxit ea ad Adam, ut videret quid ea vocaret:
et quod vocavit ea omnia Adam animam vivam,
hoc est nomen ejus. Et post haec vocavit Adam nomina
omnium pecorum, et omnium avium coeli, et omnium
bestiarum agri; et secundum quod vocavit ea Adam,
hoc est nomen eorum usque in hodiernum diem. Ipsi
autem Adae nondum fuit adjutorium simile illi. Et immisit
Deus soporem in Adam, et obdormivit: et sumpsit
<pb n="0196"/>
Deus unam de costis ejus, et implevit locum ejus carne,
et formavit Deus costam quam accepit ab Adam in mulierem.
Et adduxit illam ad Adam, ut videret quid eam
vocaret. Et dixit Adam, Hoc nunc os ex ossibus meis,
et caro de carne mea: haec vocabitur mulier, quoniam
de viro suo sumpta est</hi>; <hi>et haec erit mihi adjutorium.
Propter hoc relinquet homo patrem et matrem, et adjungetur 
 uxori suae; et erunt duo in carne una. Et
erant ambo nudi, Adam et mulier ejus, et non confundebantur.</hi> </p>
          </div3>
<div3>
            <head>2.</head>
            <p>
 <hi>Serpens autem erat sapientior omnium bestiarum,
quae erant super terram, quas fecerat Dominus Deus.
Et dixit serpens ad mulierem: Quare dixit Deus ne
edatis ab omni ligno quod est in paradiso? Et dixit
mulier ad serpentem: Ex omni ligno quod est in paradiso
edemus; a fructu autem ligni quod est in medio paradisi,
dixit Deus ne edamus, sed neque tangamus, ne
moriamur. Et dixit serpens mulieri: Non morte moriemini;
sciebat enim Deus quia qua die manducaveritis
ex illo, aperientur oculi vestri, et eritis sicut dii, scientes
bonum et malum. Et vidit mulier quia bonum est
lignum in escam, et quia bonum est oculis ad videndum
et cognoscendum; et sumpsit fructum de ligno illo, et
manducavit, et dedit viro suo; et accepit Adam, et
manducavit: et aperti sunt oculi eorum, et tunc scierunt
quia nudi erant; et sumpserunt sibi folia fici, et fecerunt
sibi succinctoria. Et cum audissent vocem Domini deambulantis
in paradiso ad vesperam, absconderunt se
Adam et mulier ejus ab ante faciem Domini Dei</hi>, <hi>ad
illam arborem quae erat in medio paradiso. Et vocavit
Dominus Deus Adam, et dixit illi: Adam, ubi es? Et
dixit ille: Vocem tuam audivi, Domine, in paradiso,
et timui, et abscondi me, quia nudus sum. Et dixit Dominus
Deus: Quis nuntiavit tibi, quia nudus es, nisi
quia ab illa arbore de qua dixeram tibi ex illa sola non
manducare, ex illa manducasti? Et dixit Adam: Mulier
quam dedisti mihi</hi>, <hi>dedit ut ederem, et manducavi.
Et dixit Deus mulieri: Quid hoc fecisti? Et dixit mulier:
Serpens seduxit me, et manducavi. Et dixit Dominus
Deus serpenti: Quia hoc fecisti, maledictus tu
ab omni pecore, et omni genere bestiarum. Pectore et
ventre repes, et terram manducabis omnibus diebus vitae
tuae. Et inimicitiam ponam inter te et mulierem, et inter
semen tuum, et inter semen illius. Ipsa tuum observabit
caput, et tu ejus calcaneum. Et mulieri dixit: Multiplicans
multiplicabo dolores tuos, et suspiria tua, et in doloribus
paries filios tuos; et ad virum tuum conversio
tua, et ille tui dominabitur. Et tunc dixit Deus ad
<pb n="0197"/>
Adam: Quia audisti vocem mulieris tuae, et manducasti
de ligno de quo praeceperam tibi, ex illo solo ne ederes,
maledicta terra erit tibi in omnibus operibus tuis, et in
tristitia et gemitu tuo manducabis ex ea omnibus diebus
vitae tuae. Spinas et tribulos germinabit tibi, et edes pabulum
agri tui. In sudore vultus tui edes panem tuum,
donec revertaris in terram, de qua sumptus es; quia
terra es, et in terram ibis. Et tunc Adam imposuit nomen
uxori suae, Vita; quia mater est omnium vivorum.
Et tunc fecit Dominus Deus Adae et mulieri ejus tunicas
pelliceas, et induit illos. Et dixit: Ecce Adam factus
est tanquam unus ex nobis, ad scientiam cognoscendi
bonum et malum. Et tunc ne porrigeret manum suam
Adam ad arborem vitae et sumeret sibi inde, et ederet et
viveret in aeternum, dimisit eum Dominus Deus de paradiso
suavitatis, ut operaretur terram de qua et sumptus
fuerat. Et ejectus foras de paradiso, moratus est contra
paradisum voluptatis. Et Cherubim et illam flammeam
frameam quae versatur, posuit Deus ad custodiendam
viam arboris vitae.</hi> 
</p>
          </div3>
        </div2>

<div2>
          <head>CAPUT II.-- <hi>Genesis ad litteram ubique non potest exponi.</hi> </head>
<div3>
            <head>3.</head>
            <p>
 Haec secreta verborum si non reprehendentes
et accusantes, sed quaerentes et reverentes Manichaei
mallent discutere, non essent utique Manichaei; sed
daretur petentibus, et quaerentes invenirent, et pulsantibus
aperiretur. Plures enim quaestiones in hoc
sermone proponunt, qui diligentia pia quaerunt, quam
isti miseri atque impii: sed hoc interest, quod illi
quaerunt ut inveniant, isti nihil laborant, nisi non
invenire quod quaerunt. Hic ergo totus sermo primo
secundum historiam discutiendus est, deinde secundum
prophetiam. Secundum historiam facta narrantur,
secundum prophetiam futura praenuntiantur. Sane
quisquis voluerit omnia quae dicta sunt, secundum litteram
accipere, id est non aliter intelligere quam
littera sonat, et potuerit evitare blasphemias, et omnia
congruentia fidei catholicae praedicare, non solum ei
non est invidendum, sed praecipuus multumque laudabilis
intellector habendus est. Si autem nullus exitus
datur, ut pie et digne Deo quae scripta sunt intelligantur,
nisi figurate atque in aenigmatibus proposita ista
credamus; habentes auctoritatem apostolicam, a quibus
tam multa de libris Veteris Testamenti solvuntur
aenigmata, modum quem intendimus teneamus, adjuvante
illo qui nos petere, quaerere et pulsare adhortatur <note>(Matth. VII, 7)</note>;
ut omnes istas figuras rerum secundum
catholicam fidem, sive quae ad historiam,
sive quae ad prophetiam pertinent, explicemus, non
praejudicantes meliori diligentiorique tractatui, sive
per nos, sive per alios quibus Dominus revelare
dignatur.
</p>
          </div3>
        </div2>

<div2>
          <head>CAPUT III.-- <hi>Viride agri quid designat, vers. 5, cap</hi> 2.</head>
<div3>
            <head>4.</head>
            <p>
 <hi>Factus est ergo dies, quo die fecit Deus coelum et
terram, et omne viride agri, antequam essent super terram</hi>,
 <hi>et omne pabulum agri.</hi> Superius septem dies
numerantur, nunc unus dicitur dies, quo die fecit Deus
coelum et terram, et omne viride agri, et omne pabulum,
<pb n="0198"/>
cujus diei nomine omne tempus significari bene
intelligitur. Fecit enim Deus omne tempus simul cum
omnibus creaturis temporalibus, quae creaturae visibiles
coeli et terrae nomine significantur. Movere autem
nos debet ad quaerendum, quod cum diem, qui factus
est, et coelum, et terram nominasset adjecit etiam, <hi>viride agri, et omne pabulum.</hi> 
 Non enim quando dictum
est, <hi>In principio fecit Deus coelum et terram,</hi> tunc dictum
est, factum esse omne viride agri et pabulum:
manifeste enim legitur, quod tertio die factum est
omne viride et pabulum agri. Quod autem dictum est, <hi>In principio fecit Deus coelum et terram,</hi> 
 non pertinet ad
aliquem dierum ex illis septem diebus. Adhuc enim
vel materiam ipsam unde facta sunt omnia, coeli et
terrae nomine nuncupabat: vel certe prius totam creaturam,
coeli et terrae nomine proposuerat dicendo, <hi>In
principio fecit Deus coelum et terram;</hi> et postea particulatim
per ordinem dierum sicut oportebat, propter
prophetiam, quam in primo libro commemoravimus,
Dei opera exsecutus exposuit. Quid sibi ergo vult quod
nunc nominato coelo et terra, addidit, <hi>viride agri et
pabulum,</hi> et tacuit caetera tam multa, quae sunt in
coelo et in terra, vel etiam in mari; nisi quia viride
agri invisibilem creaturam vult intelligi, sicut est
anima? Ager enim solet in Scripturis figurate mundus
appellari. Nam et ipse Dominus, <hi>Ager est hic,</hi> inquit, <hi>mundus 
 <note>(Matth. XIII, 38)</note>
            </hi>, cum illam parabolam exponeret,
ubi bono semini sunt commixta zizania. Viride
ergo agri spiritualem atque invisibilem creaturam dicit,
propter vigorem vitae, et nomine pabuli utique propter
vitam bene hoc ipsum interpretamur.</p>
          </div3>
<div3>
            <head>5.</head>
            <p>
 Deinde quod addidit, <hi>antequam essent super terram,</hi> 
intelligitur antequam anima peccaret. Terrenis
enim cupiditatibus sordidata, tanquam super terram
nata, vel super terram esse, recte dicitur: ideoque addidit, <hi>Nondum enim pluerat Deus supra terram.</hi> 
</p>
          </div3>
        </div2>

<div2>
          <head>CAPUT IV.-- <hi>Quid sit,</hi> Nondum pluerat super terram, <hi>vers.</hi> 5.</head>
<p>Quia et nunc viride agri Deus facit, sed pluendo
super terram, id est, facit animas revirescere per
verbum suum; sed de nubibus eas irrigat, id est de
Scripturis Prophetarum et Apostolorum. Recte autem
appellantur nubes, quia verba ista quae sonant et percusso
aere transeunt, addita etiam obscuritate allegoriarum
quasi aliqua caligine obducta, velut nubes
fiunt: quae dum tractando exprimuntur, bene intelligentibus
tanquam imber veritatis infunditur. Sed hoc
nondum erat antequam anima peccaret; id est, antequam
viride agri esset super terram. <hi>Nondum enim
pluerat Deus super terram, nec erat homo qui operaretur
in ea.</hi> Laboranti enim homini in terra imber de nubibus
est necessarius, de quibus nubibus jam dictum est.
Post peccatum autem homo laborare coepit in terra,
et necessarias habere illas nubes. Ante peccatum vero,
cum viride agri et pabulum fecisset Deus, quo nomine
invisibilem creaturam significari diximus, irrigabat
<pb n="0199"/>
eam fonte interiore, loquens in intellectum ejus: ut non
extrinsecus verba exciperet, tanquam ex supradictis
nubibus pluviam; sed fonte suo, hoc est de intimis
suis manante veritate, satiaretur.</p>
</div2>

<div2>
          <head>CAPUT V.-- <hi>Fons irrigans terram allegorice. Superbia quid sit.</hi> </head>
<div3>
            <head>6.</head>
            <p>
 <hi>Fons enim ascendebat,</hi> inquit, <hi>de terra, et irrigabat
omnem faciem terrae.</hi> De terra scilicet de qua dicitur: <hi>Spes mea es tu, portio mea in terra viventium <note>(Psal. CXLI, 6)</note>
            </hi>.
Quando autem anima tali fonte irrigabatur,
nondum per superbiam projecerat intima
sua. <hi>Initium</hi> enim <hi>superbiae hominis apostatare a Deo.</hi> 
Et quoniam in exteriora per superbiam tumescens
coepit non irrigari fonte intimo, bene insultatur illi
verbis propheticis, et dicitur: <hi>Quid superbit terra
et cinis? Quoniam in vita sua projecit intima sua <note>(Eccli.
X, 14, 9, 10)</note>
            </hi>. Quid est enim superbia aliud, nisi deserto
secretario conscientiae foris videri velle quod
non est? Et ideo laborans jam in terra necessariam
habet pluviam de nubibus, id est doctrinam de humanis
verbis, ut etiam hoc modo possit ab illa ariditate
revirescere, et iterum fieri viride agri. Sed utinam
vel pluviam veritatis de ipsis nubibus libenter excipiat.
Nam propter illam Dominus noster nubilum
carnis nostrae dignatus assumere, imbrem sancti Evangelii
largissimum infudit, promittens etiam quod si
quis biberit de aqua ejus, rediet ad illum intimum
fontem, ut forinsecus non quaerat pluviam. Dicit enim: <hi>Fiet in eo fons aquae salientis in vitam aeternam 
 <note>(Joan.
IV, 14)</note>
            </hi>. Iste, credo, fons ante peccatum ascendebat de
terra, et irrigabat omnem faciem terrae, quia interior
erat, et nubium non desiderabat auxilium: <hi>Nondum
enim pluerat Deus super terram, nec erat homo qui
operaretur in ea.</hi> Cum enim dixisset, <hi>Nondum enim
pluerat Deus super terram,</hi> subjecit et causam quare
nondum pluerat: quia <hi>non erat homo qui operaretur
in ea.</hi> Tunc autem homo coepit operari in terra, cum
post peccatum de beata vita dimissus est, qua in paradiso
fruebatur. Sic enim scriptum est: <hi>Et dimisit
eum Dominus Deus de paradiso suavitatis, ut operaretur
terram de qua et sumptus fuerat:</hi> unde suo loco requiremus <note>(Infra, cap. 22)</note>.
Quod nunc ad hoc commemoravi,
ut intelligeremus laboranti homini in terra, id
est in peccatorum ariditate constituto, necessariam
esse de humanis verbis divinam doctrinam, tanquam
de nubibus pluviam. Talis autem scientia destruetur.
Videmus enim nunc in aenigmate, tanquam in nubilo
saginam quaerentes: tunc autem facie ad faciem <note>(I Cor. XIII, 8, 12)</note>,
quando universa facies terrae nostrae
interiore fonte aquae salientis irrigabitur. Nam si
fontem aliquem hujus visibilis aquae voluerimus intelligere,
de quo dictum est, <hi>Fons autem ascendebat de
terra, et irrigabat omnem faciem terrae;</hi> non est verisimile
quod cum tam multi fontes perennes, sive rivorum,
sive fluviorum per universam terram inveniantur,
solus ille siccaverit, qui irrigabat omnem faciem
terrae.
</p>
          </div3>
        </div2>

<div2>
          <head>CAPUT VI.-- <hi>Invisibilia quibus vocabulis signantur.</hi> </head>
<div3>
            <head>7.</head>
            <p>
 Sub his ergo paucis verbis universa creatura
<pb n="0200"/>nobis insinuata est ante peccatum animae. Nomine
enim coeli et terrae universa visibilis creatura significata
est; et nomine diei, universum tempus; et nomine
viridium et pabuli agri, creatura invisibilis; et
nomine fontis ascendentis et irrigantis omnem faciem
terrae, inundatio veritatis animam satians ante peccatum.
Dies autem iste, cujus nomine universum tempus
significari diximus, insinuat nobis non solum visibilem,
sed etiam invisibilem creaturam tempus posse sentire:
quod de anima nobis manifestatur, quae tanta varietate
affectionum suarum, et ipso lapsu quo misera facta
est, et reparatione qua rursus in beatitatem redit,
tempore mutari posse convincitur. Et ideo non dictum
est, <hi>Cum factus esset dies, quo die fecit Deus coelum et
terram,</hi> tantum; quibus nominibus visibilis creatura
intimatur: sed additum est etiam, <hi>viride, et pabulum
agri;</hi> quo nomine invisibilem creaturam, propter
vigorem et vitam, significari diximus, sicuti est anima.
Et ita dictum est, <hi>Cum factus esset dies, quo die fecit
Deus coelum et terram, et omne viride, et pabulum agri:</hi> 
ut sic intelligeremus non solum visibilem, sed etiam
invisibilem creaturam pertinere ad tempus, propter
mutabilitatem; quia solus Deus incommutabilis est,
qui est ante tempora.
</p>
          </div3>
        </div2>

<div2>
          <head>CAPUT VII.-- <hi>Limus quid habeat mysterii.</hi> </head>
<div3>
            <head>8.</head>
            <p>
 Nunc videamus post universae creaturae insinuationem
tam visibilis quam invisibilis, et universale
beneficium divini fontis erga invisibilem creaturam,
quid de homine specialiter intimetur, quod ad nos
maxime pertinet. Primo enim quod de limo terrae
Deus hominem finxit, solet habere quaestionem qualis
ille limus fuerit, vel quae materia nomine limi significata
sit. Illi autem inimici veterum Librorum, omnia
carnaliter intuentes, et propterea semper errantes,
etiam hoc reprehendere mordaciter solent, quod de
limo Deus hominem finxit. Dicunt enim: Quare de
limo fecit Deus hominem? an defuerat ei melior et
coelestis materia, unde hominem faceret, ut de labe
terrena tam fragilem mortalemque formaret? Non intelligentes
primo quam multis significationibus vel
terra vel aqua in Scripturis ponatur: limus enim aquae
et terrae commixtio est. Dicimus enim tabidum et
fragile et morti destinatum corpus humanum post
peccatum esse coepisse. Non enim in nostro corpore
isti exhorrescunt nisi mortalitatem, quam damnatione
meruimus. Quid autem mirum, aut difficile Deo,
etiamsi de limo istius terrae hominem fecit, tale tamen
corpus ejus efficere, quod corruptioni non subjaceret,
si homo praeceptum Dei custodiens peccare noluisset?
Si enim speciem coeli ipsius de nihilo, vel de informi
materia dicimus factam, quia omnipotentem artificem
credimus; quid mirum si corpus, quod de limo qualicumque
factum est, potuit ab omnipotenti artifice tale
fieri, ut nulla molestia, nulla indigentia cruciaret hominem
ante peccatum, et nulla corruptione tabesceret?</p>
          </div3>
<div3>
            <head>9.</head>
            <p>
 Itaque superflue quaeritur unde hominis corpus
Deus fecerit; si tamen nunc de corporis formatione
<pb n="0201"/>
dicitur. Sic enim nonnullos nostros intelligere accepi,
qui dicunt, posteaquam dictum est, <hi>Finxit Deus hominem
de limo terrae;</hi> propterea non additum, Ad
imaginem et similitudinem suam, quoniam nunc de
corporis formatione dicitur. Tunc autem homo interior
significabatur, quando dictum est: <hi>Fecit Deus hominem
ad imaginem et similitudinem Dei</hi>. Sed etiamsi
nunc quoque hominem ex corpore et anima factum
intelligamus, ut non alicujus novi operis inchoatio,
sed superius breviter insinuati diligentior retractatio
isto sermone explicetur; si ergo, ut dixi, hominem
hoc loco ex corpore et anima factum intelligamus,
non absurde ipsa commixtione limi nomen accepit.
Sicut enim aqua terram colligit, et conglutinat, et
continet, quando ejus commixtione limus ejus efficitur;
sic anima corporis materiam vivificando in unitatem
concordem conformat, et non permittit labi
et resolvi.
</p>
          </div3>
        </div2>

<div2>
          <head>CAPUT VIII.-- <hi>Insufflatio spiritus quid. Quid in Scripturis dicatur spiritus hominis.</hi> </head>
<div3>
            <head>10.</head>
            <p>
 Quod autem scriptum est, <hi>Et insufflavit in eum
spiritum vitae, et factus est homo in animam viventem:</hi> 
si adhuc corpus solum erat, animam adjunctam corpori
hoc loco intelligere debemus; sive quae jam facta
erat, sed tanquam in ore Dei erat, id est in ejus veritate
vel sapientia, unde tamen non recessit quasi locis
separata, quando insufflata est; non enim Deus loco
continetur, sed ubique praesens est: sive tunc anima
facta est, quando in illud figmentum Deus insufflavit
spiritum vitae, ut illa insufflatio ipsam operationem
Dei significet, qua fecit animam in homine Spiritu
potentiae suae. Si autem homo ille qui factus erat, jam
corpus et anima erat; ipsi animae sensus est additus
ista insufflatione, cum factus est homo in animam
viventem: non quia illa insufflatio conversa est in
animam viventem, sed operata est in animam viventem.
Nondum tamen spiritualem hominem debemus
intelligere, qui factus est in animam viventem, sed
adhuc animalem. Tunc enim spiritualis effectus est,
cum in paradiso, hoc est in beata vita constitutus,
praeceptum etiam perfectionis accepit, ut verbo Dei
consummaretur. Itaque postquam peccavit, recedens
a praecepto Dei, et dimissus est de paradiso, in hoc
remansit ut animalis esset. Et ideo animalem hominem
prius agimus omnes, qui de illo post peccatum
nati sumus, donec assequamur spiritualem Adam,
id est Dominum nostrum Jesum Christum, qui peccatum
non fecit <note>(I Petr. II, 22)</note>; et ab illo recreati et
vivificati, restituamur in paradisum, ubi latro ille cum
ipso eo die meruit esse, quo vitam istam finivit <note>(Luc.
XXIII, 43)</note>. Sic enim Apostolus dicit: <hi>Sed non prius
quod spirituale est, sed quod animale, sicut scriptum
est: Factus est primus Adam in animam viventem, novissimus
Adam in spiritum vivificantem <note>(I Cor. XV,
44-46)</note>
            </hi>.</p>
          </div3>
<div3>
            <head>11.</head>
            <p>
 Sic ergo debemus intelligere hunc locum, ut
<pb n="0202"/>
non quia dictum est, <hi>Insufflavit in eum spiritum vitae,
et factus est homo in animam viventem,</hi> credamus illam
veluti partem naturae Dei in animam hominis fuisse
conversam, et cogamur dicere naturam Dei esse mutabilem:
in quo errore maxime istos Manichaeos veritas
premit. Sicut enim est mater omnium haereticorum
superbia, ausi sunt dicere quod natura Dei sit
anima. Et hinc urgentur a nobis, cum eis dicimus,
Ergo natura Dei errat et misera est, et vitiorum labe
corrumpitur et peccat; aut etiam, ut vos dicitis, naturae
contrariae sordibus inquinatur: et caetera talia
quae de natura Dei nefas est credere. Nam factam esse
animam ab omnipotente Deo, et ideo non illam esse
partem Dei vel naturam Dei, manifeste alio loco
scriptum est, dicente propheta, <hi>Et qui finxit spiritum
omnibus, ipse fecit omnia <note>(Psal. XXXII, 15)</note>
            </hi>: et alio
loco, <hi>Qui finxit spiritum hominis in ipso <note>(Zach. XII, 1)</note>
            </hi>.
Ergo factum esse spiritum hominis, manifeste his
testimoniis approbatur. Spiritus autem hominis in
Scripturis dicitur ipsius animae potentia rationalis,
qua distat a pecoribus, et eis naturae lege dominatur.
De quo dicit Apostolus: <hi>Nemo scit quae sunt hominis,
nisi spiritus hominis qui in ipso est <note>(I Cor. II, 11)</note>
            </hi>. Ne
forte si probaretur his testimoniis animam factam
esse, non deessent qui dicerent spiritum hominis non
esse factum, et ipsum arbitrarentur esse naturam Dei,
et in ipsum dicerent partem Dei esse conversam, cum
illa insufflatio Dei facta est. Quod sana doctrina similiter
respuit, quia et ipse spiritus hominis cum aliquando
errat, et aliquando prudenter sapit, mutabilem
se esse clamat: quod nullo modo de natura Dei fas
est credere. Non autem potest majus signum esse
superbiae, quam ut dicat se humana anima hoc esse
quod Deus est, cum adhuc sub tantis vitiorum et miseriarum
molibus gemat.
</p>
          </div3>
        </div2>

<div2>
          <head>CAPUT IX.-- <hi>Paradisi deliciae quid allegorice.</hi> </head>
<div3>
            <head>12.</head>
            <p>
 Nunc jam videamus ipsam beatitudinem hominis,
quae paradisi nomine significatur: nam quoniam
in nemoribus deliciosa quies hominum esse solet, et
corporeis sensibus nostris de oriente lumen oritur,
coelumque consurgit, quod superius corpus est nostro
corpore atque excellentius; propterea his verbis etiam
spirituales deliciae, quas habet beata vita, figurate
explicantur, et ad orientem paradisus plantatur. Intelligamus
autem nostra gaudia spiritualia significare
omne lignum formosum ad aspectum intelligentiae, et
bonum ad escam quae non corrumpitur, qua beatae
animae pascuntur: nam et Dominus dicit, <hi>Operamini
escam quae non corrumpitur <note>(Joan. VI, 27)</note>
            </hi>; ut est omnis
ratio, quae cibus est animae. Ad orientem, lucem sapientiae
in Eden, id est in deliciis immortalibus et
intelligibilibus. Nam deliciae, vel voluptas, vel epulum
hoc verbo significari dicitur, si ex hebraeo in latinum
interpretetur. Positum est autem sic sine interpretatione,
ut aliquem locum significare videatur, magisque
figuratam faciat locutionem. Productum autem
ex terra omne illud lignum accipimus omne illud gaudium
<pb n="0203"/>
spirituale; id est, supereminere terrae, et non
involvi atque obrui terrenarum cupiditatum implicamentis.
Lignum autem vitae plantatum in medio
paradisi, sapientiam illam significat, qua oportet ut
intelligat anima, in meditullio quodam rerum se esse
ordinatam, ut quamvis subjectam sibi habeat omnem
naturam corpoream, supra se tamen esse intelligat
naturam Dei: et neque in dexteram declinet, sibi
arrogando quod non est; neque ad sinistram, per
negligentiam contemnendo quod est: et hoc est lignum
vitae plantatum in medio paradisi. Ligno autem scientiae
boni et mali, ipsa item medietas animae et ordinata
integritas significatur: nam et ipsum lignum in
medio paradisi plantatum est; et ideo lignum dignoscentiae
boni et mali dicitur, quia si anima quae debet
in ea quae anteriora sunt se extendere, id est in Deum,
et ea quae posteriora sunt oblivisci <note>(Philipp. III, 13)</note>,
id est corporeas voluptates, ad seipsam deserto Deo
conversa fuerit, et sua potentia tanquam sine Deo frui
voluerit, intumescit superbia, quod est initium omnis
peccati. Et cum hoc ejus peccatum poena fuerit consecuta,
experiendo discit quid intersit inter bonum
quod deseruit, et malum in quod cecidit. Et hoc ei
erit gustasse de fructu arboris dignoscentiae boni et
mali. Praecipitur ergo illi ut de omni ligno quod est
in paradiso edat, ex ligno autem in quo est dignoscentia
boni et mali non edat; id est, non sic eo
fruatur, ut ipsam ordinatam integritatem naturae suae,
quasi manducando violet atque corrumpat.
</p>
          </div3>
        </div2>

<div2>
          <head>CAPUT X.-- <hi>Flumina quatuor quid notent.</hi> </head>
<div3>
            <head>13.</head>
            <p>
 Flumen autem quod procedebat ex Eden, id
est ex deliciis et voluptate et epulis, quod flumen a
propheta significatur in Psalmis, cum dicit, <hi>Torrente
voluptatis tuae potabis eos <note>(Psal. XXXV, 9)</note>
            </hi>; hoc est
enim Eden, quod latine voluptas dicitur: dividitur
in quatuor partes, et quatuor virtutes significat, prudentiam,
fortitudinem, temperantiam, justitiam. Dicitur
autem Phison ipse esse Ganges, Geon autem
Nilus, quod etiam in Jeremia propheta animadverti
potest: nunc aliis nominibus appellantur. Sicut nunc
Tiberis dicitur fluvius, qui prius Albula dicebatur.
Tigris vero et Euphrates etiam nunc eadem nomina
tenent: quibus tamen nominibus virtutes, ut dixi, spirituales
significantur; quod etiam ipsorum nominum
interpretatio docet, si quis hebraeam linguam vel
syram consideret. Sicut Jerusalem quamvis sit visibilis
et terrenus locus, significat tamen civitatem
pacis spiritualiter: et Sion quamvis sit mons in terra,
speculationem tamen significat; et hoc nomen in
Scripturarum allegoriis ad spiritualia intelligenda saepe
transfertur: et ille qui descendebat ab Jerusalem in
Jericho, sicut Dominus dicit, et in via vulneratus,
saucius et semivivus relictus est a latronibus <note>(Luc.
X, 30)</note>, utique locos istos terrarum, quamvis secundum
historiam in terra inveniantur, spiritualiter cogit
intelligi.</p>
          </div3>
<div3>
            <head>14.</head>
            <p>
 Prudentia ergo, quae significat ipsam contemplationem
veritatis ab omni ore humano alienam, quia
est ineffabilis, quam si eloqui velis, paruTis eam potius
<pb n="0204"/>
quam paris, quia ibi audivit et Apostolus ineffabilia
verba quae non licet homini loqui <note>(II Cor. XII, 4)</note>:
haec ergo prudentia terram circumit, quae habet aurum,
et carbunculum, et lapidem prasinum, id est
disciplinam vivendi, quae ab omnibus terrenis sordibus,
quasi decocta nitescit, sicut aurum optimum; et
veritatem, quam nulla falsitas vincit, sicut carbunculi
fulgor nocte non vincitur; et vitam aeternam, quae
viriditate lapidis prasini significatur, propter vigorem
qui non arescit. Fluvius autem ille qui circuit terram
Aethiopiam multum calidam atque ferventem, significat
fortitudinem calore actionis alacrem atque impigram.
Tertius autem Tigris vadit contra Assyrios, et
significat temperantiam, quae resistit libidini, multum
adversanti consiliis prudentiae: unde plerumque in
Scripturis Assyrii adversariorum loco ponuntur. Quartus
fluvius non dictum est contra quid vadat, aut quam
terram circumeat: justitia enim ad omnes partes animae
pertinet, quia ipsa ordo et aequitas animae est,
qua sibi ista tria concorditer copulantur; prima, prudentia;
secunda, fortitudo; tertia, temperantia; et in
ista tota copulatione atque ordinatione justitia.
</p>
          </div3>
        </div2>

<div2>
          <head>CAPUT XI.-- <hi>Opera hominis in paradiso: mulier in adjutorium facta.</hi> </head>
<div3>
            <head>15.</head>
            <p>
 Quod autem ita constitutus est homo in paradiso,
ut operaretur et custodiret; operatio illa laudabilior
laboriosa non erat. Alia est namque in paradiso
operatio, et alia in terra, quo post peccatum damnatus
est. Ex eo autem quod additum est, <hi>et custodiret;</hi> 
significatum est qualis illa operatio erat. Namque in
tranquillitate beatae vitae, ubi mors non est, omnis
opera est custodire quod tenes. Accipit etiam praeceptum,
de quo superius jam tractavimus <note>(Supra, c. 9)</note>.
Quod praeceptum, quoniam sic concluditur, ut non ad
unum loquatur; sic enim dicit, <hi>Qua die autem manducaveritis,
morte moriemini;</hi> incipit exponi quomodo sit
facta femina: et facta dicitur in adjutorium viri, ut
copulatione spirituali spirituales fetus ederet, id est
bona opera divinae laudis; dum ille regit, haec obtemperat;
ille a sapientia regitur, haec a viro. Caput enim
viri Christus, et caput mulieris vir <note>(I Cor. XI, 3)</note>.
Ideoque dicitur: <hi>Non est bonum solum hominem esse.</hi> 
Adhuc enim erat, quod fieret, ut non solum anima
corpori dominaretur, quia corpus servilem locum
obtinet, sed etiam virilis ratio subjugaret sibi animalem
partem suam, per quod adjutorium imperaret
corpori. Ad hujus rei exemplum femina facta est,
quam rerum ordo subjugat viro; ut quod in duobus
hominibus evidentius apparet, id est in masculo et femina,
etiam in uno homine considerari possit: ut appetitum
animae, per quem de membris corporis operamur,
habeat mens interior tanquam virilis ratio
subjugatum, et justa lege modum imponat adjutorio
suo, sicut vir debet feminam regere, nec eam permittere
<pb n="0205"/>
dominari in virum; quod ubi contingit, perversa
et misera domus est.</p>
          </div3>
<div3>
            <head>16.</head>
            <p>
 Primo ergo demonstravit Deus homini quanto
melior esset pecoribus, et omnibus irrationabilibus
animantibus: et hoc significat quod dictum est, adducta
esse ad illum omnia animantia, ut videret quid ea
vocaret, et eis nomina imponeret. Ex hoc enim apparet
ipsa ratione hominem meliorem esse quam pecora,
quod distinguere et nominatim ea discernere,
nonnisi ratio potest, quae de ipsis judicat. Sed haec
facilis ratio est; cito enim homo intelligit se meliorem
esse pecoribus: illa est difficilis ratio, qua intelligit
in seipso aliud esse rationale quod regit, aliud animale
quod regitur.
</p>
          </div3>
        </div2>

<div2>
          <head>CAPUT XII.-- <hi>Sopito Adae juncta Eva. Quid sibi velit.</hi> </head>
<p>Et quoniam haec secretiore sapientia videt, ipsam
visionem secretam nomine soporis significari arbitror,
quem immisit Deus in Adam, quando ei mulier facta
est. Ut enim hoc videatur, non est opus oculis istis
corporeis, sed quanto quisque ab istis visibilibus rebus
in interiora intelligentiae secesserit (hoc est autem
quasi obdormiscere), tanto melius et sincerius illud
videt. Ipsa enim cognitio, qua intelligitur in nobis
aliud esse quod ratione dominetur, aliud quod rationi
obtemperet; ipsa ergo cognitio veluti effectio mulieris
est de costa viri, propter conjunctionem significandam.
Deinde, ut quisque huic suae parti recte dominetur,
et fiat quasi conjugalis in seipso, ut caro non
concupiscat adversus spiritum, sed spiritui subjugetur,
id est concupiscentia carnalis non adversetur
rationi, sed potius obtemperando desinat esse carnalis,
opus habet perfecta sapientia. Cujus contemplatio
quia interior est et secretior, et ab omni sensu corporis
remotissima, convenienter etiam ista soporis
nomine intelligi potest. Tunc enim ordinatissime caput
mulieris vir est, cum caput viri est Christus, qui
Sapientia est Dei.</p>
<div3>
            <head>17.</head>
            <p>
 Sane in locum illius costae carnem adimplevit,
ut hoc nomine insinuaretur dilectionis affectus, quo
diligit unusquisque animam suam, et non est durus ut
eam contemnat; quod diligit quisque cui praeest. Non
enim sic nominata est caro isto loco, ut carnalem
concupiscentiam significet; sed isto modo potius quo
propheta dicit auferri populo cor lapideum, et dari
cor carneum <note>(Ezech. XI, 19)</note>. Hoc modo enim dicit
etiam Apostolus: <hi>Non in tabulis lapideis, sed in tabulis
cordis carnalibus <note>(II Cor. III, 3)</note>
            </hi>. Aliud est quippe
propria locutio, aliud figurata, qualis ista est quam
tractamus modo. Quapropter etsi visibilis femina secundum
historiam de corpore viri primo facta est a
Domino Deo, non utique sine causa ita facta est, nisi
ut aliquod secretum intimaret. Num enim aut limus
defuit unde femina formaretur? aut, si vellet Dominus,
homini vigilanti costam sine dolore detrahere non
posset? Sive ergo ista figurate dicta sint, sive etiam
figurate facta sint, non frustra hoc modo dicta vel
facta sunt; sed sunt plane mysteria et sacramenta,
<pb n="0206"/>
sive hoc modo quo tenuitas nostra conatur, sive aliquo
alio meliore, secundum sanam tamen fidem sunt
interpretanda et intelligenda.
</p>
          </div3>
        </div2>

<div2>
          <head>CAPUT XIII.-- <hi>Spirituale conjugium in homine.</hi> </head>
<div3>
            <head>18.</head>
            <p>
 Vocavit ergo mulierem suam vir, tanquam potior
inferiorem, et dixit: <hi>Hoc nunc os de ossibus meis,
et caro de carne mea. Os de ossibus,</hi> fortasse propter
fortitudinem; et <hi>caro de carne,</hi> propter temperantiam.
Hae namque duae virtutes ad inferiorem animi partem,
quam prudentia rationalis regit, docentur pertinere.
Quod autem dictum est, <hi>Haec vocabitur mulier, quoniam
de viro suo sumpta est;</hi> ista origo nominis, et
interpretatio in lingua latina non apparet. Quid enim
simile habeat mulieris nomen ad viri nomen, non invenitur.
Sed in hebraea locutione dicitur sic sonare,
quasi dictum sit: Haec vocabitur virago, quoniam de
viro suo sumpta est. Nam virago vel virgo potius
habet aliquam similitudinem cum viri nomine; mulier
autem non habet: sed hoc, ut dixi, linguae diversitas
facit.</p>
          </div3>
<div3>
            <head>19.</head>
            <p>
 Quod autem additum est, <hi>Relinquet homo patrem
et matrem, et adhaerebit uxori suae; et erunt duo in
carne una,</hi> quomodo referatur ad historiam non invenio,
nisi quod plerumque in genere humano ista contingunt;
sed tota prophetia est, cujus Apostolus meminit,
dicens: <hi>Propter hoc relinquet homo patrem et
matrem, et adhaerebit uxori suae; et erunt duo in carne
una. Sacramentum hoc magnum est: ego autem dico in
Christo et in Ecclesia <note>(Ephes. V, 31, 32)</note>
            </hi>. Quod Manichaei
si non caeci legerent, qui per Epistolas apostolicas
multos decipiunt, intelligerent quomodo accipiendae
sint Veteris Testamenti Scripturae, nec tam sacrilega
voce auderent accusare quod nesciunt. Quod
autem nudi erant Adam et mulier ejus, et non confundebantur,
simplicitatem animae castitatemque significat.
Nam et Apostolus ita dicit: <hi>Aptavi vos une
viro virginem castam exhibere Christo: timeo autem ne
sicut serpens Evam fefellit versutia sua, ita corrumpantur
mentes vestrae a simplicitate et castitate, quae est in
Christo <note>(II Cor. XI, 2, 3)</note>
            </hi>.
</p>
          </div3>
        </div2>

<div2>
          <head>CAPUT XIV.-- <hi>Serpens diabolus, Eva affectus.</hi> </head>
<div3>
            <head>20.</head>
            <p>
 Serpens autem significat diabolum, qui sane
non erat simplex. Quod enim dicitur sapientior omnibus
bestiis, figurate insinuatur ejus versutia. Non autem
dictum est quod in paradiso erat serpens, sed
erat serpens inter bestias quas fecit Deus. Paradisus
namque beatam vitam, ut superius dixi, significat <note>(Supra, cap. 9)</note>,
in qua jam non erat serpens, quia
jam diabolus erat; et de sua beatitudine ceciderat,
quia in veritate non stetit. Nec mirandum est quomodo
mulieri loqui potuerit, cum illa esset in paradiso, et
ille non esset; non enim aut illa secundum locum
erat in paradiso, sed potius secundum beatitudinis affectum:
aut etiamsi locus est talis qui paradisus vocetur,
in quo corporaliter Adam et mulier habitabant,
etiam diaboli accessum corporaliter intelligere debemus?
Non utique, sed spiritualiter, sicut Apostolus
dicit, <hi>Secundum principem potestatis aeris, spiritus qui
<pb n="0207"/>
nunc operatur in filiis diffidentiae <note>(Ephes. II, 2)</note>
            </hi>. Numquid
ergo visibiliter eis apparet, aut quasi corporeis
locis accedit ad eos in quibus operatur? Non utique,
sed miris modis per cogitationes suggerit quidquid
potest. Quibus suggestionibus resistunt, qui vere dicunt,
quod item dicit Apostolus: <hi>Non enim ignoramus
astutias ejus <note>(II Cor. II, 11)</note>
            </hi>. Quomodo enim accessit
ad Judam, quando ei persuasit ut Dominum traderet?
numquid in locis, aut per hos oculos ei visus est? Sed
utique, ut dictum est, intravit in cor ejus <note>(Luc.
XXII, 3)</note>. Repellit autem illum homo, si paradisum custodiat.
Posuit enim Deus hominem in paradiso, ut
operaretur et custodiret: quia sic de Ecclesia dicitur
in Canticis canticorum, <hi>Hortus conclusus, fons signatus <note>(Cant. IV, 12)</note>
            </hi>;
quo utique non admittitur perversitatis
ille persuasor. Sed tamen per mulierem decipit:
non enim etiam ratio nostra deduci ad consensionem
peccati potest, nisi cum delectatio mota fuerit
in illa parte animi, quae debet obtemperare rationi
tanquam rectori viro.</p>
          </div3>
<div3>
            <head>21.</head>
            <p>
 Etiam nunc in unoquoque nostrum nihil aliud
agitur, cum ad peccatum quisque delabitur, quam tunc
actum est in illis tribus, serpente, muliere, et viro.
Nam primo fit suggestio sive per cogitationem, sive
per sensus corporis, vel videndo, vel tangendo, vel
audiendo, vel gustando, vel olfaciendo: quae suggestio
cum facta fuerit, si cupiditas nostra non movebitur ad
peccandum, excludetur serpentis astutia; si autem
mota fuerit, quasi mulieri jam persuasum erit. Sed
aliquando ratio viriliter etiam commotam cupiditatem
refrenat atque compescit. Quod cum fit, non labimur
in peccatum, sed cum aliquanta luctatione coronamur.
Si autem ratio consentiat, et quod libido commoverit,
faciendum esse decernat, ab omni vita beata tanquam
de paradiso expellitur homo. Jam enim peccatum imputatur,
etiamsi non subsequatur factum; quoniam
rea tenetur in consensione conscientia.
</p>
          </div3>
        </div2>

<div2>
          <head>CAPUT XV.-- <hi>Tentatio quomodo dejicit.</hi> </head>
<div3>
            <head>22.</head>
            <p>
 Quo autem modo serpens ille peccatum persuaserit,
diligenter considerandum est; pertinet enim
maxime ad nostram salutem: nam ideo haec scripta
sunt ut jam talia caveamus. Nam cum interrogata
mulier respondisset quid eis praeceptum esset; ait ille: <hi>Non morte moriemini: sciebat 
 enim Deus quoniam
qua die manducaveritis ex illo, aperientur oculi vestri,
et eritis sicut dii, scientes bonum et malum.</hi> Videmus
his verbis per superbiam peccatum esse persuasum:
ad hoc enim valet quod dictum est, <hi>Eritis sicut dii.</hi> 
Sicut etiam hoc quod dictum est, <hi>Sciebat enim Deus
quoniam qua die mandacaveritis ex eo, aperientur oculi
vestri,</hi> quid hic intelligitur, nisi persuasum esse ut sub
Deo esse nollent, sed in sua potestate potius sine Domino,
ut legem ejus non observarent, quasi invidentis
sibi ne se ipsi regerent, non indigentes illius interno
lumine, sed utentes propria providentia, quasi
oculis suis, ad dignoscendum bonum et malum, quod
ille prohibuisset? Hoc est ergo quod persuasum est, ut
<pb n="0208"/>
suam potestatem nimis amarent, et cum Deo esse pares
vellent, illa medietate, per quam Deo subjecti erant,
et corpora subjecta habebant, tanquam fructu arboris
constitutae in medio paradisi, male uterentur, id est
contra legem Dei; atque ita quod acceperant amitterent,
dum id quod non acceperant, usurpare voluerunt.
Non enim accepit hominis natura, ut per suam potestatem
Deo non regente beata sit; quia nullo regente,
per suam potestatem beatus esse solus Deus potest.</p>
          </div3>
<div3>
            <head>23.</head>
            <p>
 <hi>Et vidit,</hi> inquit, <hi>mulier quia bonum est lignum ad
escam; et quia bonum est oculis ad videndum, et cognoscendum.</hi> 
Quomodo videbat, si clausi erant oculi? Sed
hoc dictum est, ut intelligeremus eos oculos esse
apertos, posteaquam de fructu illo acceperunt, quibus
se nudos videbant, et displicebant sibi, id est oculos
astutiae, quibus simplicitas displicet. Cum enim quisque
ceciderit ab illa intima et secretissima luce veritatis,
nihil est unde velit placere superbia, nisi fraudulentis
simulationibus. Hinc enim et hypocrisis
nascitur, in qua multum sibi videntur cordati, qui
potuerint fallere et decipere quem voluerint. Dedit
enim mulier viro suo, et manducaverunt, et aperti
sunt oculi eorum, de quibus jam dictum est; et tunc
viderunt quod nudi essent, sed oculis perversis, quibus
illa simplicitas quae nuditatis nomine significata
est, erubescenda videbatur. Itaque ut jam non essent
simplices, fecerunt de foliis fici sibi succinctoria,
tanquam tegentes pudenda sua, id est occultantes
simplicitatem, de qua jam erubescebat astuta superbia.
Folia vero fici pruritum quemdam significant, si hoc
bene in rebus incorporeis dicitur, quem miris modis
animus patitur cupiditate, et delectatione mentiendi.
Unde etiam latine salsi dicuntur, qui jocari amant. In
jocis autem utique simulatio principatum tenet.
</p>
          </div3>
        </div2>

<div2>
          <head>CAPUT XVI.-- <hi>Absconsio, ambulatio, percontatio quid signent.</hi> </head>
<div3>
            <head>24.</head>
            <p>
 Itaque cum deambularet Deus in paradiso ad
vesperam, id est cum ad eos jam judicandos veniret,
adhuc ante poenam eorum, deambulabat in paradiso,
id est, quasi movebatur in eis praesentia Dei, quando
jam ipsi stabiles in ejus praecepto non erant; et bene
ad vesperam, id est cum jam ab eis sol occideret, id est
auferretur ab eis lux illa interior veritatis: audierunt vocem
ejus, et absconderunt se a conspectu ejus. Quis se
abscondit a conspectu Dei, nisi qui deserto ipso incipit
jam amare quod suum est? Jam enim habebant cooperimenta
mendacii: qui autem loquitur mendacium, de suo
loquitur <note>(Joan. VIII, 44)</note>. Et ideo ad arborem se dicuntur
abscondere, quae erat in medio paradisi, id est
ad seipsos, qui in medio rerum infra Deum et supra
corpora ordinati erant. Ergo ad seipsos absconderunt
se, ut conturbarentur miseris erroribus, relicto
lumine veritatis, quod ipsi non erant. Particeps
enim veritatis potest esse anima humana: ipsa autem
veritas Deus est incommutabilis supra illam. Ab ea
ergo veritate quisquis aversus est, et ad seipsum
conversus, et non de rectore atque illustratore Deo,
sed de suis motibus quasi liberis exsultat, tenebratur
mendacio: quoniam qui loquitur mendacium, de suo
<pb n="0209"/>
loquitur; atque ita turbatur, et vocem illam prophetae
manifestat, qua dictum est, <hi>Ad meipsum anima
mea turbata est <note>(Psal. XLI, 7)</note>
            </hi>. Itaque jam interrogatur
Adam, non Deo nesciente ubi esset, sed cogente ad
confessionem peccati: non enim et Dominus Jesus
Christus tam multa quae interrogabat, nesciebat. Respondit
autem, voce ejus audita, abscondisse se, quoniam
nudus esset. Jam miserrimo errore respondit,
quasi Deo posset displicere nudus, sicut eum ipse
fecerat. Est autem hoc erroris proprium, ut quod
cuique displicet, hoc etiam Deo displicere arbitretur.
Illud autem sublimiter intelligendum est quod Dominus
ait: <hi>Quis nuntiavit tibi quod nudus esses, nisi quia
ab illa arbore de qua dixeram tibi, ex illa sola ne manducares,
ex illa manducasti?</hi> Nudus enim erat a simulatione,
sed vestiebatur luce divina. Unde aversus et
ad seipsum conversus, quod significat de illa arbore
manducasse, nuditatem suam vidit, et displicuit sibi
ex eo quod non habebat aliquid proprium.
</p>
          </div3>
        </div2>

<div2>
          <head>CAPUT XVII.-- <hi>Rejectio culpae et serpentis poena.</hi> </head>
<div3>
            <head>25.</head>
            <p>
 Deinde jam more superbiae in se non accusat
quod consensit mulieri, sed in mulierem refundit culpam
suam; et sic subtiliter quasi de astutia quam
miser conceperat, voluit ad ipsum Deum pertinere
quod peccavit. Non enim ait, Mulier dedit mihi; sed
addidit dicens, <hi>Mulier quam dedisti mihi.</hi> Nihil est autem
tam familiare peccantibus, quam tribuere Deo
velle undecumque accusantur: et hoc de illa vena superbiae,
ut quoniam sic homo peccavit cum vult esse
par Deo, id est liber esse ab ejus dominio, sicut ille
ab omni dominio liber est, quoniam ipse est Dominus
omnium; quoniam in majestate par illi esse non potuit,
jam lapsus et jacens in peccato suo, parem sibi
eum facere conetur. Vel potius illum vult ostendere
peccasse, se autem esse innocentem. Et mulier interrogata
refert culpam in serpentem: quasi aut ille sic
acceperat uxorem ut ei obtemperaret, et non potius
ut ipsam sibi obtemperare faceret; aut illa non poterat
Dei praeceptum potius custodire, quam verba
serpentis admittere.</p>
          </div3>
<div3>
            <head>26.</head>
            <p>
 Jam serpens non interrogatur, sed prior excepit
poenam, quia nec confiteri peccatum potest, nec
habet omnino unde se excuset. Non autem nunc ea
damnatio diaboli dicitur, quae ultimo judicio reservatur,
de qua loquitur Dominus cum dicit, <hi>Ite in ignem
aeternum, qui praeparatus est diabolo et angelis ejus <note>(Matth. XXV, 41)</note>
            </hi>;
sed ea poena ejus dicitur, qua nobis
cavendus est. Poena enim ejus est, ut in potestate habeat
eos qui Dei praecepta contemnunt. Hoc enim explicatur
his verbis, quibus in eum profertur sententia:
et inde major poena est, quia de hac tam infelici
potestate laetatur, qui solebat antequam caderet, de
sublimi veritate gaudere in qua non stetit. Et ideo illi
etiam pecora praeponuntur, non in potestate, sed in
conservatione naturae suae: quia pecora non amiserunt
beatitudinem aliquam coelestem, quam nunquam
<pb n="0210"/>
habuerunt, sed in sua natura quam acceperunt peragunt
vitam. Dicitur ergo huic: <hi>Pectore et ventre repes.</hi> 
Quod quidem et in colubro animadvertitur,
et ex illo animante visibili ad hunc invisibilem inimicum
nostrum locutio figuratur. Nomine enim
pectoris, significatur superbia, quia ibi dominatur impetus
animi: nomine autem ventris, significatur carnale
desiderium, quia haec pars mollior sentitur in
corpore. Et quia his rebus ille serpit ad eos quos
vult decipere; propterea dictum est, <hi>Pectore et ventre
repes.</hi> 
</p>
          </div3>
        </div2>

<div2>
          <head>CAPUT XVIII.-- <hi>Serpentis cum Eva inimicitia.</hi> </head>
<div3>
            <head>27.</head>
            <p>
 <hi>Et terram,</hi> inquit, <hi>manducabis omnibus diebus
vitae tuae:</hi> id est omnibus diebus quibus agis hanc potestatem,
ante illam ultimam poenam judicii; haec
enim vita ejus videtur, de qua gaudet atque gloriatur. <hi>Terram</hi> 
 ergo <hi>manducabis,</hi> duobus modis intelligi potest:
vel ad te pertinebunt, quos terrena cupiditate
deceperis, id est peccatores, qui terrae nomine significantur;
vel certe genus tertium tentationis his verbis
figuratur, quod est curiositas. Terram enim qui manducat,
profunda et tenebrosa penetrat, et tamen temporalia
atque terrena.</p>
          </div3>
<div3>
            <head>28.</head>
            <p>
 Non autem inimicitiae ponuntur inter ipsum et
virum, sed inter ipsum et mulierem. Numquid quia
viros non decipit et tentat? Sed manifestum est quod
decipit. An quia ipsum Adam non decepit, sed mulierem
ejus? Sed numquid propterea non est inimicus
ejus, ad quem pervenit per mulierem suam illa deceptio,
maxime quia de futuro jam dicitur, <hi>Inimicitias
ponam inter te et mulierem?</hi> Si autem quod non deinceps
decepit Adam, nec ipsam Evam deinceps decepit.
Quare ergo ita dicitur, nisi quia hic manifeste
ostenditur non posse nos a diabolo tentari, nisi per
illam animalem partem, quae quasi mulieris imaginem
vel exemplum in uno ipso homine ostendit, de qua
superius jam multa diximus? Quod autem etiam inter
semen diaboli, et semen mulieris ponuntur inimicitiae,
significatur semine diaboli perversa suggestio; semine
autem mulieris, fructus boni operis, quo perversae
suggestioni resistit. Et ideo observat ipse
plantam mulieris, ut si quando in illicita labitur delectatio,
tunc illam capiat: et illa observat caput
ejus, ut eum in ipso initio malae suasionis excludat.
</p>
          </div3>
        </div2>

<div2>
          <head>CAPUT XIX.-- <hi>De poenis mulieri inflictis.</hi> </head>
<div3>
            <head>29.</head>
            <p>
 Jam de poena mulieris nulla quaestio est: manifeste
enim multiplicatos dolores habet, atque suspiria
in hujus vitae calamitatibus; et quod in doloribus
pariat filios, quamvis et in ista visibili muliere compleatur,
tamen ad illam secretiorem consideratio
revocanda est. Nam et in pecoribus feminae cum dolore
pariunt filios, et haec est in illis mortalitatis conditio
potius quam poena peccati. Potest ergo fieri ut
etiam in feminis hominibus mortalium corporum sit
ista conditio. Sed hoc est magnum supplicium, quod
ad istam corporum mortalitatem ex illa immortalitate
venerunt. Verumtamen magnum sacramentum
<pb n="0211"/>
est hujus sententiae, quod nulla abstinentia fit a voluntate
carnali, quae non habeat in exordio dolorem,
donec in meliorem partem consuetudo flectatur. Quod
cum provenerit, quasi natus est filius, id est ad bonum
opus paratus est affectus per consuetudinem bonam.
Quae consuetudo ut nasceretur, cum dolore reluctatum
est consuetudini malae. Nam et illud quod post
partum dictum est, <hi>Erit tibi conversio ad virum tuum,
et ipse tui dominabitur;</hi> nonne multae ac prope omnes
mulieres absentibus viris suis pariunt, et post partum
se ad illos non convertunt? Quae autem superbae sunt
mulieres, et dominantur viris, numquid post partum
carent hoc vitio, ut viri earum dominentur? Imo
quasi dignitatem sibi additam credunt, quod matres
fiunt, et plerumque superbiores existunt. Quid sibi
ergo vult, quod posteaquam dictum est, <hi>In doloribus
paries filios,</hi> additum est, <hi>et erit tibi conversio ad virum
tuum, et ipse tui dominabitur;</hi> nisi quia illa pars animae,
quae carnalibus gaudiis tenetur, cum aliquam malam
consuetudinem gaudiis tenetur, cum aliquam malam
consuetudinem volens vincere, passa fuerit difficultatem
ac dolorem, atque ita pepererit consuetudinem
bonam, cautius jam et diligentius rationi obtemperat
tanquam viro; et ipsis quasi erudita doloribus convertitur
ad rationem, et libenter servit jubenti, ne
iterum in aliquam perniciosam consuetudinem defluat?
Ista ergo quae videntur maledicta, praecepta
sunt, si non carnaliter spiritualia legamus. Lex enim
spiritualis est <note>(Rom. VII, 14)</note>.
</p>
          </div3>
        </div2>

<div2>
          <head>CAPUT XX.-- <hi>De viri poena.</hi> </head>
<div3>
            <head>30.</head>
            <p>
 Item de sententia ista quae prolata est in ipsum
virum, quid dicemus? Numquid forte divites, quibus
provenit facillimus victus, neque in terra operantur,
evasisse istam poenam existimandi sunt, qua dicitur: <hi>Maledicta terra erit tibi in omnibus operibus tuis; in
tristitia et gemitu tuo manducabis ex ea omnibus diebus
vitae tuae. Spinas et tribulos pariet tibi, et edes pabulum
agri tui: in sudore vultus tui edes panem tuum,
donec revertaris in terram, ex qua sumptus es; quia
terra es, et in terram ibis?</hi> 
 Sed certe illud manifestum
est, quod nemo evadat istam sententiam. Hoc
ipsum enim quod in hac vita quisque natus, difficultatem
inveniendae veritatis habet ex corruptibili
corpore (sicut enim Salomon dicit, <hi>Corpus quod corrumpitur
aggravat animam, et deprimit terrena inhabitatio
sensum multa cogitantem</hi>
              <note>[Sap. IX, 15])</note>, ipsi sunt
labores et tristitiae quas habet homo ex terra; et
spinae ac tribuli sunt punctiones tortuosarum quaestionum,
aut cogitationes de provisione hujus vitae:
quae plerumque, nisi exstirpentur et de agro Dei projiciantur,
suffocant verbum, ne fructificet in homine,
sicut Dominus in Evangelio dicit <note>(Marc. IV, 18, 19)</note>.
Et quoniam necessitate jam per hos oculos et per has
aures de ipsa veritate admonemur, et difficile est resistere
phantasmatibus quae per istos sensus intrant in
animam, quamvis per illos intret etiam ipsa admonitio
<pb n="0212"/>
veritatis; in ista ergo perplexitate, cujus vultus non
sudet ut manducet panem suum? quod omnibus diebus
vitae nostrae passuri sumus, id est hujus vitae quae
transitura est. Et hoc illi dictum est, qui coluerit
agrum suum, quia ista patitur donec revertatur in
terram, ex qua sumptus est, id est, donec finiat vitam
istam. Qui enim coluerit agrum istum interius, et ad
panem suum quamvis cum labore pervenerit, potest
usque ad finem vitae hujus hunc laborem pati: post
hanc autem vitam non est necesse ut patiatur. Sed
qui forte agrum non coluerit, et spinis eum opprimi
permiserit, habet in hac vita maledictionem terrae suae
in omnibus operibus suis, et post hanc vitam habebit,
vel ignem purgationis vel poenam aeternam. Ita nemo
evadit istam sententiam: sed agendum est ut saltem
in hac tantum vita sentiatur.
</p>
          </div3>
        </div2>

<div2>
          <head>CAPUT XXI.-- <hi>Quare post transgressionem Adam vitam vocaverit ipsam Evam: et de pellicearum tunicarum significatione.</hi> </head>
<div3>
            <head>31.</head>
            <p>
 Quem autem non moveat, quod post peccatum
et sententiam judicis Dei vocat Adam mulierem suam,
Vitam, quia vivorum ipsa sit mater, posteaquam meruit
mortem, et mortales fetus parere destinata est;
nisi quia illos fetus attendit Scriptura, quos cum in
doloribus pepererit, fiet illi conversio ad virum suum,
et ejus ipse dominabitur? De quibus fetibus superius
dictum est. Sic enim est illa vita materque vivorum.
Nam vita quae in peccatis est, mors appellari in Scripturis
solet, sicut Apostolus dicit mortuam esse viduam
quae in deliciis vivit <note>(I Tim. V, 6)</note>: et mortui
nomine peccatum ipsum significari legimus, ubi dictum
est, <hi>Qui baptizatur a mortuo, et iterum tangit
illum, quid proficit in lavacro suo? Sic et qui jejunat
super peccata sua, et iterum ambulans haec eadem facit <note>(Eccli. XXXIV, 30, 31)</note>
            </hi>.
Pro peccato enim mortuum
posuit, abstinentiam vero jejuniumque a peccato,
tanquam baptismum, hoc est mundationem a mortuo:
iterum autem redire ad peccatum, tanquam
iterum tangere mortuum. Quare ergo non animalis
illa pars nostra, quae tanquam viro debet obtemperare
rationi, cum per ipsam rationem de verbo vitae recte
vivendi sarcinam conceperit, appelletur vita; et cum
parturitione abstinentiae, quamvis cum doloribus atque
gemitibus, malae consuetudini resistens, bonam consuetudinem
ad recte facta pepererit, mater vivorum
vocetur, id est recte factorum; quibus contraria sunt
peccata, quae nomine mortuorum significari posse
docuimus?</p>
          </div3>
<div3>
            <head>32.</head>
            <p>
 Nam illa mors, quam omnes qui ex Adam
nati sumus, coepimus debere naturae, quam minatus
est Deus, cum praeceptum daret ne arboris fructus
ille ederetur; illa ergo mors in tunicis pelliceis figurata
est. Ipsi enim sibi fecerunt praecinctoria de foliis
fici, et Deus illis fecit tunicas pelliceas: id est, ipsi
appetiverunt mentiendi libidinem relicta facie veritatis,
<pb n="0213"/>
et Deus corpora eorum in istam mortalitatem
carnis mutavit, ubi latent corda mendacia. Neque
enim in illis corporibus coelestibus sic latere posse
cogitationes credendum est, quemadmodum in his
corporibus latent: sed sicut nonnulli motus animorum
apparent in vultu, et maxime in oculis, sic in illa
perspicuitate ac simplicitate coelestium corporum
omnes omnino motus animi latere non arbitror. Itaque
illi merebuntur habitationem illam et commutationem
in angelicam formam, qui etiam in hac vita
cum possint sub tunicis pelliceis occultare mendacia,
oderunt tamen ea et cavent flagrantissimo amore veritatis,
et hoc solum tegunt, quod ii qui audiunt,
ferre non possunt; sed nulla mentiuntur. Veniet enim
tempus ut nihil etiam contegatur: nihil est enim occultum
quod non manifestabitur <note>(Matth. X, 26)</note>. Tamdiu
autem in paradiso fuerunt isti, quamvis jam sub
sententia damnantis Dei, donec ventum esset ad pelliceas
tunicas, id est ad hujus vitae mortalitatem. Quo
enim majore indicio potuit significari mors quam
sentimus in corpore, quam pellibus quae mortuis pecoribus
detrahi solent? Itaque cum contra praeceptum,
non imitatione legitima, sed illicita superbia, Deus
esse appetit homo, usque ad belluarum mortalitatem
dejectus est.</p>
          </div3>
<div3>
            <head>33.</head>
            <p>
 Ideo sic illi lex divina insultat ore Dei; qua
insultatione nos admonemur quantum possumus cavere
superbiam.
</p>
          </div3>
        </div2>

<div2>
          <head>CAPUT XXII.-- <hi>Expulsio Adae quid allegorice.</hi> </head>
<p> <hi>Ecce Adam factus est tanquam unus ex nobis ad
scientiam cognoscendi bonum et malum.</hi> Quae ambigua
locutio figuram facit: nam, <hi>factus est tanquam unus
ex nobis,</hi> dupliciter intelligi potest: vel <hi>unus ex nobis</hi> 
quasi et ipse Deus, quod pertinet ad insultationem;
sicut dicitur, unus ex senatoribus, utique senator:
aut certe, quia et ipse deus esset, quamvis Creatoris
sui beneficio, non natura, si sub ejus potestate manere
voluisset, sic dictum est, <hi>ex nobis;</hi> quomodo dicitur,
ex consulibus; aut, pro consulibus, qui jam
non est. Sed ad quam rem factus est tanquam unus
ex nobis? Ad scientiam scilicet dignoscendi boni et
mali, ut iste per experimentum disceret dum sentit
malum, quod Deus per sapientiam novit; et potestatem
illam Omnipotentis quam pati noluit beatus atque
consentiens, poena sua discat esse inevitabilem.</p>
<div3>
            <head>34.</head>
            <p>
 <hi>Et tunc ne porrigeret Adam manum suam ad arborem
vitae, et viveret in aeternum, dimisit illum Deus
de paradiso.</hi> Bene dictum est, <hi>dimisit,</hi> non, exclusit;
ut ipso peccatorum suorum pondere tanquam in locum
sibi congruum videretur urgeri. Quod patitur
plerumque malus homo cum inter bonos vivere coeperit,
si se in melius commutare noluerit: ex illa bonorum
congregatione, pondere malae suae consuetudinis
pellitur; et illi eum non excludunt reluctantem, sed
dimittunt cupientem Quod autem dictum est, <hi>Ne porrigeret
Adam manum suam ad arborem vitae,</hi> etiam haec
ambigua locutio est. Loquimur enim sic, cum dicimus,
Ideo te moneo, ne iterum facias quod fecisti, volentes
utique ut non faciat: et iterum sic, Ideo te moneo,
<pb n="0214"/>
ne forte sis bonus, volentes utique ut sit; id est, moneo
te, non desperans quod bonus possis esse. Sicut
loquitur Apostolus, cum dicit: <hi>Ne forte det illis Deus
poenitentiam ad cognoscendam veritatem <note>(II Tim. II, 25)</note>
            </hi>,
Potest ergo videri propterea homo in labores hujus
vitae esse dimissus, ut aliquando manum porrigat ad
arborem vitae, et vivat in aeternum. Manus autem
porrectio bene significat crucem, per quam vita aeterna
recuperatur. Quamvis etiam si illo modo intelligamus, <hi>ne manum porrigat, et vivat in aeternum,</hi> 
 non
injusta poena est post peccatum interclusum esse aditum
ad sapientiam, donec Dei misericordia mensuris
temporum reviviscat qui mortuus est, et inveniatur
qui perierat. Dimissus est ergo de paradiso suavitatis,
ut operaretur terram de qua sumptus erat; id
est, ut in corpore isto laboraret, et ibi si posset collocaret
sibi meritum redeundi. Moratus est autem contra
paradisum in miseria: quae utique beatae vitae
contraria est. Nam beatam vitam paradisi nomine
significatam existimo.
</p>
          </div3>
        </div2>

<div2>
          <head>CAPUT XXIII.-- <hi>Cherubim et framea versatilis quid notent.</hi> </head>
<div3>
            <head>35.</head>
            <p>
 <hi>Posuit autem Deus Cherubim et flammeam frameam
quae versatur,</hi> quae uno nomine versatilis dici
potest, <hi>ad custodiendam viam arboris vitae.</hi> Sicut illi
volunt qui hebraea verba in Scripturis interpretati
sunt, Cherubim latine Scientiae plenitudo esse dicitur.
Flammea vero framea versatilis, temporales poenae
intelliguntur, quoniam tempora volubilitate versantur.
Propterea et flammea dicitur, quia urit quodammodo
omnis tribulatio. Sed aliud est uri ad consumptionem,
et aliud est uri ad purgationem. Nam et Apostolus
dicit: <hi>Quis scandalizatur, et ego non uror <note>(II Cor. XI,
29)</note>
            </hi>? Sed iste affectus purgabat eum magis, quia de
charitate veniebat. Et illae tribulationes quas justi patiuntur,
ad istam pertinent flammeam frameam: <hi>Quoniam in igne probatur aurum et argentum, et homines
acceptabiles in camino humiliationis 
 <note>(Eccli. II, 5)</note>
            </hi>.
Et iterum: <hi>Vasa figuli probat fornax, et homines justos
tentatio tribulationis <note>(Id. XXVII, 6)</note>
            </hi>. Quoniam ergo <hi>quem diligit Deus, corripit; et flagellat omnem filium
quem recipit 
 <note>(Hebr. XII, 6)</note>
            </hi>; sicut dicit Apostolus, <hi>Scientes quoniam tribulatio patientiam operatur, patientia
autem probationem 
 <note>(Rom. V, 3, 4)</note>
            </hi>, et legimus et
audimus, et credendum est arborem vitae, plenitudinem
scientiae et flammeam frameam custodire. Nemo
ergo potest pervenire ad arborem vitae, nisi per has
duas, id est per tolerantiam molestiarum, et scientiae
plenitudinem.</p>
          </div3>
<div3>
            <head>36.</head>
            <p>
 Sed tolerantia molestiarum omnibus fere in
hac vita subeunda est, tendentibus ad arborem
vitae: plenitudo autem scientiae videtur paucioribus
provenire; ut quasi non omnes qui perveniunt
ad arborem vitae, per scientiae plenitudinem veniant,
quamvis omnes tolerantiam molestiarum, id est flammeam
frameam versatilem, sentiant. Sed si attendatur
<pb n="0215"/>
quod Apostolus dicit, <hi>Plenitudo autem Legis, charitas <note>(Rom. XIII, 10)</note>
            </hi>;
et videamus eamdem charitatem
praecepto illo gemino contineri, <hi>Diliges Dominum Deum
tuum ex toto corde tuo, et ex tota anima tua, et ex tota
mente tua;</hi> et, <hi>Diliges proximum tanquam teipsum; in</hi> 
quibus <hi>duobus praeceptis tota Lex pendet, et Prophetae <note>(Matth. XXII, 37-40)</note>
            </hi>:
sine dubitatione intelligimus ad
arborem vitae non solum per flammeam frameam versatilem,
id est per tolerantiam temporalium molestiarum,
sed etiam per plenitudinem scientiae, id est per
charitatem veniri; quia <hi>si charitatem,</hi> inquit, <hi>non
habeam, nihil sum <note>(I Cor. XIII, 2)</note>
            </hi>.
</p>
          </div3>
        </div2>

<div2>
          <head>CAPUT XXIV.-- <hi>Adam Christus, Eva Ecclesia.</hi> </head>
<div3>
            <head>37.</head>
            <p>
 Sed in hoc sermone pollicitus sum considerationem
rerum factarum, quam puto explicatam: et
deinde considerationem prophetiae, quae remanet explicanda
jam breviter. Posito enim tanquam signo
quodam manifesto quo caetera dirigantur, non diu
nos, quantum arbitror, ista consideratio detinebit.
Dicit enim Apostolus sacramentum magnum esse,
quod dictum est, <hi>Propter hoc relinquet homo patrem et
matrem, et adhaerebit uxori suae; et erunt duo in carne
una:</hi> quod ipse interpretatur subjiciendo, <hi>Ego autem
dico in Christo et in Ecclesia <note>(Ephes. V, 31, 32)</note>
            </hi>. Ergo
quod per historiam impletum est in Adam, per prophetiam
significat Christum, qui reliquit patrem, cum
dixit: <hi>Ego a patre exivi, et veni in hunc mundum <note>(Joan. XVI, 28)</note>
            </hi>.
Non loco reliquit, quia Deus loco non
continetur, neque aversione peccati, sicut apostatae
relinquunt Deum; sed apparendo hominibus in homine,
cum Verbum caro factum est, et habitavit in
nobis <note>(Id. I, 14)</note>. Quod ipsum non commutationem
naturae Dei significat, sed susceptionem naturae inferioris
personae, id est humanae. Ad hoc valet etiam
quod dicitur, <hi>Semetipsum exinanivit <note>(Philipp. II, 7)</note>
            </hi>;
quia non in ea dignitate apparuit hominibus in qua
est apud Patrem, blandiens eorum infirmitati, qui
cor mundum nondum habebant, unde videretur Verbum
in principio Deus apud Deum <note>(Joan. I, 1)</note>. Quid
est ergo quod diximus, reliquit Patrem, nisi, reliquit
apparere hominibus sicut est apud Patrem? Item reliquit
et matrem, id est Synagogae veterem atque
carnalem observationem, quae illi mater erat ex semine
David secundum carnem, et adhaesit uxori suae,
<pb n="0216"/>
id est Ecclesiae, ut sint duo in carne una. Dicit enim
Apostolus ipsum esse caput Ecclesiae, et Ecclesiam
corpus ejus <note>(Coloss. I, 18)</note>. Ergo et ipse soporatus est
dormitione passionis, ut ei conjux Ecclesia formaretur,
quam dormitionem cantat per prophetam dicens: <hi>Ego dormivi, et somnum cepi; et exsurrexi, quoniam
Dominus suscepit me 
 <note>(Psal. III, 6)</note>
            </hi>. Formata est ergo
ei conjux Ecclesia de latere ejus, id est de fide passionis
et Baptismi. Nam percussum latus ejus lancea,
sanguinem et aquam profudit <note>(Joan. XIX, 34)</note>. <hi>Factus</hi> 
autem, ut supra dixi, <hi>ex semine David secundum carnem,</hi> 
sicut Apostolus dicit <note>(Rom. I, 3)</note>, id est tanquam
de limo terrae, cum homo non esset qui operaretur in
terra, quia nullus homo operatus est in Virgine, de
qua natus est Christus. <hi>Fons autem ascendebat de terra,
et irrigabat omnem faciem terrae.</hi> Facies terrae, id
est dignitas terrae, mater Domini virgo Maria rectissime
accipitur, quam irrigavit Spiritus sanctus, qui
fontis et aquae nomine in Evangelio significatur <note>(Joan. VII, 38, 39)</note>;
ut quasi de limo tali homo ille
fieret, qui constitutus est in paradiso, ut operaretur
et custodiret, id est in voluntate Patris, ut eam impleret
atque servaret.
</p>
          </div3>
        </div2>

<div2>
          <head>CAPUT XXV.-- <hi>Haeretici et Manichaei maxime, per serpentem designati.</hi> </head>
<div3>
            <head>38.</head>
            <p>
 Nam praeceptum quod accepit, nos accepimus
in illo, quia unusquisque christianus non incongrue
sustinet personam Christi, dicente ipso Domino: <hi>Quod
fecistis uni ex minimis meis, mihi fecistis <note>(Matth. XXV,
40)</note>
            </hi>. Atque utinam frueremur, sicut est praeceptum,
omni ligno paradisi, quod significat spirituales delicias; <hi>Fructus autem spiritus est, charitas, gaudium,
pax, longanimitas, benignitas, bonitas, fides, mansuetudo,
continentia,</hi> 
 sicut Apostolus dicit <note>(Galat. V, 22,
23)</note>: et non tangeremus lignum in medio paradisi
plantatum scientiae boni et mali, id est non vellemus
superbire de natura nostra, quae, sicut jam diximus,
media est, ut decepti experiremur quid intersit inter
simplicem fidem catholicam, et fallacias haereticorum!
ita enim pervenimus ad dignoscentiam boni et mali. <hi>Nam oportet,</hi> 
 inquit, <hi>etiam haereses esse, ut probati
manifesti fiant inter vos <note>(I Cor. XI, 19)</note>
            </hi>. Etenim serpens
ille secundum prophetiam, haereticorum venena
significat, et maxime istorum Manichaeorum, et quicumque
Veteri Testamento adversantur. Non enim
aliquid manifestius praenuntiatum arbitror, quam istos
in illo serpente, vel potius illum in istis esse vitandum.
Nulli enim loquacius atque jactantius promittunt
scientiam boni et mali; et in ipso homine, tanquam
in arbore quae plantata est in medio paradisi,
eam dignoscentiam demonstraturos se esse praesumunt.
Et etiam illud quod dictum est, <hi>Eritis sicut dii,</hi> 
qui alii magis dicunt quam isti, qui per suam superbam
vanitatem, eamdem superbiam persuadere conantes,
affirmant animam naturaliter hoc esse quod
Deus est? Et ad quos magis pertinet apertio carnalium
oculorum, quam ad istos qui relicta interiore
<pb n="0217"/>
sapientiae luce solem istum, qui pertinet ad oculos
corporis, adorare compellunt? Et omnes quidem haeretici
generaliter scientiae pollicitatione decipiunt, et
reprehendunt eos quos simpliciter credentes invenerint;
et quia omnino carnalia persuadent, quasi ad
carnalium oculorum apertionem conantur adducere,
ut interior oculus excaecetur.
</p>
          </div3>
        </div2>

<div2>
          <head>CAPUT XXVI.-- <hi>Serpens haereticus Manichaeus.</hi> </head>
<p>Sed istis etiam corpora sua displicent, non propter
poenalem mortalitatem, quam peccando meruimus;
sed ita ut negent Deum esse corporum conditorem,
tanquam apertis oculis carneis nuditas ista displiceat.</p>
<div3>
            <head>39.</head>
            <p>
 Sed nihil vehementius istos designat et notat,
quam quod dicit serpens: <hi>Non morte moriemini: sciebat
enim Deus quoniam qua die ederitis, aperientur oculi
vestri.</hi> Sic enim isti credunt, quod serpens ille Christus
fuerit, et deum nescio quem gentis tenebrarum, sicuti
affirmant, illud praeceptum dedisse confingunt, tanquam
invideret hominibus scientiam boni et mali. Ex
ista opinione etiam nescio quos serpentinos natos esse
arbitror, qui serpentem pro Christo colere dicuntur,
nec attendunt Apostolum qui ait: <hi>Metuo ne sicut serpens
Evam seduxit astutia sua, sic et sensus vestri corrumpantur <note>(II Cor. XI, 3)</note>
            </hi>.
Hos ergo per istam prophetiam
praefiguratos esse existimo. Seducitur autem verbis
hujus serpentis carnalis nostra concupiscentia, et
per illam decipitur Adam, non Christus, sed Christianus:
qui si praeceptum Dei servare vellet, et ex fide
perseveranter viveret, donec idoneus fieret intelligentiae
veritatis, id est, si operaretur in paradiso, et custodiret
quod accepit; non veniret in illam deformitatem,
ut cum sibi displicet caro quasi nuditas sua, carnalia
magis tegumenta mendaciorum, tanquam folia
fici colligeret, quibus sibi faceret succinctorium. Hoc
enim isti faciunt, cum de Christo mentiuntur, et ipsum
mentitum esse praedicant; et tanquam abscondunt se
a facie Dei, ad sua mendacia ab illius veritate conversi,
sicut Apostolus dicit: <hi>Et a veritate quidem auditum
suum avertent, ad fabulas autem convertentur <note>(II Tim. IV, 4)</note>
            </hi>.</p>
          </div3>
<div3>
            <head>40.</head>
            <p>
 Et ille quidem serpens, id est ille error haereticorum,
qui tentat Ecclesiam, contra quem incantat
Apostolus, cum dicit, <hi>Metuo ne sicut serpens Evam
seduxit astutia sua, sic et sensus vestri corrumpantur;</hi> 
ille ergo error pectore et ventre serpit, et terram
manducat. Non enim decipit, nisi aut superbos, qui
sibi arrogantes quod non sunt, cito credunt quod
summi Dei et animae humanae una eademque natura
sit; aut desideriis carnalibus implicatos, qui libenter
audiunt quod quidquid lascive faciunt, non ipsi faciunt,
sed gens tenebrarum; aut curiosos, qui terrena sapiunt,
et spiritualia terreno oculo inquirunt. Erunt autem
inimicitiae inter istum et mulierem, et inter semen
ejus, et semen mulieris, si pariat ista filios quamvis
cum doloribus, et se ad virum suum convertat, ut ejus
ipse dominetur. Tunc enim potest cognosci non aliam
<pb n="0218"/>
partem in nobis pertinere ad auctorem Deum, et aliam
ad gentem tenebrarum, sicut isti dicunt; sed potius et
illud quod regendi habet potestatem in homine, et illud
inferius quod regendum est, ex Deo esse, sicut dicit
Apostolus: <hi>Vir quidem non debet velare caput, cum
sit imago et gloria Dei; mulier autem gloria viri est.
Non enim vir ex muliere, sed mulier ex viro: etenim
non creatus est vir propter mulierem, sed mulier propter
virum; propterea debet habere velamen mulier super
caput, propter Angelos. Verumtamen neque mulier
sine viro, neque vir sine muliere in Domino: sicut enim
mulier ex viro, ita et vir per mulierem; omnia autem ex
Deo <note>(I Cor. XI, 7-12)</note>
            </hi>.
</p>
          </div3>
        </div2>

<div2>
          <head>CAPUT XXVII.-- <hi>Adae lapsus et poena allegorice.</hi> </head>
<div3>
            <head>41.</head>
            <p>
 Laboret jam Adam in agro suo, et quod spinas
et tribulos ei parit terra, intelligat non naturae
esse, sed poenae; et hoc non nescio cui genti tenebrarum,
sed divino judicio tribuat: quia moderamen justitiae
est sua cuique tribuere. Ipse det mulieri escam
coelestem, quam accepit a capite suo, qui est Christus:
non ab illa accipiat vetitum cibum, id est haereticorum
fallaciam cum magna pollicitatione scientiae,
et quasi secretorum adapertionem, quo fiat ad decipiendum
error ipse conditior. Haereticorum quippe
superba et curiosa cupiditas in libro Proverbiorum
clamat sub mulieris imagine, et dicit, <hi>Qui stultus est,
divertat ad me:</hi> et inopes sensu exhortatur, dicens, <hi>Panes occultos edite libenter, et aquam dulcem furtivam
bibite 
 <note>(Prov. IX, 16, 17)</note>
            </hi>. Et necesse est tamen, cum
et illa quisque crediderit, praecedente libidine mentiendi,
qua Christum mentitum esse credit, accipiat
etiam tunicam pelliceam divino judicio. Quo nomine
mihi videtur in prophetia significari non corporis mortalitas,
quae significatur in historia, de qua jam tractatum
est; sed de carnalibus sensibus attracta phantasmata,
quae carnaliter mentientem divina lege consequuntur
et contegunt: atque ita de paradiso, id est
de catholica fide et veritate, dimittitur, habitaturus
contra paradisum, id est eidem fidei contradicturus.
Qui si aliquando se ad Deum converterit per flammeam
frameam, id est per temporales tribulationes, sua peccata
cognoscendo et gemendo, et non jam extraneam
naturam, quae nulla est, sed seipsum accusando, ut
ipse veniam mereatur; et per plenitudinem scientiae,
quae est charitas, diligendo Deum, qui supra omnia
est incommutabilis, et diligendo ex toto corde, et ex
tota anima, et ex tota mente; et diligendo proximum
tanquam seipsum, perveniet ad arborem vitae, et vivet
in aeternum.
</p>
          </div3>
        </div2>

<div2>
          <head>CAPUT XXVIII.-- <hi>Per epilogum singulas refellit Manichaeorum calumnias.</hi> </head>
<div3>
            <head>42.</head>
            <p>
 Quid habent ergo isti, quod in his litteris Veteris
Testamenti reprehendant? Interrogent secundum
morem suum, et respondeamus sicut Dominus donare
dignatur. Quare fecit Deus hominem, inquiunt, quem
peccaturum sciebat? Quia et de peccante multa bona
facere poterat, ordinans eum secundum moderamen
<pb n="0219"/>
justitiae suae, et quia nihil oberat Deo peccatum ejus:
et sive non peccaret, mors nulla esset; sive quia peccavit,
alii mortales de peccato ejus corriguntur. Nihil
enim sic revocat homines a peccato, quemadmodum
imminentis mortis cogitatio. Sic eum faceret, inquiunt,
ut non peccaret. Imo ipse hoc faceret; sic
enim factus est, ut si noluisset, non peccaret. Non admitteretur,
inquiunt, diabolus ad ejus mulierem. Imo
ipsa ad se diabolum non admitteret; sic enim facta
est, ut si noluisset, non admitteret. Non fieret, inquiunt,
mulier. Hoc est dicere, non fieret bonum:
quia et ipsa utique aliquod bonum est, et tantum bonum,
ut Apostolus eam gloriam viri esse dicat; et omnia
ex Deo. Iterum dicunt: Quis fecit diabolum? Se
ipse; non enim natura, sed peccando diabolus factus est.
Vel ipsum, aiunt, non faceret Deus, si eum peccaturum
esse sciebat. Imo, quare non faceret, cum per suam
justitiam et providentiam multos de malitia diaboli
corrigat? An forte non audistis apostolum Paulum dicentem, <hi>Quos tradidi Satanae, ut discant non blasphemare <note>(I Tim. I, 20)</note>
            </hi>?
et de seipso dicit, <hi>Et ne magnitudine
revelationum extollar, datus est mihi stimulus
carnis, angelus Satanae qui me colaphizet <note>(II Cor. XII,
7)</note>
            </hi>. Ergo, inquiunt, bonus est diabolus, quia utilis est?
Imo malus in quantum diabolus est; sed bonus et omnipotens
Deus est, qui etiam de malitia ejus multa justa
et bona operatur. Non enim diabolo imputatur, nisi
voluntas sua, qua conatur facere male, non Dei providentia,
quae de illo bene facit.
</p>
          </div3>
        </div2>

<div2>
          <head>CAPUT XXIX.-- <hi>Confert Ecclesiae dogmata cum Manichaeorum erroribus.</hi> </head>
<div3>
            <head>43.</head>
            <p>
 Postremo, quoniam cum Manichaeis nobis de
religione quaestio est, quaestio autem religionis est,
quid de Deo pie sentiatur, quoniam negare non possunt
in miseria peccatorum esse genus humanum;
illi dicunt naturam Dei esse in miseria: nos negamus,
sed dicimus eam naturam esse in miseria, quam de
<pb n="0220"/>
nihilo fecit Deus, et ad hoc venisse non coactam, sed
voluntate peccandi. Illi dicunt naturam Dei cogi ab
ipso Deo ad poenitentiam peccatorum: nos negamus,
sed dicimus eam naturam quam Deus fecit de nihilo,
posteaquam peccavit cogi ad poenitentiam peccatorum.
Illi dicunt naturam Dei ab ipso Deo accipere veniam:
nos negamus, sed dicimus eam naturam quam
fecit Deus de nihilo, si se a peccatis suis ad Deum
suum converterit, accipere veniam peccatorum. Illi
dicunt naturam Dei necessitate esse mutabilem: nos
negamus, sed dicimus eam naturam quam Deus fecit
de nihilo, voluntate esse mutatam. Illi dicunt naturae
Dei nocere aliena peccata: nos negamus, sed dicimus
nulli naturae nocere peccata, nisi sua; et Deum dicimus
tantae bonitatis esse, tantae justitiae, tantae incorruptionis,
ut neque peccet, neque ipse alicui
noceat, qui peccare noluerit, nec ipsi aliquis qui
peccare voluerit. Illi dicunt esse naturam mali cui
Deus coactus est naturae suae partem dare cruciandam:
nos dicimus nullum malum esse naturale ,
sed omnes naturas bonas esse, et ipsum Deum summam
esse naturam, caeteras ex ipso esse naturas: et omnes
bonas in quantum sunt, quoniam fecit Deus omnia
bona valde, sed distinctionis gradibus ordinata, ut sit
aliud alio melius; atque ita omni genere bonorum
universitas ista compleatur, quae quibusdam perfectis,
quibusdam imperfectis, tota perfecta est, quam Deus
effector conditorque ejus justo moderamine administrare
non cessat; qui omnia bona facit voluntate, nihil
mali patitur necessitate. Cujus enim voluntas superat
omnia, nulla ex parte quidquam sentit invitus.
Cum ergo illa illi, et nos ista dicimus, unusquisque
eligat quid sequatur. Ego enim, quod bona fide coram
Deo dixerim, sine ullo studio contentionis, sine aliqua
dubitatione veritatis, et sine aliquo praejudicio diligentioris
tractationis, quae mihi videbantur exposui.

</p>
          </div3>
        </div2>
      </div1>
</body>
  </text>
</TEI>