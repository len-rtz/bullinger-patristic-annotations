<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De diversis quaestionibus</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 40</title>
           <idno>AugHip.DeDiQu</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>QUAESTIO PRIMA. <hi>Utrum anima a se ipsa sit.</hi> </head>
<p>Omne verum a veritate verum est; et omnis anima
eo anima est, quo vera anima est. Omnis igitur
anima a veritate habet ut omnino anima sit. Aliud autem
anima est, aliud veritas. Nam veritas falsitatem
nunquam patitur, anima vero saepe fallitur. Non igitur,
cum a veritate anima est, a se ipsa est. Est autem
veritas Deus: Deum igitur habet auctorem ut sit
anima.</p>
</div1>

<div1>
        <head>II. <hi>De libero arbitrio.</hi> </head>
<p>Omne quod fit, ei a quo fit par esse non potest.
Alioquin justitia, quae sua cuique tribuere debet, de
rebus auferatur necesse est. Hominem ergo Deus cum
fecit, quanquam optimum fecerit; non tamen id fecit
quod erat ipse. Melior autem homo est qui voluntate,
quam qui necessitate bonus est. Voluntas igitur libera
danda homini fuit.</p>
</div1>

<div1>
        <head>III. <hi>Utrum Deo auctore sit homo deterior.</hi> </head>
<p>Nullo sapiente homine auctore fit homo deterior.
Non enim parva ista culpa est, imo tanta est, quae in
sapientem quemvis hominem cadere nequeat. Est
autem Deus omni homine sapiente praestantior. Multo
minus igitur Deo auctore fit homo deterior. Multo
enim praestantior Dei voluntas, quam hominis sapientis
est. Illo autem auctore cum dicitur, illo volente
dicitur. Est ergo vitium voluntatis quo est homo
deterior: quod vitium si longe abest a Dei voluntate,
ut ratio docet, in quo sit quaerendum est.</p>
</div1>

<div1>
        <head>IV. <hi>Quae sit causa ut sit homo deterior.</hi> </head>

<pb n="0012"/>
<p>Ut sit homo deterior aut in ipso causa est, aut in
alio aliquo, aut in nihilo. Si in nihilo, nulla causa
est. Aut si ita accipitur in nihilo, quod homo ex
nihilo factus est, vel ex iis quae ex nihilo facta sunt;
rursum in ipso erit causa, quod ejus quasi materies
est nihilum. Si in alio aliquo, utrum in Deo, an in
quolibet alio homine; an in eo quod neque Deus,
neque homo sit. Sed non in Deo; bonorum enim
Deus causa est. Si ergo in homine, aut vi, aut suasione.
Sed vi nullo modo, ne sit Deo valentior.
Siquidem Deus ita optime hominem fecit, ut si vellet
manere optimus, nullo resistente impediretur.
Suasione autem alterius hominis si concedimus hominem
depravari, rursum quaerendum erit, suasor
ipse a quo depravatus sit. Non enim potest pravus
non esse talium suasor. Restat nescio quid, quod
nec Deus, nec homo sit: sed tamen hoc quidquid
est, aut vim intulit, aut suasit. De vi hoc respondetur
quod supra: de suasione autem quidquid est,
quia suasio non cogit invitum, ad ejusdem hominis
voluntatem causa depravationis ejus redit, sive aliquo,
sive nullo suadente depravatus sit.</p>
</div1>

<div1>
        <head>V. <hi>Utrum animal irrationale beatum esse possit.</hi> </head>
<p>Animal quod caret ratione, caret scientia. Nullum
autem animal quod scientia caret, beatum esse potest.
Non igitur cadit in animalia rationis expertia ut beata
sint.</p>
</div1>

<div1>
        <head>VI. <hi>De malo.</hi> </head>

<pb n="0013"/>
<p>Omne quod est, aut est corporeum, aut incorporeum.
Corporeum sensibili, incorporeum autem intelligibili
specie continetur. Omne igitur quod est,
sine aliqua specie non est. Ubi autem aliqua species,
necessario est aliquis modus, et modus aliquid boni
est. Summum ergo malum nullum modum habet; caret
enim omni bono. Non est igitur; quia nulla specie
continetur, totumque hoc nomen mali de speciei
privatione repertum est.</p>
</div1>

<div1>
        <head>VII. <hi>Quae proprie in animante anima dicatur.</hi> </head>
<p>Anima aliquando ita dicitur, ut cum mente intelligatur;
veluti cum dicimus hominem ex anima et corpore
constare: aliquando ita, ut excepta mente dicatur.
Sed cum excepta mente dicitur, ex iis operibus
intelligitur quae habemus cum bestiis communia. Bestiae
namque carent ratione, quae mentis semper est
propria.</p>
</div1>

<div1>
        <head>VIII. <hi>Utrum per se anima moveatur.</hi> </head>
<p>Moveri per se animam sentit, qui sentit in se esse
voluntatem. Nam si volumus, non alius de nobis vult.
Et iste motus animae spontaneus est; hoc enim ei
tributum est a Deo: qui tamen motus, non de loco
in locum est, tanquam corporis. Localiter enim moveri
corporis proprium est. Et cum anima voluntate,
id est, illo motu qui localis non est, corpus suum tamen
localiter movet, non ex eodem monstratur et
ipsa localiter moveri. Sicut videmus a cardine moveri
aliquid per magnum spatium loci, et tamen ipsum
cardinem non moveri loco.</p>
</div1>

<div1>
        <head>IX. <hi>Utrum corporeis sensibus percipi veritas possit.</hi> </head>
<p>Omne quod corporeus sensus attingit, quod et sensibile
dicitur, sine ulla intermissione temporis commutatur: 
velut cum capilli capitis nostri crescunt,
vel corpus vergit in senectutem, aut in juventam efflorescit,
perpetuo id fit, nec omnino intermittit fieri.
Quod autem non manet, percipi non potest: illud
enim percipitur quod scientia comprehenditur. Comprehendi
autem non potest quod sine intermissione mutatur.
Non est igitur exspectanda sinceritas veritatis a
sensibus corporis. Sed ne quis dicat esse aliqua sensibilia
eodem modo semper manentia, et quaestionem
nobis de sole atque stellis afferat, in quibus facile
convinci non potest; illud certe nemo est qui non
cogatur fateri, nihil esse sensibile quod non habeat
simile falso, ita ut internosci non possit. Nam ut alia
praetermittam, omnia quae per corpus sentimus, etiam
cum ea non adsunt sensibus, imagines tamen eorum
patimur tanquam prorsus adsint, vel in somno, vel in
furore. Quod cum patimur, omnino utrum ea ipsis
sensibus sentiamus, aut imagines sensibilium sint,
discernere non valemus. Si igitur sunt imagines sensibilium
falsae, quae discerni ipsis sensibus nequeunt,
et nihil percipi potest nisi quod a falso discernitur,
non est judicium veritatis constitutum in sensibus.
Quamobrem saluberrime admonemur averti ab hoc
<pb n="0014"/>
mundo, qui profecto corporeus est et sensibilis; et
ad Deum, id est veritatem, quae intellectu et interiore
mente capitur, quae semper manet et ejusdem modi
est, quae non habet imaginem falsi, a qua discerni
non possit, tota alacritate converti.</p>
</div1>

<div1>
        <head>X. <hi>Utrum corpus a Deo sit.</hi> </head>
<p>Omne bonum a Deo: omne speciosum bonum, in
quantum speciosum est; et omne quod species continet,
speciosum est. Omne autem corpus, ut corpus sit,
specie aliqua continetur. Omne igitur corpus a Deo.</p>
</div1>

<div1>
        <head>XI. <hi>Quare Christus de femina natus sit.</hi> </head>
<p>Deus cum liberat, non partem aliquam liberat;
sed totum liberat, quod forte in periculo est. Sapientia
ergo et Virtus Dei, qui dicitur unigenitus Filius,
homine suscepto liberationem hominis indicavit.
Hominis autem liberatio in utroque sexu debuit apparere.
Ergo, quia virum opportebat suscipere, qui
sexus honorabilior est, consequens erat ut feminei
sexus liberatio hinc appareret, quod ille vir de femina
natus est.</p>
</div1>

<div1>
        <head>XII. <hi>Sententia cujusdam sapientis</hi>.</head>
<p>Agite, o, inquit, miseri mortales, hoc agite ne unquam
polluat hoc domicilium malignus spiritus; ne
sensibus immixtus incestet animae sanctitatem, lucemque
mentis obnubilet. Serpit hoc malum per omnes
aditus sensuales; dat se figuris, accommodat coloribus,
adhaeret sonis, latet in ira, in fallacia sermonis,
odoribus se subjicit, infundit saporibus, ac turbidi
motus illuvie tenebrosis affectibus tenebrat sensus,
quibusdam nebulis implet omnes meatus intelligentiae,
per quos expandere lumen rationis radius mentis
solet. Et quia radius aethereae lucis est, in eoque speculum
divinae praesentiae: in hoc enim Deus, in
hoc voluntas innoxia, in hoc recte facti meritum relucet:
Deus ubique praesens est; tunc autem unicuique
nostrum simul est, cum mentis nostrae illibata
puritas in ejus praesentia se esse putaverit. Ut
enim visus oculorum, si fuerit vitiatus, quidquid videre
non potuerit, adesse non putat; frustra enim
circumstat oculos praesens imago rerum, si oculis integritas
desit: ita etiam Deus qui nusquam deest,
frustra pollutis animis praesens est, quem videre
mentis caecitas non potest.</p>
</div1>

<div1>
        <head>XIII. <hi>Quo documento constet homines bestiis antecellere.</hi> </head>
<p>Inter multa quibus ostendi potest hominem ratione
bestiis antecellere, hoc omnibus manifestum est,
quod belluae ab hominibus domari et mansuefieri
possunt, homines a belluis nullo modo.</p>
</div1>

<div1>
        <head>XIV. <hi>Non fuisse corpus Christi phantasma.</hi> </head>
<p>Si phantasma fuit corpus Christi, fefellit Christus:
et si fefellit, veritas non est. Est autem veritas
Christus. Non igitur phantasma fuit corpus ejus.</p>
</div1>

<div1>
        <head>XV. <hi>De intellectu.</hi> </head>
<p>Omne quod se intelligit, comprehendit se. Quod
<pb n="0015"/>
autem se comprehendit, finitum est sibi. Et intellectus
intelligit se. Ergo finitus est sibi. Nec infinitus
esse vult, quamvis possit; quia notus sibi esse vult,
amat enim se.</p>
</div1>

<div1>
        <head>XVI. <hi>De Filio Dei.</hi> </head>
<p>Deus omnium quae sunt, causa est. Quod autem
omnium rerum causa est, etiam sapientiae suae causa
est: nec unquam Deus sine sapientia sua. Igitur sempiternae
sapientiae suae causa est sempiterna: nec tempore
prior est quam sua sapientia. Deinde si Patrem
sempiternum esse inest Deo, nec fuit aliquando non
Pater, nunquam sine Filio fuit.</p>
</div1>

<div1>
        <head>XVII. <hi>De scientia Dei.</hi> </head>
<p>Omne praeteritum jam non est; omne futurum
nondum est: omne igitur et praeteritum et futurum
deest. Apud Deum autem nihil deest: nec praeteritum
igitur nec futurum, sed omne praesens est apud Deum.</p>
</div1>

<div1>
        <head>XVIII. <hi>De Trinitate.</hi> </head>
<p>Omne quod est, aliud est quo constat, aliud
quo discernitur, aliud quo congruit. Universa igitur
creatura si et est quoquo modo, et ab eo quod omnino
nihil est plurimum distat, et suis partibus sibimet
congruit, causam quoque ejus trinam esse oportet;
qua sit, qua hoc sit, qua sibi amica sit. Creaturae
autem causam, id est, auctorem Deum dicimus.
Oportet ergo esse Trinitatem, qua nihil praestantius,
intelligentius et beatius invenire perfecta ratio potest.
Ideoque etiam cum veritas quaeritur, plus quam tria
genera quaestionum esse non possunt; utrum omnino
sit, utrum hoc an aliud sit, utrum approbandum improbandumve
sit.</p>
</div1>

<div1>
        <head>XIX. <hi>De Deo et creatura.</hi> </head>
<p>Quod incommutabile est, aeternum est: semper
enim ejusdem modi est. Quod autem commutabile
est, tempori obnoxium est: non enim semper ejusdem
modi est, et ideo aeternum non recte dicitur. Quod
enim mutatur, non manet: quod non manet, non est
aeternum. Idque inter immortale et aeternum interest,
quod omne aeternum immortale est, non omne immortale
satis subtiliter aeternum dicitur: quia etsi
semper aliquid vivat, tamen si mutabilitatem patiatur,
non proprie aeternum appellatur, quia non semper
ejusdem modi est; quamvis immortale, quia
semper vivit, recte dici possit. Vocatur autem aeternum
interdum etiam quod immortale est. Illud vero
quod et mutationem patitur, et animae praesentia, cum
anima non sit, vivere dicitur, neque immortale ullo
modo, et multo minus aeternum intelligi potest. In
aeterno enim, cum proprie dicitur, neque quidquam
praeteritum quasi transierit, neque quidquam futurum
quasi nondum sit, sed quidquid est, tantummodo
est.</p>
</div1>

<div1>
        <head>XX. <hi>De loco Dei.</hi> </head>
<p>Deus non alicubi est. Quod enim alicubi est, continetur
loco: quod continetur loco, corpus est. Deus
autem non est corpus: non igitur alicubi est. Et tamen
quia est, et in loco non est, in illo sunt potius
omnia, quam ipse alicubi. Nec tamen ita in illo, ut
ipse sit locus: locus enim in spatio est quod longitudine
<pb n="0016"/>
et latitudine et altitudine corporis occupatur;
nec Deus tale aliquid est. Et omnia igitur in ipso sunt,
et locus non est. Locus tamen Dei abusive dicitur
templum Dei, non quod eo contineatur, sed quod ei
praesens sit. Id autem nihil melius quam anima munda
intelligitur.</p>
</div1>

<div1>
        <head>XXI. <hi>Utrum Deus auctor mali non sit.</hi> </head>
<p>Quisquis omnium quae sunt auctor est, et ad cujus
bonitatem id tantum pertinet ut sit omne quod est,
non esse ad eum pertinere nullo pacto potest. Omne
autem quod deficit, ab eo quod est esse deficit, et
tendit in non esse. Esse autem et in nullo deficere
bonum est, et malum est deficere. At ille ad quem
non esse non pertinet non est causa deficiendi, id est,
tendendi ad non esse; quia, ut ita dicam, essendi
causa est. Boni igitur tantummodo causa est: et propterea
ipse summum bonum est. Quocirca mali auctor
non est, qui omnium quae sunt auctor est: quia in
quantum sunt, in tantum bona sunt.</p>
</div1>

<div1>
        <head>XXII. <hi>Deum non pati necessitatem.</hi> </head>
<p>Ubi nulla indigentia, nulla necessitas: ubi nullus
defectus, nulla indigentia. Nullus autem defectus in
Deo: nulla ergo necessitas.</p>
</div1>

<div1>
        <head>XXIII. <hi>De Patre et Filio.</hi> </head>
<p>Omne castum castitate castum est, et omne aeternum
aeternitate aeternum est, et omne pulchrum pulchritudine,
et omne bonum bonitate. Ergo et omne
sapiens sapientia, et omne simile similitudine. Sed
duobus modis castum castitate dicitur: vel quod eam
gignat, ut ea sit castum castitate quam gignit, et cui
principium atque causa est ut sit; aliter autem cum
participatione castitatis quidque castum est, quod
potest aliquando esse non castum; atque ita de caeteris
intelligendum est. Nam et anima aeternitatem
vel intelligitur vel creditur consequi, sed aeterna
aeternitatis participatione fit. Non autem ita aeternus
Deus, sed quod ipsius aeternitatis est auctor. Hoc et
de pulchritudine et de bonitate licet intelligi. Quamobrem
cum sapiens Deus dicitur, et ea sapientia sapiens
dicitur, sine qua eum vel fuisse, aliquando, vel
esse posse nefas est credere, non participatione sapientiae
sapiens dicitur, sicuti anima, quae et esse et
non esse sapiens potest: sed quod ipse eam genuerit,
qua sapiens dicitur, sapientiam. Item illa quae
participatione sunt vel casta, vel aeterna, vel pulchra,
vel bona, vel sapientia, recipiunt, ut dictum est, ut
possint nec casta esse, nec aeterna, nec pulchra, nec
bona, nec sapientia: at ipsa castitas, aeternitas, pulchritudo,
bonitas, sapientia, nullo modo recipiunt
aut corruptionem, aut, ut ita dicam, temporalitatem,
aut turpitudinem, aut malitiam. Ergo etiam illa quae
participatione similia sunt, recipiunt dissimilitudinem:
at ipsa similitudo nullo modo ex aliqua parte
potest esse dissimilis. Unde fit ut cum similitudo Patris
Filius dicitur, quia ejus participatione similia sunt
quaecumque sunt vel inter se vel Deo similia (ipsa est
<pb n="0017"/>
enim species prima, qua sunt, ut ita dicam, speciata,
et forma qua formata sunt omnia); ex nulla parte
Patri potest esse dissimilis. Idem igitur quod Pater,
ita ut iste Filius sit, ille Pater, id est, iste similitudo,
ille cujus similitudo est; iste substantia, ille substantia,
ex quo una substantia. Nam si non una est,
recipit similitudinem similitudo; quod fieri posse
omnis verissima negat ratio.</p>
</div1>

<div1>
        <head>XXIV. <hi>Utrum peccatum et recte factum in libero sit voluntatis arbitrio.</hi> </head>
<p>Quidquid casu fit, temere fit: quidquid temere fit,
non fit providentia. Si ergo casu aliqua fiunt in mundo,
non providentia universus mundus administratur. Si
non providentia universus mundus administratur, est
ergo aliqua natura atque substantia quae ad opus providentiae
non pertineat. Omne autem quod est, in
quantum est, bonum est. Summe enim est illud bonum,
cujus participatione sunt bona caetera. Et omne
quod mutabile est, non per se ipsum, sed boni immutabilis
participatione, in quantum est, bonum est.
Porro illud bonum, cujus participatione sunt bona
caetera quaecumque sunt, non per aliud, sed per
se ipsum bonum est, quam divinam etiam providentiam
vocamus. Nihil igitur casu fit in mundo. Hoc
constituto, consequens videtur ut quidquid in mundo
geritur, partim divinitus geratur, partim nostra voluntate.
Deus enim quovis homine optimo et justissimo
longe atque imcomparabiliter melior et justior
est. Justus autem regens et gubernans universa, nullam
poenam cuiquam sinit immerito infligi, nullum
praemium immerito dari. Meritum autem poenae, peccatum;
et meritum praemii, recte factum est. Nec
peccatum autem, nec recte factum imputari cuiquam
juste potest, qui nihil fecerit propria voluntate.
Est igitur et peccatum et recte factum in libero
voluntatis arbitrio.</p>
</div1>

<div1>
        <head>XXV. <hi>De cruce Christi.</hi> </head>
<p>Sapientia Dei hominem ad exemplum, quo recte viveremus,
suscepit. Pertinet autem ad vitam rectam,
ea quae non sunt metuenda non metuere. Mors autem
metuenda non est. Oportuit ergo idipsum illius hominis
quem Dei Sapientia suscepit, morte monstrari.
Sunt autem homines qui quamvis mortem ipsam non
timeant, genus tamen aliquod ipsius mortis horrescunt.
Nihilominus autem, ut ipsa mors metuenda
non est, ita nullum genus mortis bene et recte viventi
homini metuendum est. Nihilominus igitur hoc quoque
illius hominis cruce ostendendum fuit. Nihil enim
erat inter omnia genera mortis illo genere exsecrabilius
et formidolosius.</p>
</div1>

<div1>
        <head>XXVI. <hi>De differentia peccatorum.</hi> </head>
<p>Alia sunt peccata infirmitatis, alia imperitiae, alia
malitiae. Infirmitas contraria est virtuti, imperitia
contraria est sapientiae, malitia contraria est bonitati.
Quisquis igitur novit quid sit virtus et sapientia Dei,
potest existimare quae sint peccata venialia. Et quisquis
<pb n="0018"/>
novit quid sit bonitas Dei, potest existimare quibus
peccatis certa poena debeatur et hic et in futuro
saeculo. Quibus bene tractatis, probabiliter judicari
potest, qui non sint cogendi ad poenitentiam luctuosam
et lamentabilem, quamvis peccata fateantur; et
quibus nulla omnino speranda sit salus, nisi sacrificium
obtulerint Deo spiritum contribulatum per poenitentiam.</p>
</div1>

<div1>
        <head>XXVII. <hi>De providentia.</hi> </head>
<p>Fieri potest ut per malum hominem divina providentia
et puniat et opituletur. Nam Judaeorum impietas
et Judaeos supplantavit, et Gentibus saluti fuit.
Item fieri potest ut divina providentia per hominem
bonum et damnet et adjuvet, sicut ait Apostolus: <hi>Aliis sumus odor vitae in vitam, aliis autem odor mortis
in mortem 
 <note>(II Cor. II, 16)</note>
          </hi>. Sed cum omnis tribulatio
aut poena impiorum sit, aut exercitatio justorum;
quia eadem tribula et paleas concidit, et frumenta
paleis exuit, unde tribulatio nomen accepit; rursus,
cum pax et quies a molestiis temporalibus et bonos
lucretur, et corrumpat malos: omnia haec divina
providentia pro meritis moderatur animarum. Sed tamen
non sibi eligunt boni ministerium tribulationis,
nec mali amant pacem. Quare ipsi quoque, per quos
id agitur quod ignorant, non justitiae quae refertur ad
Deum, sed malevolentiae suae mercedem accipiunt.
Quemadmodum nec bonis imputatur, quod ipsis prodesse
volentibus nocetur alicui, sed bono animo benevolentiae
praemium tribuitur: ita etiam caetera creatura
pro meritis animarum rationalium vel sentitur
vel latet, vel molesta vel commoda est. Summo enim
Deo cuncta bene administrante quae fecit, nihil inordinatum
in universo, nihilque injustum est, sive
scientibus sive nescientibus nobis. Sed in parte offenditur
anima peccatrix: tamen quia pro meritis ibi
est, ubi talem esse decet, et ea patitur quae talem
pati aequum est, universum regnum Dei nulla sua foeditate
deformat. Quamobrem, quoniam non omnia
novimus quae de nobis bene agit ordo divinus, in sola
bona voluntate secundum legem agimus; in caeteris
autem secundum legem agimur, cum lex ipsa incommutabilis
maneat, et omnia mutabilia pulcherrima gubernatione
moderetur. <hi>Gloria</hi> igitur <hi>in altissimis Deo,
et in terra pax hominibus bonae voluntatis <note>(Luc. II, 14)</note>
          </hi>.</p>
</div1>

<div1>
        <head>XXVIII. <hi>Quare Deus mundum facere voluerit.</hi> </head>
<p>Qui quaerit quare voluerit Deus mundum facere,
causam quaerit voluntatis Dei. Sed omnis causa efficiens
est. Omne autem efficiens majus est quam id
quod efficitur. Nihil autem majus est voluntate Dei.
Non ergo ejus causa quaerenda est.</p>
</div1>

<div1>
        <head>XXIX. <hi>Utrum aliquid sit sursum aut deorsum in universo.</hi> </head>
<p> <hi>Quae sursum sunt sapite <note>(Coloss. III, 2)</note>
          </hi>. Ea quae sursum
sunt sapere jubemur, spiritualia scilicet, quae
non locis et partibus hujus mundi sursum esse intelligenda
sunt, sed merito excellentiae suae; ne in ejus
mundi parte figamus animum nostrum, quo universo
<pb n="0019"/>
nos debemus exuere. Sursum autem ac deorsum in
hujus mundi partibus est. Nam universus nec ipse habet
sursum aut deorsum. Corporeus est enim;
quia omne visibile corporeum est. Nihil autem in
universo corpore sursum aut deorsum est. Cum
enim in sex partes motus fieri videatur, qui rectus dicitur,
id est, qui circularis non est, in anteriora et
posteriora, in dexteriora et sinisteriora, in superiora
et inferiora; nulla omnino ratio est cur universo corpori
ante ac post nihil sit, et dextera ac laeva, sit autem
sursum ac deorsum. Sed eo considerantes decipiuntur,
quod sensibus et consuetudini difficile obsistitur.
Non enim tam facilis est nobis conversio corporis,
quae fit, si quis capite deorsum moveri velit,
quam facilis est a dextra in laevam, vel ab anteriore
in posteriorem partem. Quamobrem remotis verbis
secum ipsi animo satagendum est, ut hoc cernere valeat.</p>
</div1>

<div1>
        <head>XXX. <hi>Utrum omnia in utilitatem hominis creata sint.</hi> </head>
<p>Ut inter honestum et utile interest, ita et inter
fruendum et utendum. Quanquam enim omne honestum
utile, et omne utile honestum esse, subtiliter
defendi queat: tamen quia magis proprie atque usitatius
honestum dicitur quod propter se ipsum expetendum
est, utile autem quod ad aliud aliquid referendum
est: secundum hanc differentiam nunc loquimur,
illud sane custodientes, ut honestum et utile
nullo modo sibimet adversentur. Adversari enim haec
sibi aliquando imperite ac vulgariter existimantur.
Frui ergo dicimur ea re de qua capimus voluptatem.
Utimur ea quam referimus ad id unde voluptas capienda
est. Omnis itaque humana perversio est, quod
etiam vitium vocatur, fruendis uti velle, atque utendis
frui. Et rursus omnis ordinatio, quae virtus etiam
nominatur, fruendis frui, et utendis uti. Fruendum
est autem honestis, utendum vero utilibus. Honestatem
voco intelligibilem pulchritudinem, quam spiritualem
nos proprie dicimus; utilitatem autem, divinam
providentiam. Quapropter quanquam sint multa
pulchra visibilia, quae minus proprie honesta appellantur;
ipsa tamen pulchritudo, ex qua pulchra sunt
quaecumque pulchra sunt, nullo modo est visibilis.
Item multa utilia visibilia; sed ipsa utilitas, ex qua
nobis prosunt quaecumque prosunt, quam divinam
providentiam dicimus, visibilis non est. Notum sane
sit visibilium nomine omnia corporalia contineri.
Oportet ergo frui pulchris invisibilibus, id est, honestis:
utrum autem omnibus, alia quaestio est; quanquam
fortasse honesta non nisi quibus fruendum est,
dici deceat. Utilibus autem utendum est omnibus, ut
quoquo eorum opus est. Et frui quidem cibo et qualibet
corporali voluptate non adeo absurde existimantur
et bestiae: uti autem aliqua re non potest nisi animal
quod rationis est particeps. Scire namque quo
quidque referendum sit, non datum est rationis expertibus;
sed neque ipsis rationalibus stultis. Nec
uti quisque potest ea re quae quo referenda sit nescit;
nec quisquam potest scire nisi sapiens. Quare abuti
rectius dici solent, qui non bene utuntur. Non enim
<pb n="0020"/>
cuiquam prodest id quo male utitur; et quod non prodest,
non utique utile est. Utile autem quidquid est,
utendo est utile: ita nemo utitur nisi utili. Non ergo
utitur, quisquis male utitur. Perfecta igitur hominis
ratio, quae virtus vocatur, utitur primo se ipsa ad
intelligendum Deum, ut eo fruatur a quo etiam facta
est. Utitur autem caeteris rationalibus animantibus ad
societatem, irrationalibus ad eminentiam. Vitam
etiam suam ad id refert, ut fruatur Deo: ita enim
beata est. Ergo et se ipsa utitur; quae profecto inchoat
miseriam per superbiam, si ad se ipsam, non ad
Deum referatur. Utitur etiam corporibus quibusdam
vivificandis ad beneficentiam; sic enim utitur suo
corpore: quibusdam assumendis vel respuendis ad
valetudinem, quibusdam tolerandis ad patientiam,
quibusdam ordinandis ad justitiam, quibusdam considerandis
ad aliquod veritatis documentum: utitur
etiam iis a quibus se abstinet, ad temperantiam. Ita
omnibus et sensis et non sensis utitur; nec aliquid
tertium est. Judicat autem de omnibus quibus utitur:
de solo Deo non judicat, quia secundum Deum
de caeteris judicat; nec eo utitur, sed fruitur. Neque
enim ad aliquid aliud Deus referendus est. Quoniam
omne quod ad aliud referendum est, inferius est quam
id ad quod referendum est. Nec est aliquid Deo superius,
non loco, sed excellentia suae naturae.
Omnia ergo quae facta sunt, in usum hominis facta
sunt, quia omnibus utitur judicando ratio, quae
homini data est. Et ante lapsum quidem non utebatur
tolerandis, nec post lapsum utitur nisi conversus,
et quanquam ante mortem corporis, jam
tamen quantum potest Dei amicus, quia libenter
servus.</p>
</div1>

<div1>
        <head>XXXI. <hi>Sententia Ciceronis, quemadmodum virtutes animi ab illo divisae ac definitae sint <note>(Cic. lib. 2 de Invent.)</note>
          </hi>.</head>
<div3>
          <head>1.</head>
          <p>
 Virtus est animi habitus naturae modo atque rationi
consentaneus. Quare omnibus partibus ejus cognitis,
tota vis erit simplicis honestatis considerata.
Habet igitur partes quatuor: prudentiam, justitiam,
fortitudinem, temperantiam. Prudentia est rerum bonarum
et malarum neutrarumque scientia. Partes
ejus, memoria, intelligentia, providentia. Memoria est
per quam animus repetit illa quae fuerunt. Intelligentia,
per quam ea perspicit quae sunt. Providentia, per
quam futurum aliquid videtur antequam factum est.
Justitia est habitus animi, communi utilitate conservata,
suam cuique tribuens dignitatem. Ejus initium
est ab natura profectum: deinde quaedam in consuetudinem
ex utilitatis ratione venerunt: postea res et
ab natura profectas et ab consuetudine probatas, legum
metus et religio sanxit. Natura jus est, quod non
opinio genuit, sed quaedam innata vis inseruit, ut religionem,
pietatem, gratiam, vindicationem observantiam,
veritatem. Religio est quae superioris cujusdam
<pb n="0021"/>
naturae, quam divinam vocant, curam cerimoniamque
affert. Pietas, per quam sanguine conjunctis
patriaeque benevolens officium, et diligens tribuitur
cultus. Gratia, in qua amicitiarum et officiorum, alterius
memoria, et alterius remunerandi voluntas
continetur. Vindicatio, per quam vis aut injuria, et
omnino omne quod obfuturum est, defendendo aut
ulciscendo propulsatur. Observantia, per quam homines
aliqua dignitate antecellentes, cultu quodam et
honore dignamur. Veritas, per quam immutata ea quae
sunt aut fuerunt aut futura sunt dicuntur. Consuetudine
autem jus est quod aut leviter a natura tractum
aluit, et majus fecit usus, ut religionem; et si quid
eorum quae ante diximus, a natura profectum, majus
factum propter consuetudinem videmus: aut quod in
morem vetustas vulgi approbatione perduxit. Quod
genus pactum est, par, lex, judicatum. Pactum est
quod inter aliquos convenit. Par, quod in omnes aequale
est. Judicatum, de quo alicujus aut aliquorum jam
sententiis constitutum est. Lege jus est, quod in eo
scripto, quod populo expositum est ut observet, continetur.
Fortitudo est considerata periculorum susceptio,
et laborum perpessio. Ejus partes, magnificentia,
fidentia, patientia, perseverantia. Magnificentia est
rerum magnarum et excelsarum cum animi ampla
quadam et splendida propositione agitatio atque administratio.
Fidentia est per quam magnis et honestis
in rebus multum ipse animus in se fiduciae certa cum
spe collocavit. Patientia est honestatis aut utilitatis
causa rerum arduarum, ac difficilium voluntaria ac
diuturna perpessio. Perseverantia est in ratione bene
considerata stabilis et perpetua permansio. Temperantia
est rationis in libidinem atque in alios non rectos
impetus animi firma et moderata dominatio. Ejus
partes, continentia, clementia, modestia. Continentia
est per quam cupiditas consilii gubernatione regitur.
Clementia, per quam animi temere in odium alicujus
illecti concitatique comitate retinentur. Modestia, per
quam pudor honestus claram et stabilem comparat
auctoritatem.</p>
        </div3>
<div3>
          <head>2.</head>
          <p>
 Atque haec omnia propter se solum, ut nihil
adjungatur emolumenti, petenda sunt. Quod ut monstretur,
neque ad hoc nostrum institutum pertinet, et
a brevitate praecipiendi remotum est. Propter se autem
vitanda sunt, non ea modo quae iis contraria sunt,
ut fortitudini ignavia, et justitiae injustitia; verum
etiam illa quae propinqua videntur et finitima esse,
absunt autem longissime. Quod genus fidentiae contrarium
est diffidentia, et ea re vitium est: audacia,
non contrarium, sed appositum ac propinquum, et
tamen vitium est. Sic unicuique virtuti finitimum vitium
<pb n="0022"/>
reperietur, aut certo jam nomine appellatum, ut
audacia quae fidentiae, pertinacia quae perseverantiae
finitima est, superstitio quae religioni propinqua est;
aut sine ullo certo nomine: quae omnia item uti contraria
rerum bonarum in rebus vitandis reponemus.
Ac de eo quidem genere honestatis, quod omni ex
parte propter se petitur, satis dictum est. Nunc de eo
in quo utilitas quoque adjungitur, quod tamen honestum
vocamus, dicendum videtur.</p>
        </div3>
<div3>
          <head>3.</head>
          <p>
 Sunt igitur multa quae nos, cum dignitate, tum
fructu quoque suo ducunt. Quo in genere est gloria,
dignitas, amplitudo, amicitia. Gloria est frequens de
aliquo fama cum laude. Dignitas, alicujus honesta et
cultu et honore et verecundia digna auctoritas. Amplitudo
est potentia, aut majestas, aut aliquarum
copiarum magna abundantia. Amicitia, voluntas erga
aliquem rerum bonarum, illius ipsius causa quem diligit,
cum ejus pari voluntate. Hic quia de civilibus
causis loquimur, fructus ad amicitiam adjungimus, ut
eorum quoque causa petenda videatur, ne forte qui nos
de omni amicitia dicere existimarint reprehendant.
Quanquam sunt qui propter utilitatem modo petendam
putent amicitiam, sunt qui propter se solum,
sunt qui et propter se et propter utilitatem. Quorum
quid verissime statuatur, alius locus erit considerandi.
</p>
        </div3>
      </div1>

<div1>
        <head>XXXII. <hi>Utrum rem ullam alius alio magis intelligat, atque ita ejusdem rei per infinitum eat intelligentia.</hi> </head>
<p>Quisquis ullam rem aliter quam ea res est intelligit,
fallitur: et omnis qui fallitur, id in quo fallitur non
intelligit. Quisquis igitur ullam rem aliter quam est
intelligit, non eam intelligit. Non ergo potest quidquam
intelligi, nisi ut est. Nos autem aliquid non ita
ut est intelligimus, velut hoc ipsum nihil intelligi,
quod non ita ut est intelligitur. Quare non est dubitandum
esse perfectam intelligentiam, qua praestantior
esse non possit; et ideo non per infinitum ire
quod quaeque res intelligitur, nec eam posse alium
alio plus intelligere.</p>
</div1>

<div1>
        <head>XXXIII. <hi>De metu.</hi> </head>
<p>Nulli dubium est non aliam metuendi esse causam,
nisi ne id quod amamus, aut adeptum amittamus, aut
non adipiscamur speratum. Quare quisquis hoc ipsum
non metuere amaverit atque habuerit, quis metus est
ne id possit amittere? Multa enim quae amamus et habemus,
metuimus amittere; ita ea custodimus metu:
non metuere autem nemo potest custodire metuendo.
Item quisquis amat non metuere, atque id nondum
habet, speratque se habiturum, non eum oportet metuere
ne non adipiscatur. Hoc enim metu nihil aliud
metuitur quam idem metus. Porro metus omnis aliquid
fugit, et nulla res se ipsam fugit. Non igitur metuitur
metus. Sed si quis existimat non recte dici quod
<pb n="0023"/>
metus aliquid metuat, cum anima potius ipso metu
metuat; illud attendat, quod cognitu facile est, nullum
metum esse nisi futuri et imminentis mali. Necesse
est autem ut qui metuit, aliquid fugiat. Quisquis
itaque metuere metuit, est profecto absurdissimus,
quia fugiendo habet idipsum quod fugit. Nam quoniam
non metuitur nisi ne aliquid mali accidat, metuere ne
accidat metus, nihil aliud est nisi amplecti quod respuis.
Quod si repugnans est, sicuti est, nullo prorsus
modo metuit, quisquis nihil aliud amat quam non metuere.
Et propterea nemo potest hoc solum amare, et
non habere. Utrum autem hoc solum amandum sit,
alia quaestio est. Jam quem non exanimat metus, nec
cupiditas eum vastat, nec aegritudo macerat, nec ventilat
gestiens et vana laetitia. Si enim cupit, quia nihil
aliud est cupiditas nisi amor rerum transeuntium, metuat
necesse est, ne aut amittat eas cum adeptus fuerit,
aut non adipiscatur. Non autem metuit: non ergo
cupit. Item si angitur animi dolore, necesse est etiam
metu agitetur: quoniam quorum malorum praesentium
est anxietudo, eorum est et imminentium metus. Metu
autem caret: ergo et anxietudine. Item si laetetur inaniter,
de iis rebus laetatur, quas potest amittere:
quare metuat necesse est ne amittat. Sed nullo modo
metuit: nullo modo igitur laetatur inaniter.</p>
</div1>

<div1>
        <head>XXXIV. <hi>Utrum non aliud amandum sit, quam metu carere.</hi> </head>
<p>Si vitium est non metuere, non est amandum. Sed
nemo beatissimus metuit, et nemo beatissimus in vitio
est. Non est itaque vitium non metuere. At audacia
vitium est. Non ergo quisquis non metuit, audax est;
quanquam omnis qui audet, non metuat. Item cadaver
omne non metuit. Quapropter cum commune sit
non metuere beatissimo et audaci et cadaveri, sed
beatissimus id habeat per tranquillitatem animi, audax
per temeritatem, cadaver quia omni sensu caret;
neque non amandum est non metuere, quoniam beati
esse volumus; neque solum amandum, quoniam audaces
et inanimes esse nolumus.</p>
</div1>

<div1>
        <head>XXXV. <hi>Quid amandum sit.</hi> </head>
<div3>
          <head>1.</head>
          <p>
 Quoniam quidquid non vivit non metuit, neque
vita carendum quisquam persuaserit, ut metu etiam
carere possimus; amandum est sine metu vivere. Sed
rursus quia vita metu carens, etiam, si intelligentia
careat, non est appetenda; amandum est sine metu
cum intellectu vivere. Idne solum amandum? an amor
quoque ipse amandus est? Ita vero, quando sine hoc
illa non amantur. Sed si propter alia quae amanda
sunt amor amatur, non recte amari dicitur. Nihil
enim aliud est amare, quam propter se ipsam rem
aliquam appetere. Num igitur propter se ipsum amor
appetendus est, cum quando desit quod amatur, ea
sit indubitata miseria? Deinde cum amor motus quidam
sit, neque ullus sit motus nisi ad aliquid; cum
quaerimus quid amandum sit, quid sit illud ad quod
moveri oporteat, quaerimus. Quare si amandus est
amor, non utique omnis amandus est. Est enim et
<pb n="0024"/>
turpis, quo animus se ipso inferiora sectatur, quae magis
proprie cupiditas dicitur, omnium scilicet malorum
radix. Et ideo non amandum est, quod manenti
et fruenti amori auferri potest. Cujus ergo rei amor
amandus est, nisi ejus quae non potest deesse dum
amatur? Id autem est, quod nihil est aliud habere
quam nosse. Porro aurum et omne corpus non hoc
est habere quod nosse: non itaque amandum est. Et
quoniam potest aliquid amari, nec haberi, non solum
ex his quae amanda non sunt, ut pulchrum aliquod
corpus, sed etiam eorum quae amanda sunt, ut beata
vita; et rursus potest aliquid haberi, nec amari, ut
compedes: jure quaeritur utrum possit quispiam id
quod habere nihil est nisi nosse, non amare cum habeat,
id est, noverit. Sed cum videamus nonnullos
non ob aliud, verbi gratia, discere numeros, nisi ut
eadem disciplina pecuniosi fiant, aut hominibus placeant;
quam cum didicerint, ad eumdem finem referunt,
quem sibi cum discerent, proposuerant; neque
ullam disciplinam aliud sit habere quam nosse: fieri
potest ut habeat quisque aliquid, quod habere, hoc
sit quod nosse, neque amet tamen. Quanquam bonum
quod non amatur, nemo potest perfecte habere vel
nosse. Quis enim potest nosse quantum sit bonum,
quo non fruitur? Non autem fruitur, si non amat: nec
habet igitur quod amandum est, qui non amat, etiam
si amare possit, qui non habet. Nemo igitur beatam
vitam novit, et miser est: quoniam si amanda est, sicuti
est, hoc est eam nosse quod habere.</p>
        </div3>
<div3>
          <head>2.</head>
          <p>
 Quae cum ita sint, quid est aliud beate vivere,
nisi aeternum aliquid cognoscendo habere? Aeternum
est enim, de quo solo recte fiditur, quod amanti
auferri non potest: idque ipsum est quod nihil sit
aliud habere quam nosse. Omnium enim rerum praestantissimum
est quod aeternum est: et propterea id
habere non possumus, nisi ea re qua praestantiores
sumus, id est mente. Quidquid autem mente habetur,
noscendo habetur; nullumque bonum perfecte noscitur,
quod non perfecte amatur. Neque ut sola mens
potest cognoscere, ita et amare sola potest. Namque
amor appetitus quidam est: et videmus etiam caeteris
animi partibus inesse appetitum, qui si menti rationique
consentiat, in tali pace et tranquillitate vacabit
mente contemplari quod aeternum est. Ergo
etiam caeteris suis partibus amare animus debet hoc
tam magnum quod mente cognoscendum est. Et quoniam
id quod amatur, afficiat ex se amantem necesse
est; fit ut sic amatum quod aeternum est, aeternitate
animum afficiat. Quocirca ea demum vita beata,
quae aeterna est. Quid vero aeternum est, quod aeternitate
animum afficiat, nisi Deus? Amor autem rerum
amandarum, charitas vel dilectio melius dicitur.
Quare omnibus cogitationis viribus considerandum
est saluberrimum illud praeceptum, <hi>Diliges Dominum
<pb n="0025"/>
Deum tuum in toto corde tuo, et in tota anima tua, et
in tota mente tua <note>(Matth. XXII, 37)</note>
          </hi>; et illud quod ait
Dominus Jesus, <hi>Haec est autem vita aeterna, ut cognoscant
te solum verum Deum, et quem misisti Jesum
Christum <note>(Joan. XVII, 3)</note>
          </hi>.
</p>
        </div3>
      </div1>

<div1>
        <head>XXXVI. <hi>De nutrienda charitate.</hi> </head>
<div3>
          <head>1.</head>
          <p>
 Charitatem voco, qua amantur ea quae non
sunt prae ipso amante contemnenda: id est, quod
aeternum est, et quod amare ipsum aeternum potest.
Deus igitur et animus quo amatur, charitas proprie
dicitur purgatissima et consummata, si nihil aliud
amatur: hanc et dilectionem dici placet. Sed cum
Deus magis diligitur quam animus, ut malit homo
ejus esse quam suus, tunc vere animo summeque consulitur,
consequenter et corpori, nobis id non curantibus
aliquo appetitu satagente, sed tantum prompta et
oblata sumentibus. Charitatis autem venenum est,
spes adipiscendorum aut retinendorum temporalium.
Nutrimentum ejus est, imminutio cupiditatis; perfectio,
nulla cupiditas. Signum profectus ejus, imminutio
timoris; signum perfectionis ejus, nullus timor:
quia et <hi>radix est omnium malorum cupiditas <note>(I Tim. VI, 10)</note>
          </hi>;
et, <hi>consummata dilectio foras mittit timorem <note>(I Joan. IV, 18)</note>
          </hi>.
Quisquis igitur eam nutrire
vult, instet minuendis cupiditatibus. Est autem cupiditas,
amor adipiscendi aut obtinendi temporalia.
Hujus minuendae initium est, Deum timere, qui solus
timeri sine amore non potest. Ad sapientiam enim
tenditur, et nihil verius eo quod dictum est, <hi>Initium
sapientiae timor Domini <note>(Eccli. I, 16)</note>
          </hi>. Nemo est quippe
qui non magis dolorem fugiat, quam appetat voluptatem:
quandoquidem videmus etiam immanissimas
bestias a maximis voluptatibus absterreri dolorum
metu; quod cum in earumdem consuetudinem verterit,
domitae et mansuetae vocantur. Quapropter quoniam
inest homini ratio, quae cum servit cupiditati
perversione miserabili, ut homines non timeantur,
suggerit latere posse commissa, et ad tegenda occulta
peccata astutissimas fallacias comparat; eo fit ut homines
quos nondum delectat pulchritudo virtutis,
nisi poenis a peccando deterreantur, quae verissime
per sanctos et divinos viros praedicantur, et quod
celant hominibus, Deo celari non posse consentiant,
difficilius domentur quam ferae. Ut autem timeatur
Deus, divina providentia regi universa persuadendum
est; non tam rationibus, quas qui potest inire, potest
jam et pulchritudinem sentire virtutis, quam
exemplis vel recentibus, si qua occurrunt, vel de historia,
et ea maxime quae ipsa divina providentia
procurante, sive in Vetere, sive in Novo Testamento
excellentissimam auctoritatem religionis recepit. Simul
autem agendum est et de poenis peccatorum, et
de praemiis recte factorum.</p>
        </div3>
<div3>
          <head>2.</head>
          <p>
 Jam vero cum aliqua non peccandi consuetudo,
quod onerosum putabatur, facile esse persuaserit;
incipiat gustari dulcedo pietatis, et commendari pulchritudo
<pb n="0026"/>
virtutis, ut charitatis libertas prae servitute
timoris emineat. Tunc jam persuadendum est fidelibus
praecedentibus regenerationis Sacramentis, quae
necesse est plurimum moveant, quid intersit inter
duos homines, veterem et novum, exteriorem et interiorem,
terrenum et coelestem; id est, inter eum
qui bona carnalia et temporalia, et eum qui spiritualia
et aeterna sectatur: monendumque ne peritura
beneficia et transeuntia exspectentur a Deo, quibus
et improbi homines abundare possunt; sed firma et
sempiterna, pro quibus accipiendis omnia quae in hoc
mundo bona putantur et mala, penitus contemnenda
sunt. Hic praestantissimum illud et unicum exemplum
Dominici hominis proponendum est, qui cum se tot
miraculis tantam rerum potestatem habere monstraret,
et ea sprevit quae magna bona, et ea sustinuit
quae magna mala imperiti putant: quos mores et disciplinam,
ne tanto minus quisquam aggredi audeat,
quanto illud magis honorat, et de pollicitationibus
atque hortationibus ejus, et de imitantium multitudine
Apostolorum, martyrum, sanctorumque innumerabilium,
quam non sint illa desperanda ostendendum
est.</p>
        </div3>
<div3>
          <head>3.</head>
          <p>
 At ubi fuerint carnalium voluptatum illecebrae
superatae, cavendum est ne subrepat atque succedat
cupiditas placendi hominibus aut per aliqua facta
mirabilia, aut per difficilem continentiam sive patientiam,
aut per aliquam largitionem, aut nomine
scientiae vel eloquentiae: in eo genere est et cupiditas
honoris. Contra quae omnia proferantur ea quae scripta
sunt de laude charitatis, et de inanitate jactantiae;
doceaturque quam sit pudendum eis placere velle,
quos nolis imitari. Aut enim boni sunt, et nihil
magnum est a malis laudari; aut boni sunt, et eos
oportet imitari. Sed qui boni sunt, virtute boni sunt:
virtus autem non appetit quod in aliorum hominum
potestate est. Qui ergo imitatur bonos, nullius hominis
appetit laudem; qui malos, non dignus est
laude. Si autem placere hominibus ideo vis, ut eis
prosis ad diligendum Deum; non jam hoc, sed aliud
cupis. Qui autem placere cupit, necessarium adhuc
habet timorem: primum, ne occulte peccando inter
hypocritas a Domino computetur; deinde, si benefactis
placere appetit, ne hanc mercedem aucupans
perdat quod daturus est Deus.</p>
        </div3>
<div3>
          <head>4.</head>
          <p>
 Sed devicta ista cupiditate, cavenda superbia
est. Difficile est enim ut dignetur consociari hominibus,
qui eis placere jam non desiderat, et plenum se
virtutibus putat. Itaque adhuc necessarius est timor,
ne illud etiam quod videtur habere, auferatur ab eo <note>(Matth. XXV, 29)</note>;
et manibus ac pedibus ligatis mittatur
in tenebras exteriores <note>(Id. XXII, 13)</note>. Quapropter
Dei timor non solum inchoat, sed etiam perficit
sapientem. Is est autem qui summe diligit Deum, et
proximum tanquam se ipsum. Quae autem in hoc itinere
<pb n="0027"/>
pericula difficultatesque metuendae sint, et quibus
remediis uti oporteat, alia quaestio est.
</p>
        </div3>
      </div1>

<div1>
        <head>XXXVII. <hi>De semper nato.</hi> </head>
<p>Melior est semper natus, quam qui semper nascitur.
Quia qui semper nascitur, nondum est natus; et
nunquam natus est aut natus erit, si semper nascitur.
Aliud est enim nasci, aliud natum esse. Ac per hoc
nunquam filius, si nunquam natus: filius autem quia
natus, est semper filius: semper igitur natus.</p>
</div1>

<div1>
        <head>XXXVIII. <hi>De conformatione animae.</hi> </head>
<p>Cum aliud sit natura, aliud disciplina, aliud usus,
et haec in una anima intelligantur nulla diversitate
substantiae: item cum aliud sit ingenium, aliud virtus,
aliud tranquillitas, similiter unius ejusdemque
substantiae: et cum anima sit alterius substantiae,
quam Deus, quanquam ab illo facta; ipse autem Deus
sit sacratissima illa, et multis verbo, re paucis cognita
Trinitas: diligentissime investigandum est,
quod ait Dominus Jesus, <hi>Nemo venit ad me, nisi quem
Pater attraxerit <note>(Joan. VI, 44)</note>
          </hi>; et, <hi>Nemo venit ad Patrem,
nisi per me <note>(Id. XIV, 6)</note>
          </hi>; et, <hi>Ipse vos in omnem
veritatem inducet <note>(Id. XVI, 13)</note>
          </hi>,</p>
</div1>

<div1>
        <head>XXXIX. <hi>De alimentis.</hi> </head>
<p>Quid est quod accipit eam rem, quam commutat?
ut animal cibum. Quid est quod accipitur, et commutatur?
ut idem cibus. Quid est quod accipitur, et
non commutatur? ut oculis lux, et sonus auribus. Sed
haec per corpus accipit anima: quid est autem quod
per se ipsam accipit, et commutat in se? ut aliam
animam, quam recipiendo in amicitiam sui similem
facit. Et quid est quod per se ipsam accipit, et non
commutat? ut veritatem. Quare cognoscendum est
et quid sit Petro dictum, <hi>Macta et manduca <note>(Act. X,
13)</note>
          </hi>; et quid in Evangelio, <hi>Et vita erat lux hominum <note>(Joan. I, 4)</note>
          </hi>.</p>
</div1>

<div1>
        <head>XL. <hi>Cum animarum natura una sit, unde hominum diversae voluntates?</hi> </head>
<p>Ex diversis visis diversus appetitus animarum
est, ex diverso appetitu diversus adipiscendi successus,
ex diverso successu diversa consuetudo, ex
diversa consuetudine diversa est voluntas. Diversa
autem visa ordo rerum facit: occultus quidem, sed
sub divina providentia certus tamen. Non itaque ob
hoc putandum est diversas esse naturas animarum,
quia diversae sunt voluntates; cum etiam unius animae
voluntas pro temporum diversitate varietur. Siquidem
alio tempore dives esse cupit, alio tempore,
contemptis divitiis sapiens esse desiderat: et in ipso
temporalium appetitu alio tempore uni homini negotiatio,
et alio tempore militia placet.</p>
</div1>

<div1>
        <head>XLI. <hi>Cum omnia Deus fecerit, quare non aequalia fecerit.</hi> </head>
<p>Quia non essent omnia, si essent aequalia: non
enim essent multa rerum genera, quibus conficitur
universitas, primas et secundas, et deinceps usque
ad ultimas ordinatas habens creaturas: et hoc est
quod dicitur, omnia.</p>
</div1>

<div1>
        <head>XLII. <hi>Quomodo Christus et in utero matris fuerit et in coelis.</hi> </head>
<p>Quomodo verbum hominis, quod etsi multi audiunt,
<pb n="0028"/>
totum audiunt singuli.</p>
</div1>

<div1>
        <head>XLIII. <hi>Quare Filius Dei in homine apparuit, et Spiritus sanctus in columba?</hi> </head>
<p>Quia ille venit, ut exemplum vivendi demonstraret
hominibus; iste, ut donum ipsum, quo bene vivendo
pervenitur, significaret, apparuit. Utrumque autem
visibiliter factum est propter carnales, ab iis quae oculis
corporeis cernuntur, ad ea quae mente intelliguntur,
sacramentorum gradibus transferendos. Nam et
verba sonant et transeunt; nec tamen ea quae verbis
significantur, cum aliquid divinum atque aeternum
loquendo exponitur, similiter transeunt.</p>
</div1>

<div1>
        <head>XLIV. <hi>Quare tanto post venit Dominus Jesus Christus, et non in principio peccati hominis?</hi> </head>
<p>Quia omne pulchrum a summa pulchritudine est,
quod Deus est: temporalis autem pulchritudo rebus
decedentibus succedentibusque peragitur. Habet autem
decorem suum in singulis quibusque hominibus
singula quaeque aetas ab infantia usque ad senectutem.
Sicut ergo absurdus est, qui juvenilem tantum aetatem
vellet esse in homine temporibus subdito; invideret
enim caeteris pulchritudinibus, quae caeteris
aetatibus suas vices atque ordinem gerunt: sic absurdus
est, qui in ipso universo genere humano unam
aetatem desiderat; nam et ipsum tanquam unus homo
aetates suas agit. Nec oportuit venire divinitus magistrum,
cujus imitatione in mores optimos formaretur,
nisi tempore juventutis. Ad hoc valet quod
Apostolus dicit, sub lege tanquam sub paedagogo
parvulos custoditos <note>(Galat. III, 23, 24)</note>, donec veniret
cui servabatur, qui per Prophetas promissus erat.
Aliud enim est quod divina providentia quasi privatim
cum singulis agit, aliud quod generi universo tanquam
publice consulit. Nam et quicumque singuli ad certam
sapientiam pervenerunt, nonnisi eadem veritate
suarum singillatim aetatum opportunitate illustrati
sunt: a qua veritate, ut populus sapiens fieret, ipsius
generis humani opportuna aetate homo susceptus est.</p>
</div1>

<div1>
        <head>XLV. <hi>Adversus mathematicos.</hi> </head>
<div3>
          <head>1.</head>
          <p>
 Non eos appellarunt mathematicos veteres, qui
nunc appellantur; sed illos qui temporum numeros
motu coeli ac siderum pervestigarunt, de quibus rectissime
dicitur in Scripturis sanctis: <hi>Iterum nec his
debet ignosci. Si enim tantum potuerunt scire, ut possent
aestimare saeculum; quomodo hujus Dominum non
facilius invenerunt <note>(Sap. XIII, 8, 9)</note>
          </hi>? Mens enim humana
de visibilibus judicans, potest agnoscere omnibus
visibilibus se ipsam esse meliorem. Quae tamen
cum etiam se propter defectum profectumque in sapientia
fatetur esse, mutabilem, invenit supra se esse
incommutabilem veritatem: atque ita adhaerens post
ipsam, sicut dictum est, <hi>Adhaesit anima mea post te <note>(Psal. LXII, 9)</note>
          </hi>;
beata efficitur, intrinsecus inveniens
etiam omnium visibilium Creatorem atque Dominum;
non quaerens extrinsecus visibilia, quamvis coelestia:
quae aut non inveniuntur, aut cum magno labore frustra
inveniuntur, nisi ex eorum quae foris sunt pulchritudine,
<pb n="0029"/>
inveniatur artifex qui intus est, et prius in anima
superiores, deinde in corpore inferiores pulchritudines
operatur.</p>
        </div3>
<div3>
          <head>2.</head>
          <p>
 Adversus eos autem qui nunc appellantur mathematici,
volentes actus nostros corporibus coelestibus
subdere, et nos vendere stellis, ipsumque pretium,
quo vendimur, a nobis accipere, nihil verius et brevius
dici potest, quam eos non respondere, nisi acceptis
constellationibus. In constellationibus autem
notari partes, quales trecentas sexaginta dicunt
habere signiferum circulum: motum autem coeli per
unam horam fieri in quindecim partibus, ut tanta
mora quindecim partes oriantur, quantam tenet una
hora. Quae partes singulae sexaginta minutas habere
dicuntur. Minutas autem minutarum jam in constellationibus,
de quibus futura praedicere se dicunt, non
inveniunt; conceptus autem geminorum quoniam uno
concubitu efficitur, attestantibus medicis, quorum
disciplina multo est certior atque manifestior, tam
parvo puncto temporis contingit, ut in duas minutas
minutarum non tendatur. Unde ergo in geminis tanta
diversitas actionum, et eventuum, et voluntatum,
quos necesse est eamdem constellationem conceptionalem
habere, et amborum unam constellationem dari
mathematico, tanquam unius hominis? Si autem ad
genitales constellationes se tenere voluerint, ipsis
geminis excluduntur, qui plerumque ita post invicem
funduntur ex utero, ut hoc temporis intervallum
rursus ad minutas minutarum revertatur, quas tractandas
in constellationibus nunquam accipiunt, nec
possunt tractare. Cum autem multa vera eos praedixisse
dicatur, ideo fit, quia non tenent homines memoria
falsitates erroresque eorum: sed non intenti,
nisi in ea quae illorum responsis provenerint, ea quae
non provenerint obliviscuntur: et ea commemorant,
quae non arte illa, quae nulla est, sed quadam obscura
rerum sorte contingunt. Quod si peritiae illorum volunt
tribuere, dicant artificiose divinare etiam mortuas
membranas scriptas quaslibet, de quibus plerumque
pro voluntate sors exit. Quod si non arte de codicibus
exit saepe versus futura praenuntians, quid mirum si
etiam ex animo loquentis, non arte, sed sorte exit
aliqua praedictio futurorum?
</p>
        </div3>
      </div1>

<div1>
        <head>XLVI. <hi>De ideis.</hi> </head>
<div3>
          <head>1.</head>
          <p>
 Ideas Plato primus appellasse perhibetur:
non tamen si hoc nomen antequam ipse institueret,
non erat, ideo vel res ipsae non erant, quas ideas vocavit,
vel a nullo erant intellectae; sed alio fortasse
atque alio nomine ab aliis atque aliis nuncupatae sunt.
Licet enim cuique rei incognitae, quae nullum habeat
usitatum nomen, quodlibet nomen imponere.
Nam non est verisimile, sapientes aut nullos fuisse
ante Platonem; aut istas quas Plato, ut dictum est,
ideas vocat, quaecumque res sint, non intellexisse:
siquidem tanta in eis vis constituitur, ut nisi his intellectis
sapiens esse nemo possit. Credibile est etiam
<pb n="0030"/>
praeter Graeciam fuisse in aliis gentibus sapientes:
quod etiam Plato ipse non solum peregrinando sapientiae
perficiendae gratia satis testatus est, sed etiam
in libris suis commemorat. Hos ergo, si qui fuerunt,
non existimandum est ideas ignorasse, quamvis alio
fortasse eas nomine vocaverint. Sed de nomine hactenus
dictum sit: rem videamus, quae maxime consideranda
atque noscenda est, in potestate constitutis
vocabulis, ut quod volet quisque, appellet rem quam
cognoverit.</p>
        </div3>
<div3>
          <head>2.</head>
          <p>
 Ideas igitur latine possumus vel formas vel
species dicere, ut verbum e verbo transferre videamur.
Si autem rationes eas vocemus, ab interpretandi
quidem proprietate discedimus; rationes enim graece <foreign xml:lang="greek"></foreign>
 appellantur, non ideae: sed tamen quisquis hoc
vocabulo uti voluerit, a re ipsa non aberrabit. Sunt
namque ideae principales formae quaedam, vel rationes
rerum stabiles atque incommutabiles, quae ipsae
formatae non sunt, ac per hoc aeternae ac semper eodem
modo sese habentes, quae in divina intelligentia continentur.
Et cum ipsae neque oriantur, neque intereant;
secundum eas tamen formari dicitur omne quod
oriri et interire potest, et omne quod oritur et interit.
Anima vero negatur eas intueri posse, nisi rationalis,
ea sui parte qua excellit, id est ipsa mente atque
ratione, quasi quadam facie vel oculo suo interiore
atque intelligibili. Et ea quidem ipsa rationalis anima
non omnis et quaelibet, sed quae sancta et pura fuerit,
haec asseritur illi visioni esse idonea: id est, quae
illum ipsum oculum quo videntur ista, sanum, et
sincerum, et serenum, et similem his rebus quas
videre intendit, habuerit. Quis autem religiosus et
vera religione imbutus, quamvis nondum possit haec
intueri, negare tamen audeat, imo non etiam profiteatur,
omnia quae sunt, id est, quaecumque in suo
genere propria quadam natura continentur, ut sint,
Deo auctore esse procreata, eoque auctore omnia quae
vivunt vivere, atque universalem rerum incolumitatem,
ordinemque ipsum quo ea quae mutantur, suos
temporales cursus certo moderamine celebrant, summi
Dei legibus contineri et gubernari? Quo constituto
atque concesso, quis audeat dicere Deum irrationabiliter
omnia condidisse? Quod si recte dici vel credi
non potest, restat ut omnia ratione sint condita. Nec
eadem ratione homo, qua equus: hoc enim absurdum
est existimare. Singula igitur propriis sunt creata
rationibus. Has autem rationes ubi arbitrandum est
esse, nisi in ipsa mente Creatoris? Non enim extra
se quidquam positum intuebatur, ut secundum id
constitueret quod constituebat: nam hoc opinari sacrilegum
est. Quod si hae rerum omnium creandarum
creatarumve rationes in divina mente continentur,
neque in divina mente quidquam nisi aeternum atque
incommutabile potest esse; atque has rerum rationes
principales appellat ideas Plato: non solum sunt
ideae, sed ipsae verae sunt, quia aeternae sunt, et ejusmodi
atque incommutabiles manent; quarum participatione
fit ut sit quidquid est, quoquomodo est. Sed
<pb n="0031"/>
anima rationalis inter eas res quae sunt a Deo conditae,
omnia superat; et Deo proxima est, quando
pura est; eique in quantum charitate cohaeserit, in
tantum ab eo lumine illo intelligibili perfusa quodam
modo et illustrata cernit, non per corporeos oculos,
sed per ipsius sui principale, quo excellit, id est per
intelligentiam suam, istas rationes, quarum visione
fit beatissima. Quas rationes, ut dictum est, sive ideas,
sive formas, sive species, sive rationes licet vocare,
et multis conceditur appellare quod libet, sed paucissimis
videre quod verum est.
</p>
        </div3>
      </div1>

<div1>
        <head>XLVII. <hi>Utrum aliquando cogitationes nostras videre possimus.</hi> </head>
<p>Quaeri solet quomodo post resurrectionem atque
immutationem corporis, quae sanctis promittitur,
cogitationes nostras videre possimus. Conjectura itaque
capienda est ex ea parte corporis nostri, quae
plus habet lucis; quoniam angelica corpora, qualia
nos habituros speramus, lucidissima atque aetherea
esse credendum est: si ergo multi motus animi
nostri nunc agnoscuntur in oculis, probabile est quod
nullus motus animi latebit, eum totum fuerit corpus
aethereum, in cujus comparatione isti oculi caro sunt.</p>
</div1>

<div1>
        <head>XLVIII. <hi>De credibilibus.</hi> </head>
<p>Credibilium tria sunt genera. Alia sunt quae semper
creduntur, et nunquam intelliguntur: sicut est omnis
historia, temporalia et humana gesta percurrens.
Alia quae mox, ut creduntur, intelliguntur: sicut sunt
omnes rationes humanae, vel de numeris, vel de quibuslibet
disciplinis. Tertium, quae primo creduntur,
et postea intelliguntur: qualia sunt ea quae de divinis
rebus non possunt intelligi, nisi ab his qui mundo
sunt corde; quod fit praeceptis servatis, quae de bene
vivendo accipiuntur.</p>
</div1>

<div1>
        <head>XLIX. <hi>Quare filii Israel sacrificabant visibiliter pecorum victimas?</hi> </head>
<p>Quia sunt etiam sacra spiritualia, quorum imagines
carnalem populum celebrare oportebat, ut praefiguratio
novi populi servitute veteris fieret. Quorum
duorum populorum differentiam etiam in unoquoque
nostrum licet advertere, cum quisque ab utero matris
veterem hominem necesse est agat, donec veniat ad
juvenilem aetatem; ubi jam non est necesse carnaliter
sapere, sed potest ad spiritualia voluntate converti,
et intrinsecus regenerari. Quod ergo in uno homine
recte educato, ordine naturae disciplinaque contingit,
hoc proportione in universo genere humano fieri per
divinam providentiam, peragique pulcherrimum est.</p>
</div1>

<div1>
        <head>L. <hi>De aequalitate Filii.</hi> </head>
<p>Deus, quem genuit, quoniam meliorem se generare
non potuit (nihil enim Deo melius), generare debuit
aequalem. Si enim voluit, et non potuit, infirmus est:
<pb n="0032"/>
si potuit, et non voluit, invidus est. Ex quo conficitur
aequalem genuisse Filium.</p>
</div1>

<div1>
        <head>LI. <hi>De homine facto ad imaginem et similitudinem Dei.</hi> </head>
<div3>
          <head>1.</head>
          <p>
 Cum exteriorem et interiorem hominem divina
Scriptura commemoret, et in tantum eos discernat,
ut ab Apostolo dictum sit, <hi>Et si exterior homo noster
corrumpitur, sed interior renovatur de die in diem <note>(II Cor. IV, 16)</note>
          </hi>;
quaeri potest utrum unus horum
factus sit ad imaginem et similitudinem Dei. Nam
illud stultum est quaerere, si unus, quis horum? Quis
enim dubitat eum potius qui renovatur, quam eum
qui corrumpitur, dicere? Utrum autem ambo, magna
quaestio est. Nam si exterior homo est Adam, et
interior Christus, bene ambo intelliguntur. Sed cum
Adam, sicut a Deo factus est, bonus non manserit, et
diligendo carnalia carnalis effectus sit, non absurde
videri potest, hoc ipsum ei fuisse cadere, imaginem
Dei et similitudinem amittere. Ac per hoc ipse renovatur,
et ipse est interior: quomodo ergo est ipse
et exterior? An secundum corpus; ut interior sit secundum
animam, et interioris sit resurrectio et renovatio,
quae nunc fit secundum mortem prioris vitae,
id est peccati, et secundum regenerationem novae
vitae, id est justitiae? Quos item duos homines sic appellat,
ut unum veterem, quem debemus exuere, alterum
novum, et eum induendum commemoret <note>(Coloss.
III, 9, 10)</note>: quorum rursus illum appellat imaginem terreni
hominis, quia secundum peccatum primi hominis
geritur, qui est Adam; alterum imaginem coelestis
hominis <note>(I Cor. XV, 49)</note>, quia secundum justitiam secundi
hominis geritur, qui est Jesus Christus. Exterior
autem homo, qui nunc corrumpitur, futura resurrectione
renovabitur, cum istam mortem persolverit,
quam naturae debet, lege illa quae in paradiso data
est.</p>
        </div3>
<div3>
          <head>2.</head>
          <p>
 Quomodo autem non sit incongruum, quod dicitur
etiam corpus factum ad similitudinem Dei, facile
intelligit qui diligenter attendit quod dictum est, <hi>Et
fecit Deus omnia bona valde <note>(Gen. I, 31)</note>
          </hi>. Nemo enim
dubitat quod sit ipse primitus bonus. Multis enim modis
dici res possunt similes Deo: aliae secundum virtutem
et sapientiam factae, quia in ipso est virtus et
sapientia non facta; aliae in quantum solum vivunt,
quia ille summe et primitus vivit; aliae in quantum
sunt, quia ille summe et primitus est. Et ideo quae
tantummodo sunt, nec tamen vivunt aut sapiunt, non
perfecte, sed exigue sunt ad similitudinem ejus; quia
et ipsa bona sunt in ordine suo, cum sit ille super
omnia bonus, a quo omnia bona procedunt. Omnia
vero quae vivunt et non sapiunt, paulo amplius participant
similitudinem. Quod enim vivit, etiam est: non
autem quidquid est, etiam vivit. Jam porro quae sapiunt,
ita illi similitudine sunt proxima, ut in creaturis
nihil sit propinquius. Quod enim participat sapientiae,
<pb n="0033"/>
et vivit et est: quod autem vivit, necesse est
ut sit, non necesse est ut sapiat. Quare cum homo
possit particeps esse sapientiae secundum interiorem
hominem, secundum ipsum ita est ad imaginem,
ut nulla natura interposita formetur; et ideo nihil
sit Deo conjunctius. Et sapit enim, et vivit, et est:
qua creatura nihil est melius.</p>
        </div3>
<div3>
          <head>3.</head>
          <p>
 Quod si exterior homo vita illa accipitur, qua
per corpus sentimus quinque notissimis sensibus,
quos cum pecoribus habemus communes: nam et ipsa
molestiis sensibilibus, quae persecutionibus ingeruntur,
corrumpi potest: non immerito et iste homo
particeps dicitur similitudinis Dei; non solum quia
vivit, quod etiam in bestiis apparet; sed amplius quod
ad mentem convertitur se regentem, quam illustrat
sapientia, quod in bestiis non potest ratione carentibus.
Corpus quoque hominis, quia solum inter animalium
terrenorum corpora, non pronum in alvum
prostratum est, cum sit visibile, sed ad intuendum
coelum erectum, quod est principium visibilium;
quanquam non sua, sed animae praesentia vivere cognoscatur:
tamen non modo quia est, et in quantum
est, utique bonum est: sed etiam quia tale est, ut ad
contemplandum coelum sit aptius, magis in hoc ad
imaginem et similitudinem Dei, quam caetera corpora
animalium factum jure videri potest. Tamen quia
homo sine vita non recte appellatur; non corpus
solum homo exterior, neque sola vita quae in sensu est
corporis, sed utrumque simul rectius fortasse intelligitur.</p>
        </div3>
<div3>
          <head>4.</head>
          <p>
 Neque inscite distinguitur, quod aliud sit imago
et similitudo Dei, qui etiam Filius dicitur; aliud ad
imaginem et similitudinem Dei, sicut hominem factum
accipimus. Sunt etiam qui non frustra intelligant
duo dicta esse, ad imaginem et similitudinem:
cum si una res esset, unum nomen sufficere potuisse
asserunt. Sed ad imaginem mentem factam volunt,
quae nulla interposita substantia ab ipsa veritate formatur,
qui etiam spiritus dicitur: non ille Spiritus
sanctus, qui est ejusdem substantiae, cujus et Pater
et Filius, sed spiritus hominis. Nam ita hos discernit
Apostolus: <hi>Nemo scit quid agatur in homine, nisi spiritus
hominis; et nemo scit quid agatur in Deo, nisi Spiritus
Dei <note>(I Cor. II, 11)</note>
          </hi>. Item de spiritu hominis dicit: <hi>Salvum faciat spiritum vestrum, et animam et corpus <note>(I Thess. V, 23)</note>
          </hi>.
Et iste enim factus est a Deo,
sicut et caetera creatura. Scriptum est enim in Proverbiis
hoc modo: <hi>Scito quoniam Dominus corda hominum
novit; et qui finxit spiritum omnibus, ipse scit
omnia <note>(Prov. XVI, 2)</note>
          </hi>. Ergo iste spiritus ad imaginem
Dei nullo dubitante factus accipitur, in quo est intelligentia
veritatis: haeret enim veritati nulla interposita
creatura. Caetera hominis ad similitudinem facta
videri volunt; quia omnis quidem imago similis est,
<pb n="0034"/>
non autem omne quod simile est, etiam imago proprie,
sed forte abusive dici potest. Sed cavendum in
talibus ne quid nimis asseverandum putetur, illa re
sane salubriter custodita, ne quoniam corpus quodlibet
per localia spatia porrectum est, aliquid tale credatur
esse substantia Dei. Nam res quae in parte minor
est quam in toto, nec dignitati animae convenit;
quanto minus majestati Dei?
</p>
        </div3>
      </div1>

<div1>
        <head>LII. <hi>De eo quod dictum est,</hi> Poenitet me fecisse hominem <note>(Gen. VI, 6, 7)</note>.</head>
<p>Divinae Scripturae a terreno et humano sensu ad divinum
et coelestem nos erigentes, usque ad ea verba
descenderunt, quibus inter se stultissimorum etiam
utitur consuetudo. Itaque earum etiam affectionum nomina,
quas animus noster patitur, quas longissime a
Deo esse sejunctas jam qui melius sapit intelligit, non
dubitaverunt illi viri per quos locutus est Spiritus sanctus,
opportunissime in libris ponere. Ut, verbi gratia,
quoniam difficillimum est ut homo aliquid vindicet
sine ira, vindictam Dei quae omnino sine ista
perturbatione fit, iram tamen vocandam judicaverunt.
Item quia conjugis castitatem zelando viri
custodire consueverunt, illam Dei providentiam per
quam praecipitur atque agitur ne anima corrumpatur,
et deos alios atque alios sequens quodam modo meretricetur,
zelum Dei appellaverunt. Sic et manum
Dei, vim qua operatur; et pedes Dei, vim qua in omnia
custodienda et gubernanda pertendit; et aures
Dei vel oculos Dei, vim qua omnia percipit atque intelligit;
et faciem Dei, vim qua se manifestat atque
dignoscitur; et caetera in hunc modum, propterea
scilicet quia nos ad quos sermo fit, et manibus solemus
operari, et pedibus incedere, et quo fert animus
pervenire, et auribus atque oculis caeterisque
sensibus corporis corporalia percipere, et facie innotescere:
et si quid aliud ad hanc tanquam regulam
pertinet. Hoc modo igitur, quoniam mutare coeptum
aliquod et in aliud transferre non facile solemus nisi
poenitendo, quanquam divina providentia serena mente
intuentibus appareat cuncta certissimo ordine administrare,
accommodatissime tamen ad humilem humanam
intelligentiam ea quae incipiunt esse, neque perseverant
quantum perseveratura sperata sunt, quasi
per poenitentiam Dei dicuntur ablata.</p>
</div1>

<div1>
        <head>LIII. <hi>De auro et argento quod Israelitae ab Aegyptiis acceperunt.</hi> </head>
<div3>
          <head>1.</head>
          <p>
 Quisquis duorum Testamentorum dispensationes,
pro temporum congruentia, generis humani diligenter
aetatibus distributas intuetur, satis, quantum
existimo, intelligit quid proprie priori aetati generis
humani, quid posteriori conveniat. Divina enim providentia
pulchre omnia moderante, ita universa generationum
series ab Adam usque ad finem saeculi administratur,
tanquam unius hominis a pueritia usque
ad senectutem temporis sui tractum aetatis gradibus
terminantis. Et ideo virtutum etiam gradus in moribus,
<pb n="0035"/>
donec veniatur ad summam hominis perfectamque
virtutem, oportet eum distinguere, qui divinis
lectionibus pium animum intendit: ne forte cum invenerit
aliquando parvis parva, aliquando majora majoribus
imperari, reputans in comparatione majorum
 peccata esse illa quae minora sunt, non arbitretur
decuisse ut talia Deus hominibus imperaret.
Sed nunc de virtutum gradibus nimis longum est disputare.
Verumtamen quod ad praesentem quaestionem
discutiendam satis est, quantum ad decipiendum
attinet, summa et perfecta virtus est neminem decipere,
atque illud exhibere quod dictum est, <hi>Sit in ore
vestro, Est, est; Non, non <note>(Matth. V, 37)</note>
          </hi>. Sed quia hoc
eis imperatum est, quibus jam regnum coelorum promissum
est; magna autem virtus est haec implere majora,
quibus debetur hoc praemium; <hi>Regnum</hi> enim <hi>coelorum
vim patitur, et qui vim faciunt, diripiunt illud <note>(Id. XI, 12)</note>
          </hi>:
quaerendum est quibus gradibus ad istam
summitatem perfectionemque veniatur: in quibus utique
gradibus inveniuntur illi, quibus adhuc terrenum
regnum promittebatur, quo promisso tanquam parvuli
praeluderent, et ab uno Deo, qui est omnium
Dominus, interim terrenis gaudiis, quibus adhuc inhiabant,
impetratis, inde proficientes et spiritu crescentes
 auderent etiam sperare coelestia. Sicut ergo
summa et prope divina virtus est, neminem decipere;
sic ultimum vitium est, quemlibet decipere. Ab hoc
ultimo vitio ad illam summam virtutem tendentibus
gradus est, neminem quidem vel amicum, vel ignotum,
sed tamen inimicum aliquando decipere. Unde
etiam illud a poeta dictum prope jam proverbii consuetudinem
obtinuit:
</p>
          <l>Dolus, an virtus, quis in hoste requirat?</l>
          <p>  <note>(Aeneid. lib. 2 v. 390.)</note> 
Sed quoniam et ipse hostis potest plerumque injuste
decipi, veluti cum pactum aliquod fit de temporali
pace, quas inducias vocant, et non servatur fides,
et caetera talia; multo est purgatior summaeque illi
virtuti propinquior, qui quanquam velit hostem decipere,
non eum tamen decipit nisi auctoritate divina.
Deus enim novit vel solus, vel certe longe excellentius
quam homines atque sincerius, qua quisque
poena praemiove sit dignus.</p>
        </div3>
<div3>
          <head>2.</head>
          <p>
 Quapropter Deus quidem per seipsum neminem
decipit; est enim Pater Veritatis: et Veritas, et Spiritus
Veritatis: dignis tamen digna distribuens (quoniam
hoc quoque pertinet ad justitiam et veritatem),
utitur animis pro meritis et dignitatibus, quae sunt in
gradibus earum, ut si quisquam dignus est decipi,
non solum per se ipsum eum non decipiat, sed neque
per talem hominem, qui jam congruenter diligit,
et custodire persistit, <hi>Sit in ore vestro, Est, est;
Non, non;</hi> neque per angelum, cui non convenit persona
fallaciae: sed aut per talem hominem, qui nondum
se hujusmodi cupiditatibus exuit; aut per talem
<pb n="0036"/>
angelum, qui pro suae voluntatis perversitate vel ad
vindictam peccatorum, vel ad exercitationem purgationemque
eorum qui secundum Deum renascuntur,
in infimis naturae gradibus ordinatus est. Legimus
enim deceptum regem falso vaticinio pseudoprophetarum:
et ita legimus, ut neque sine divino judicio
factum inveniamus, quoniam dignus erat ille sic decipi;
neque per eum angelum, quem deceptionis officium
suscipere non deceret; sed per angelum erroris,
qui sibi ultro tales partes imponi cum laetitia postulavit <note>(III Reg. XXII, 6-36)</note>.
Quibusdam enim Scripturarum
locis apertius aliquid exponitur, quod diligens
et pius lector etiam in aliis locis, in quibus minus
aperitur, intelligat. Deus enim noster sic ad salutem
animarum divinos libros Spiritu sancto moderatus est,
ut non solum manifestis pascere, sed etiam obscuris
exercere nos vellet. Ex hac igitur ineffabili atque sublimi
rerum administratione, quae fit per divinam providentiam,
quasi transcripta est naturalis lex in animam
rationalem, ut in ipsa vitae hujus conversatione
moribusque terrenis homines talium distributionum
imagines servent. Hinc est quod judex damnatum percutere
indignum sua persona et nefarium judicat: ejus
tamen jussu hoc facit carnifex, qui pro sua cupiditate
sic ordinatus est in officio, ut percutiat legum
moderatione damnatum, qui posset etiam innocentem
sua crudelitate percutere. Nam neque per se ipsum
hoc judex facit, neque per principem vel advocatum,
aut aliquem in officio suo, cui tale ministerium non
convenienter imponitur. Hinc est etiam quod irrationalibus
animantibus utimur ad eas res quas per homines
agi nefarium est. Nam utique dignus est fur morsu
lacerari: id tamen homo non per se ipsum agit,
aut per filium, aut per domesticum, aut etiam per famulum
suum; sed per canem, quam bestiam talia facere
pro naturae suae gradibus decet. Cum igitur quosdam
pati aliquid deceat, quod alios facere non deceat;
ministeria quaedam sunt media, quibus digna
injunguntur officia; ut eis utens ipsa justitia, non solum
talia pati quemque imperet, qualia pati eum decet,
sed etiam iis facientibus, quos talia facere non
minus decet. Quapropter cum et Aegyptii deceptione
digni essent, et populus Israel pro illa aetate generis
humani in tali adhuc gradu morum constitutus esset,
ut non indigne hostem deciperet; factum est ut juberet
Deus, vel potius pro illorum cupiditate permitteret,
ut vasa aurea et argentea, quibus adhuc terreni
regni appetitores inhiabant, et peterent ab
Aegyptiis non reddituri, et acciperent quasi reddituri <note>(Exod. III, 22)</note>.
Quam et mercedem tam diuturni laboris
atque operis pro talium animarum gradu non injustam
Deus esse voluit, et poenam illorum quos digne
fecit amittere id quod reddere debuerunt. Non
itaque Deus deceptor est, quod credere nefarium et
impium esse quis non intelligat? sed meritorum et
personarum justissimus distributor, faciens quaedam
per se ipsum, quae illo solo digna sunt, eique soli
<pb n="0037"/>
conveniunt; sicuti est illuminare animas, et se ipsum
eis ad perfruendum praebendo, sapientes beatasque
praestare: alia per servientem sibi creaturam, integerrimis
legibus pro meritis ordinatam, quaedam eorum
jubens, quaedam permittens, usque ad passerum
administrationem, sicut Dominus in Evangelio
dicit, et usque ad feni decorem, usque ad numerum
etiam capillorum nostrorum divina providentia pertendente
atque veniente <note>(Matth. X, 29, 30, et Luc.
XII, 27, 28)</note>. De qua etiam dictum est: <hi>Pertendit a
fine usque ad finem fortiter, et disponit omnia suaviter <note>(Sap. VIII, 1)</note>
          </hi>.</p>
        </div3>
<div3>
          <head>3.</head>
          <p>
 Quod autem per animarum ministeria suis legibus
servientia Deus puniat, et digne digna supplicia
retribuat, cum ipse tranquillissimus maneat, apertissime
ita scriptum est: <hi>Ipsum quoque qui puniri non
debeat, condemnare, exterum aestimas a tua virtute.
Virtus enim tua justitiae initium est; et ob hoc quod
omnium Dominus es, omnibus te parcere facis. Virtutem
enim tu ostendis, qui non crederis esse in virtute
consummatus, sed in iis qui sciunt audaciam traducis.
Tu autem Dominus virtutum, cum tranquillitate judicas,
et cum magna reverentia disponis nos <note>(Id. XII,
15-18)</note>
          </hi>.</p>
        </div3>
<div3>
          <head>4.</head>
          <p>
 Item quod primo in terrenis rebus fit gradus ad
coelestem justitiam, quae jam firmioribus imperatur,
Dominus ostendit, cum ait: <hi>Si in alieno fideles non
fuistis, vestrum quis dabit vobis <note>(Luc. XVI, 12)</note>
          </hi>? Et
quod pro suis gradibus animae doceantur, et ipse
Dominus demonstrat dicens: <hi>Multa habeo vobis dicere;
sed nunc non potestis portare illa <note>(Joan. XVI, 12)</note>
          </hi>. Et
Apostolus, cum ait: <hi>Ego, fratres, non potui vobis
loqui quasi spiritualibus, sed quasi carnalibus. Lac
vobis potum dedi, non escam; neque enim poteratis:
sed neque adhuc potestis; adhuc enim estis carnales <note>(I Cor. III, 1, 2)</note>
          </hi>.
Quod enim in istis secundum gradus
suos actum est, hoc in universo genere humano agi
cognoscimus, ut alia carnali populo, alia spirituali,
pro temporum congruentia juberentur. Non ergo
mirum si hostem decipi dignum decipere jussi sunt,
qui erant adhuc digni hostem decipere. Non enim
jam erant idonei quibus diceretur, <hi>Diligite inimicos
vestros;</hi> sed tales erant quibus tantummodo dici
oporteret, <hi>Diliges proximum tuum, et oderis inimicum
tuum <note>(Matth. V, 44, 43)</note>
          </hi>. Adhuc enim ille proximus
quam late intelligendus esset, non erat temporis
tradere. Inchoatio ergo quaedam facta est sub
paedagogo, ut magistro perfectio servaretur: cum
tamen idem Deus, et paedagogum parvulis dederit,
legem illam scilicet per famulum suum; et magistrum
grandioribus, id est, Evangelium per Unicum
suum.
</p>
        </div3>
      </div1>

<div1>
        <head>LIV. <hi>De eo quod scriptum est,</hi> Mihi autem adhaerere Deo bonum est <note>(Psal. LXXII, 28)</note>.</head>

<pb n="0038"/>
<p>Omne quod est, aut eodem modo semper est, aut
non. Et omnis anima omni corpore melior est. Melius
est enim omne quod vivificat, quam id quod
vivificatur: corpus autem ab anima vivificari, non a
corpore animam, nemo ambigit. Quod autem corpus
non est, et tamen aliquid est, aut anima est, aut
ea melius aliquid. Deterius enim omni corpore nihil
est: quia et si materiam quis dixerit, unde ipsum
corpus fit; recte, quoniam caret omni specie, nihil
dicitur. Rursus inter corpus et animam, quod melius
sit corpore, deterius anima, non invenitur. Si quid
enim esset medium, aut vivificaretur ab anima, aut
vivificaret animam, aut neutrum: aut vivificaret
corpus, aut vivificaretur a corpore, aut neutrum. At
quidquid vivificatur ab anima, corpus est: si quid
autem vivificat animam, melius est quam anima.
Rursum quo vivificatur corpus, anima est: quod
vivificatur a corpore, nihil est. Neutrum vero, id
est, nullius vitae indigens nullamque vitam tribuens,
aut omnino nihil est, aut aliquid et corpore et anima
melius. Sed utrum quid tale sit in rerum natura,
alia quaestio est. Nunc interim ratio comperit nihil
inter corpus et animam esse, quod sit corpore melius,
anima deterius. Quod autem est omni anima
melius, id Deum dicimus; cui, quisquis eum
intelligit, junctus est. Quod enim intelligitur verum
est, nec omne quod creditur verum est. Quidquid
autem verum est, atque a sensibus et a mente sejunctum
est, credi tantum, non tamen sentiri aut
intelligi potest. Deo igitur junctum est quod intelligit
Deum. Intelligit autem rationalis anima Deum. Nam
intelligit quod semper ejusmodi est, neque ullam
patitur mutationem. At et corpus per tempus et
locos, et anima ipsa rationalis, quod aliquando sapiens,
aliquando stulta est, mutationem patitur. Quod
autem semper eodem modo est, melius profecto est
quam id quod non ita est. Nec quidquam est melius
rationali anima, nisi Deus. Cum igitur intelligit
aliquid quod semper eodem modo sese habet, ipsum
sine dubio intelligit. Haec autem est ipsa veritas;
cui quia intelligendo anima rationalis jungitur, et
hoc bonum est animae, recte accipitur id esse quod
dictum est, <hi>Mihi autem adhaerere Deo bonum est.</hi> </p>
</div1>

<div1>
        <head>LV. <hi>De eo quod scriptum est,</hi> Sexaginta sunt reginae, octoginta concubinae, et adolescentulae quarum non est numerus <note>(Cant. VI, 7)</note>.</head>
<p>Denarius numerus potest significare universitatis
scientiam. Quae si ad interiora et intelligibilia referatur,
quae senario numero significantur, fit quasi
decies sexies, quod est sexaginta: si ad terrena et
corruptibilia, quae octonario numero significari possunt,
<pb n="0039"/>
fiunt decies octies, quod est octoginta. Reginae
ergo, sunt animae regnantes in intelligibilibus et
spiritualibus. Concubinae, quae mercedem accipiunt
terrenorum, de quibus dictum est, <hi>Acceperunt mercedem
suam <note>(Matth. VI, 2)</note>
          </hi>. Adolescentulae quarum
non est numerus, quarum non est determinata scientia,
et diversis dogmatibus periclitari possunt: ut
numerus, quod dictum est, significet certam et indubitatam
confirmationem scientiae.</p>
</div1>

<div1>
        <head>LVI. <hi>De annis quadraginta sex aedificati templi.</hi> </head>
<p>Sex, novem, duodecim, decem et octo, haec in
unum fiunt quadraginta quinque. Adde ergo ipsum
unum, fiunt quadraginta sex: hoc sexies, fiunt
ducenta septuaginta sex. Dicitur autem conceptio
humana sic procedere et perfici, ut primis sex diebus
quasi lactis habeat similitudinem, sequentibus
novem diebus convertatur in sanguinem, deinde
duodecim diebus solidetur, reliquis decem et octo
diebus formetur usque ad perfecta lineamenta omnium
membrorum, et hinc jam reliquo tempore usque
ad tempus partus magnitudine augeatur. Quadraginta
ergo quinque diebus addito uno, quod significat summam:
quia sex et novem et duodecim et decem et
octo in unum coactis, fiunt quadraginta quinque:
addito ergo, ut dictum est, uno, fiunt quadraginta
sex. Qui cum fuerint multiplicati per ipsum senarium
numerum, qui hujus ordinationis caput tenet,
fiunt ducenti septuaginta sex: id est, novem menses
et sex dies, qui computantur ab octavo calendas
aprilis, quo die conceptus Dominus creditur, quia
eodem die etiam passus est, usque ad octavum calendas
januarias, quo die natus est. Non ergo absurde
quadraginta sex annis dicitur fabricatum esse templum,
quod corpus ejus significabat <note>(Joan. II, 20, 21)</note>:
ut quot anni fuerunt in fabricatione templi, tot dies
fuerint in corporis Dominici perfectione.</p>
</div1>

<div1>
        <head>LVII. <hi>De centum quinquaginta tribus piscibus.</hi> </head>
<div3>
          <head>1.</head>
          <p>
 <hi>Omnia vestra, vos autem Christi, Christus autem
Dei <note>(I Cor. III, 22, 23)</note>
          </hi>. Si a capite numerentur, inveniuntur
unum, duo, tria, quatuor. Item: <hi>Caput
mulieris vir, caput viri Christus, caput autem Christi
Deus <note>(Id. XI, 3)</note>
          </hi>. Si eodem modo numerentur, inveniuntur
similiter unum, duo, tria et quatuor. Porro
unum et duo et tria et quatuor simul ducta fiunt
decem. Quapropter disciplinam, quae insinuat conditorem
Deum et conditam creaturam, recte significat
denarius numerus. Et cum corpus perfectum
atque inexterminabile subditur animae perfectae atque
inexterminabili, rursusque ipsa subditur Christo, et
ille Deo, non tanquam dissimilis aut alterius naturae,
sed tanquam Patri Filius, hoc totum eodem numero
denario recte significatur, quod post resurrectionem
corporis speratur futurum in aeternum. Et fortasse
propterea qui conducuntur ad vineam, denarium
accipiunt mercedis nomine <note>(Matth. XX, 2)</note>. Sicut
<pb n="0040"/>
autem unum et duo et tria et quatuor simul decem
fiunt, sic unum et duo et tria et quatuor quater
ducta quadraginta fiunt.</p>
        </div3>
<div3>
          <head>2.</head>
          <p>
 Si autem quaternarius numerus recte corpus
significat, propter quatuor notissimas naturas, quibus
constat, siccam et humidam, frigidam et calidam;
et quod progressio a puncto ad longitudinem, a longitudine
ad latitudinem, a latitudine ad altitudinem,
soliditatem corporis facit, quae rursus quaternario
numero continetur: non absurde intelligitur quadragenarius
numerus temporalem dispensationem significare,
quae pro salute nostra gesta est, cum Dominus
corpus assumpsit, et visibiliter hominibus apparere
dignatus est. Unum enim et duo et tria et quatuor,
quae significant Creatorem et creaturam, quater
ducta, id est, per corpus temporaliter demonstrata,
fiunt quadraginta. Nam inter quatuor et quater hoc
interest, quod quatuor in statu sunt, quater in motu.
Ergo ut quatuor referuntur ad corpus, ita quater ad
tempus: insinuaturque sacramentum corporaliter et
temporaliter gestum, propter eos qui corporum amore
implicati erant, et temporibus subditi. Quadragenarius
ergo numerus, ut dictum est, temporalem ipsam
dispensationem non incongrue significare creditur.
Et fortasse hoc est quod quadraginta dies Dominus
jejunavit <note>(Matth. IV, 2)</note>, saeculi hujus, quod motu
corporum et temporibus agitur, ostendens inopiam:
et quadraginta dies post resurrectionem cum discipulis
fuit, hanc ipsam illis, credo, dispensationem temporalem,
quam pro salute nostra gessit, insinuans.
Quadragenarius autem numerus, partibus suis, quae
illum metiuntur, computatis, usque ad quinquagenarium
numerum pervenit, idipsum commendans; quandoquidem
ipsae partes, quae illum metiuntur, aequales
inter se sunt: quia cum aequitate administrata corporalis
et visibilis temporaliter actio perfectionem
homini comparat. Quae perfectio, sicut dictum est,
denario numero significatur: sicut quadragenarius
numerus aequalibus suis partibus in summam redactis
denarium numerum parit, quoniam ad quinquagenarium,
sicut supra dictum est, pervenit. Unum enim
quod habent quadraginta quadragies, et duo quod
habent vicies, et quatuor quod habent decies, et quinque
quod habent octies, et octo quod habent quinquies,
et decem quod habent quater, et viginti quod
habent bis, simul ducta fiunt quinquaginta. Nullus
enim alius numerus metiri per partes aequales quadragenarium
numerum potest, praeter hos quos enumeravimus,
et computatos ad quinquagenarium numerum
perduximus. Peractis ergo Dominus quadraginta
diebus post resurrectionem cum discipulis suis,
id est, commendans eis quod pro nobis temporaliter
gestum est, ascendit in coelum: et post alios decem
dies misit Spiritum sanctum <note>(Act. I, 3, 9, et II, 1-4)</note>,
quo perficerentur spiritualiter ad invisibilia capienda,
qui visibilibus temporalibusque crediderant. Ipsis
videlicet decem diebus post quos misit Spiritum sanctum,
eamdem perfectionem quae per Spiritum sanctum
<pb n="0041"/>
confertur denario numero indicans, quem quadragenarius
computatis aequalibus partibus suis edit,
et fit quinquagenarius: sicut temporali dispensatione
cum aequitate administrata pervenitur ad perfectionem,
quam denarius numerus significat, qui denarius
simul cum quadragenario quinquagenarium facit.
Ergo quoniam perfectio quae fit per Spiritum sanctum,
quamdiu adhuc in carne ambulamus, quamvis non
vivamus carnaliter, cum ipsa dispensatione temporali
copulatur, recte videtur quinquagenarius numerus ad
Ecclesiam pertinere, sed jam purgatam atque perfectam,
quae temporalis dispensationis fidem atque
aeternitatis futurae spem charitate amplexatur, id
est, quasi quadragenarium numerum denario numero
copulans. Haec autem Ecclesia, ad quam pertinet
quinquagenarius numerus, sive quia ex tribus generibus
hominum eligitur, Judaeis, et Gentibus, et carnalibus
Christianis, sive quia sacramento Trinitatis
imbuitur, numero quo significatur ter ducto, ad
centenarium et quinquagenarium pervenit. Quinquaginta
enim ter ducta fiunt centum quinquaginta. Quo
cum addideris ipsa tria, quia insigne et eminens
debet esse quod in nomine Patris et Filii et Spiritus
sancti lavacro regenerationis abluitur <note>(Matth. XXVIII,
19)</note>, fiunt centum quinquaginta tres. Qui numerus
piscium invenitur, quia in dexteram partem missa
sunt retia; et ideo magnos <note>(Joan. XXI, 6, 11)</note>, id est,
perfectos et regno coelorum aptos habet. Nam illa similitudo
reticuli non in dexteram missi, simul cepit
bonos et malos, qui separantur in littore <note>(Matth. XIII,
48)</note>. Nunc enim intra retia praeceptorum et Sacramentorum
Dei, in Ecclesia quae nunc est, simul boni
malique versantur. Fit autem separatio in fine saeculi,
tanquam in fine maris, id est, in littore; cum
regnant justi primo temporaliter, sicut in Apocalypsi
scriptum est, deinde in aeternum in illa civitate quae
ibi describitur <note>(Apoc. XXI)</note>, ubi jam conquiescente
dispensatione temporali, quae quadragenario numero
significatur, denarius remanet, quam mercedem sancti
qui operantur in vinea percepturi sunt.</p>
        </div3>
<div3>
          <head>3.</head>
          <p>
 Potest etiam, si numerus iste consideretur, occurrere
ad Ecclesiae sanctitatem, quae per Dominum
nostrum Jesum Christum facta est: ut quoniam septenario
numero creatura constat, cum ternarius
animae et quaternarius corpori tribuitur, susceptio
ipsa hominis ducatur ad tria septies. Quia et Pater
misit Filium, et Pater in Filio est, et dono Spiritus
sancti de virgine natus est. Et haec sunt tria, Pater
et Filius et Spiritus sanctus. Septies autem, ipse homo
temporali dispensatione susceptus, ut fieret sempiternus.
Fit ergo summa numeri viginti unum, id est,
tria septies. Haec autem hominis susceptio ad liberationem
valuit Ecclesiae, cui caput est <note>(Ephes. V, 23)</note>;
ut ipsa Ecclesia, propter animam et corpus, in eodem
septenario numero reparetur. Ducuntur itaque viginti
<pb n="0042"/>
unum septies, propter eos qui per Dominicum
hominem liberantur, et fiunt simul centum quadraginta
septem. Cui additur senarius numerus, signum
perfectionis, quia partibus suis, quae illum metiuntur,
constat, ita ut nihil minus nihilque amplius inveniatur.
Metitur quippe illum unum, quod habet
sexies; et duo, quae habet ter; et tria, quae bis habet:
quae simul ducta, unum et duo et tria, sex fiunt. Quod
fortasse ad illud etiam sacramentum pertinet, quod
Deus sexta die perfecit omnia opera sua <note>(Gen. II, 2)</note>.
Ad centum ergo et quadraginta septem cum sex addideris,
quod est signum perfectionis, fiunt centum
quinquaginta tria: qui numerus piscium invenitur,
posteaquam jussu Domini in dexteram partem missa
sunt retia, ubi peccatores qui ad sinistram pertinent,
non inveniuntur.
</p>
        </div3>
      </div1>

<div1>
        <head>LVIII. <hi>De Joanne Baptista.</hi> </head>
<div3>
          <head>1.</head>
          <p>
 Joannes Baptista, considerata scriptura quae de
illo in Evangelio legitur, multis probabilibus documentis
non absurde creditur prophetiae gestare personam,
et eo maxime quod de illo Dominus dicit, <hi>Plus quam propheta 
 <note>(Matth. XI, 9)</note>
          </hi>. Hic siquidem totius
prophetiae, quae ab exordio generis humani usque
ad adventum Domini de Domino facta est, imaginem
gestat. Est autem Evangelii persona in ipso Domino,
quae per prophetiam praenuntiabatur, cujus augetur
praedicatio per universum orbem terrarum ab ipso
Domini adventu: prophetia autem minuitur postquam
id quod praenuntiabat advenit. Itaque Dominus dicit: <hi>Lex et Prophetae usque ad Joannem Baptistam; abhinc
regnum Dei praedicatur 
 <note>(Luc. XVI, 16)</note>
          </hi>. Et Joannes
ipse: <hi>Illum,</hi> inquit, <hi>oportet crescere, me autem minui <note>(Joan. III, 30)</note>
          </hi>.
Quod et diebus quibus nati sunt, et
mortibus quibus passi sunt, figuratum est. Nascitur
namque Joannes ex quo dies incipiunt minui:
nascitur Dominus ex quo dies incipiunt crescere. Capite
ille minuitur, dum occiditur: hic vero attollitur
in cruce. Postquam ergo prophetia ipsa in Joanne
constituta digito ostendit praesentem, quem venturum
ab exordio generis humani cecinerat, incipit minui,
atque inde crescere praedicatio regni Dei. Et ideo
baptizavit Joannes in poenitentiam <note>(Matth. III, 11)</note>:
finitur enim vetus vita usque ad poenitentiam, atque
inde incipit nova.</p>
        </div3>
<div3>
          <head>2.</head>
          <p>
 Non autem tantum in iis qui proprie Prophetae
appellati sunt, sed in ipsa Veteris Testamenti historia
prophetia non silere colligitur ab eis qui pie quaerunt,
et ad haec investiganda divinitus adjuvantur.
Maxime tamen illis evidentioribus rerum figuris apparet:
quod Abel justus a fratre interficitur <note>(Gen. IV,
8)</note>, et Dominus a Judaeis: quod arca Noe, tanquam in
diluvio saeculi Ecclesia gubernatur <note>(Id. VII, 1)</note>: quod
Isaac immolandus Deo ducitur, et aries pro illo in
sentibus tanquam crucifixus agnoscitur <note>(Id. XXII,
3-13)</note>: quod in duobus Abrahae filiis, uno de ancilla,
altero de libera, duo Testamenta intelliguntur <note>(Galat.
IV, 22-24)</note>: quod duo populi in geminis, Esau scilicet
et Jacob, praemonstrantur <note>(Gen. XXV, 23)</note>: quod
Joseph a fratribus persecutionem passus, ab alienis
<pb n="0043"/>
honoratur <note>(Gen. XXXVII, XLI)</note>; sicut Dominus Judaeis
persequentibus, apud Gentes clarificatus est. Longum
est commemorare singula, cum ita concludat
Apostolus et dicat: <hi>Haec autem in figura contingebant
eis; scripta sunt autem propter nos, in quos finis saeculorum
devenit <note>(I Cor. X, 11)</note>
          </hi>. Finis autem saeculorum
tanquam senectus veteris hominis, cum totum genus
humanum tanquam unum hominem constitueris, sexta
aetate signatur, qua Dominus venit. Sunt enim aetates
sex etiam in uno homine; infantia, pueritia, adolescentia,
juventus, gravitas, et senectus. Prima
itaque generis humani aetas est ab Adam usque ad
Noe. Secunda, a Noe ad Abraham: qui articuli sunt
evidentissimi et notissimi. Tertia, ab Abraham usque
ad David: sic enim Matthaeus evangelista partitur <note>(Matth. I, 17)</note>.
Quarta. a David usque ad transmigrationem
in Babyloniam. Quinta, a transmigratione in
Babyloniam usque ad adventum Domini. Sexta, ab
adventu Domini usque in finem saeculi speranda est:
qua exterior homo tanquam senectute corrumpitur,
qui etiam vetus dicitur, et interior renovatur de die
in diem <note>(II Cor. IV, 16)</note>. Inde requies sempiterna est,
quae significatur sabbato. Huic rei congruit quod homo
sexto die factus est ad imaginem et similitudinem
Dei <note>(Gen. I, 27)</note>. Nemo autem ignorat hominum vitam
jam aliquid administrantem, cognitione et actione
fulciri. Nam et actio temeraria est sine cognitione,
et sine actione ignava cognitio. Sed prima vita hominis,
cui nulla administratio recte creditur, quinque
sensibus corporis dedita est; qui sunt visus,
auditus, olfactus, gustus, tactus. Et ideo duae primae
aetates generis humani denis generationibus definiuntur,
tanquam infantia et pueritia; quinario scilicet
geminato, quoniam generatio utroque sexu propagatur.
Sunt ergo generationes decem ab Adam usque
ad Noe, et inde usque ad Abraham aliae decem;
quas duas aetates infantiam et pueritiam generis humani
esse diximus. Adolescentia vero et juventus et
gravitas, id est, ab Abraham usque ad David, et inde
usque ad transmigrationem in Babyloniam, et inde
usque ad adventum Domini, quatuor denis generationibus
figurantur; septenario geminato ad eamdem
generationem utriusque sexus, cum quinario qui
est in sensibus corporis, actio et cognitio addita
fuerit. Senectus autem solet etiam tantum tenere
temporis, quantum reliquae omnes aetates. Nam cum
a sexagesimo anno senectus dicatur incipere, et possit
humana vita usque ad centum viginti annos pervenire,
manifestum est solam senectutem posse tam
longam esse, quam omnes aetates caeterae priores
sunt. Aetas igitur ultima generis humani, quae incipit
a Domini adventu, usque in finem saeculi, quibus
generationibus computetur incertum est: et hoc
utiliter Deus voluit latere, sicut in Evangelio scriptum
est <note>(Matth. XXIV, 36)</note>, et Apostolus attestatur,
dicens diem Domini tanquam furem in nocte esse
venturum <note>(I Thess. V, 2)</note>.</p>
        </div3>
<div3>
          <head>3.</head>
          <p>
 Sed tamen sexta aetate visitatum esse genus humanum
<pb n="0044"/>
humili Domini adventu, superius distinctis
generationibus edocetur. Qua visitatione incoepit manifestari
prophetia, quae superioribus quinque aetatibus
latuit: cujus prophetiae personam quoniam
Joannes gestabat, ut supra dictum est, ideo ex senibus
parentibus nascitur, tanquam senescente saeculo
prophetia illa innotescere incipiat; et quinque mensibus
se occultat mater ejus, sicut scriptum est, <hi>Occultabat
se Elisabeth mensibus quinque.</hi> Sexto autem
mense visitatur a Maria matre Domini; et exsultat infans
in utero, tanquam primo adventu Domini quo
in humilitate apparere dignatus est, prophetia manifestari
incipiat: sed tanquam in utero, id est, nondum
tam evidenter, ut omnes sicut in luce manifestam
esse fateantur; quod futurum credimus secundo
adventu Domini, quo in claritate venturus est; cujus
adventus praecursor speratur Elias, sicut hujus Joannes
fuit. Et ideo dicitur a Domino: <hi>Elias jam venit,
et multa ei homines fecerunt; et si vultis scire, ipse est
Joannes Baptista, qui venturus est <note>(Matth. XVII, 12,
et XI, 14)</note>
          </hi>. Quia in eodem spiritu et in eadem virtute,
tanquam praecedentis praeconis officio et hic jam venit,
et ille venturus est. Propterea et istum Joannem
per spiritum quo pater ejus vates impletus est,
dicitur praecursorem Domini futurum esse in spiritu
et virtute Eliae. Peractis autem Maria cum Elisabeth
mensibus tribus, discedit <note>(Luc. I)</note>. Quo numero mihi
videtur significari fides Trinitatis, et Baptisma in
nomine Patris et Filii et Spiritus sancti, quo per humilem
Domini adventum genus humanum imbuitur,
et futuro adventu claritatis ejus extollitur .
</p>
        </div3>
      </div1>

<div1>
        <head>LIX. <hi>De decem virginibus.</hi> </head>
<div3>
          <head>1.</head>
          <p>
 Inter parabolas a Domino dictas solet quaerentes
multum exercere ista, quae de decem virginibus
posita est. Et multi quidem hinc multa senserunt,
quae non sunt praeter fidem: sed quomodo partibus
omnibus ejus conveniat expositio, id elaborandum est.
Legi etiam in quadam scriptura, ex earum genere
quae apocryphae nominantur, non quod sit contra
catholicam fidem; sed huic loco mihi minus congruere
visa est, consideranti omnes hujus simulitudinis partes.
De qua tamen expositione temere nihil audeo judicare,
ne forte non ejus inconvenientia mihi angustias
fecerit, sed mea tarditas in ea convenientiam
non invenerit. Quid autem mihi videatur non absurde
hoc loco accipi, quantum potero breviter et diligenter
exponam.</p>
        </div3>
<div3>
          <head>2.</head>
          <p>
 Interrogatus igitur Dominus noster secreto a
discipulis de consummatione saeculi, inter multa alia
quae locutus est, hoc quoque dixit: <hi>Tunc simile aestimabitur
regnum coelorum decem virginibus, quae acceperunt
lampades suas, et venerunt obviam sponso. Quinque
autem ex eis erant fatuae, et quinque prudentes. Sed
quinque fatuae acceptis lampadibus suis, non sumpserunt
oleum secum: prudentes autem acceperunt oleum
<pb n="0045"/>
secum in vasis suis cum lampadibus. Tardante autem
sponso, dormitaverunt omnes, et dormierunt. Media autem
nocte clamor factus est: Ecce sponsus venit, surgite
obviam ei. Tunc surrexerunt virgines illae, et aptaverunt
lampades suas. Et dixerunt illae stultae ad sapientes:
Date nobis de oleo vestro, quia lampades nostrae
exstinguuntur. Responderunt autem sapientes, dicentes:
Ne forte non sufficiat nobis et vobis, ite potius ad vendentes,
et emite vobis. Et dum irent emere, venit sponsus;
et quae paratae erant, intraverunt cum eo ad nuptias,
et clausa est janua. Novissime autem veniunt et
reliquae virgines, dicentes: Domine, Domine, aperi
nobis. At ille respondens ait: Amen dico vobis, nescio
vos. Vigilate ergo, quia nescitis diem, neque horam <note>(Matth. XXV, 1 13)</note>
          </hi>.
Decem utique virginum quod
quinque admittuntur, quinque excluduntur, bonorum
et malorum discretionem significat. Quapropter si
virginitatis nomen honorabile est, cur receptis exclusisque
commune est? Deinde quid sibi vult numerus
in utraque parte quinarius? Quid autem significat
oleum, mirum videtur. Item quod sapientes petentibus
non communicant: cum et invidere fas non sit
eas quae ita perfectae sunt, ut a sponso recipiantur,
quo nomine nullo dubitante Dominus noster Jesus
Christus significatur; et misericordes esse oporteat
ad praestandum ex eo quod habent, praescribente illa
sententia ejusdem Domini dicentis, <hi>Omni poscenti te,
tribue <note>(Luc. VI, 30)</note>
          </hi>. Quid est autem quod possit dando
non sufficere utrisque? Haec maxime augent quaestionis
difficultatem: quanquam et caetera diligenter
considerata, ut omnia in unam rationem concurrant,
nihilque in unam partem dicatur quod impediat aliam,
magna cautio adhibenda est.</p>
        </div3>
<div3>
          <head>3.</head>
          <p>
 Videntur itaque mihi quinque virgines significare
quinquepartitam continentiam a carnis illecebris.
Continendus est enim animi appetitus a voluptate
oculorum, a voluptate aurium, a voluptate olfaciendi,
gustandi, tangendi. Sed quia ista continentia partim
coram Deo fit, ut illi placeatur in interiori gaudio
conscientiae; partim coram hominibus tantum, ut gloria
humana capiatur; quinque dicuntur sapientes, et
quinque stultae: utraeque tamen virgines, quia utraque
continentia est, quamvis diverso fomite gandeat.
Lampades autem sunt, quia manibus gestantur,
opera quae secundum continentiam istam fiunt.
Dictum est autem, <hi>Luceant opera vestra coram hominibus <note>(Matth. V, 16)</note>
          </hi>.
Omnes vero <hi>acceperunt lampades
suas, et venerunt obviam sponso.</hi> Intelligendum est
ergo Christi nomine censeri de quibus agitur. Non
enim possunt qui christiani non sunt, sponso Christo
venire obviam. <hi>Sed quinque fatuae acceptis lampadibus
suis, non sumpserunt oleum secum.</hi> Multi enim quamvis
de Christi bonitate plurimum sperent, gaudium tamen
non habent, dum continenter vivunt, nisi in laudibus
<pb n="0046"/>
hominum. Non ergo habent oleum secum. Nam ipsam
laetitiam oleo significari arbitror. <hi>Propterea unxit,</hi> inquit, <hi>te Deus, Deus tuus oleo exsultationis 
 <note>(Psal. XLIV, 8)</note>
          </hi>.
Qui autem non propterea gaudet, quia Deo intrinsecus
placet, non habet oleum secum. <hi>Prudentes autem
acceperunt secum oleum in vasis suis cum lampadibus,</hi> 
id est, laetitiam bonorum operum in corde atque conscientia
posuerunt; sicut Apostolus monet: <hi>Probet
autem se homo,</hi> inquit, <hi>et tunc in semetipso habebit
gloriam, et non in altero <note>(Galat. VI, 4)</note>
          </hi>. <hi>Tardante vero
sponso dormitaverunt omnes:</hi> quia ex utroque genere
continentium hominum, sive eorum qui coram Deo
exsultant, sive eorum qui in laudibus hominum acquiescunt,
moriuntur hoc intervallo temporis, donec
sub adventu Domini fiat resurrectio mortuorum. <hi>Media
autem nocte,</hi> id est, nullo sciente aut sperante;
quippe cum ipse Dominus dicat, <hi>De die autem illa et
hora nemo scit <note>(Matth. XXIV, 36)</note>
          </hi>; et Apostolus <hi>Dies
Domini tanquam fur in nocte, ita veniet <note>(I Thess. V, 2)</note>
          </hi>:
ex quo significatur eum penitus latere, cum venerit: <hi>clamor factus est, Ecce sponsus venit, surgite obviam ei.</hi> 
In ictu oculi et in novissima tuba omnes resurgemus <note>(I Cor. XV, 52)</note>.
Ergo <hi>surrexerunt omnes virgines illae,
et aptaverunt lampades suas,</hi> id est, rationes reddendas
operum suorum. Oportet enim nos exhiberi
ante tribunal Christi, ut illic recipiat unusquisque
quod gessit in corpore, sive bonum, sive malum <note>(II Cor. V, 10)</note>.
 <hi>Et dixerunt stultae ad sapientes: Date
nobis de oleo vestro, quia lampades nostrae exstinguuntur.</hi> 
Quorum enim facta aliena laude fulciuntur, eadem
subtracta deficiunt; et de consuetudine id semper inquirit,
unde gaudere animus solet. Itaque hominum,
qui corda non vident, testimonium volunt habere
apud Deum, qui cordis inspector est. Sed quid responderunt
sapientes? <hi>Ne forte non sufficiat nobis et
vobis.</hi> Unusquisque enim pro se rationem reddet, nec
alieno testimonio quisquam adjuvatur apud Deum, cui
secreta cordis apparent; et vix sibi quisque sufficit,
ut ei testimonium perhibeat conscientia sua. Quis
enim gloriabitur mundum se habere cor <note>(Prov. XX,
9)</note>? Inde est quod Apostolus ait: <hi>Mihi autem minimum
est, ut a vobis judicer, aut ab humano die; sed
neque memetipsum judico <note>(I Cor. IV, 3)</note>
          </hi>. Quapropter
cum de seipso quisque aut non omnino aut vix possit
veram ferre sententiam, quomodo potest de alio judicare,
cum sciat nemo quid agatur in homine, nisi
spiritus hominis <note>(Id. II, 11)</note>? <hi>Ite magis ad vendentes,
et emite vobis.</hi> Non consilium dedisse putandae sunt,
sed crimen earum ex obliquo commemorasse. Vendunt
enim oleum adulatores, qui sive falsa, sive
ignorata laudando, animas in errorem mittunt, et eis
vana gaudia tanquam fatuis conciliando, aliquam de
his mercedem, sive ciborum, sive pecuniae, sive honoris,
sive alicujus commodi temporalis accipiunt,
non intelligentibus quod dictum est, <hi>Qui vos felices
<pb n="0047"/>
dicunt, in errorem vos mittunt <note>(Isai. III, 12)</note>
          </hi>. Melius
est autem objurgari a justo, quam a peccatore laudari. <hi>Emendabit me,</hi> 
 inquit, <hi>justus in misericordia, et arguet
me; oleum autem peccatoris non impinguet caput meum <note>(Psal. CXL, 5)</note>
          </hi>.
 <hi>Ite</hi> ergo <hi>magis ad vendentes, et emite
vobis;</hi> id est, videamus nunc quid vos adjuvant, qui
vobis laudes vendere consueverunt, et vos in errorem
inducere, ut non coram Deo, sed ab hominibus gloriam
quaereretis. <hi>Euntibus autem illis emere, venit
sponsus;</hi> id est, inclinantil is se illis in ea quae foris
sunt et solitis gaudere quaerentibus, quia gaudia interna
non noverant, venit ille qui judicat: <hi>et quae paratae
erant;</hi> id est, quibus bonum coram Deo testimonium
conscientia perhibebat, <hi>intraverunt cum eo ad
nuptias;</hi> id est, ubi munda animo puro et perfecto
sempiternoque Dei Verbo fecundanda copulatur. <hi>Et
clausa est janua,</hi> id est, receptis illis qui sunt in angelicam
vitam immutati. <hi>Omnes</hi> enim, inquit, <hi>resurgemus,
sed non omnes immutabimur <note>(I Cor. XV, 51)</note>
          </hi>:
clausus est aditus ad regnum coelorum. Non enim
post judicium patet precum aut meritorum locus. <hi>Novissime
autem veniunt et reliquae virgines, dicentes: Domine,
Domine, aperi nobis.</hi> Non dictum est quod emerint
oleum; et ideo intelligendae sunt, nullo jam remanente
de alienis laudibus gaudio, in angustiis et
magnis afflictionibus redire ad implorationem Dei.
Sed magna est ejus severitas post judicium, cujus ante
judicium ineffabilis misericordia praerogata est. Itaque
respondens ait, <hi>Amen dico vobis quod nescio vos:</hi> ex
illa scilicet regula, qua non habet ars Dei, hoc est
sapientia Dei, ut intrent in gaudium ejus, qui non
coram Deo, sed ut placerent hominibus, visi sunt
aliquid secundum praecepta ejus operari. Atque ita
concludit: <hi>Vigilate ergo, quia nescitis diem neque horam.</hi> 
Non modo illius ultimi temporis, quo venturus
est sponsus, sed suae quisque diem dormitionis et
horam nescit. Quisquis autem paratus est usque ad
somnum, id est, usque ad mortem quae omnibus debetur,
paratus etiam invenietur cum illa vox media
nocte sonuerit, qua omnes evigilaturi sunt.</p>
        </div3>
<div3>
          <head>4.</head>
          <p>
 Quod vero sponso dixit obviam venire virgines,
sic intelligendum puto, ut ex ipsis virginibus constet
ea quae dicitur sponsa: tanquam si omnibus Christianis
in Ecclesiam concurrentibus filii ad matrem concurrere
dicantur, cum ex ipsis filiis congregatis constet
ea quae dicitur mater. Nunc enim desponsata est
Ecclesia, et virgo est ad nuptias perducenda, id est,
cum se continet a corruptione saeculari: illo autem
tempore nubet, cum universa mortalitate in ea pereunte,
immortali conjunctione fruetur, <hi>Desponsari,</hi> 
inquit, <hi>vos uni viro virginem castam exhibere Christo <note>(I Cor. XI, 2)</note>
          </hi>.
 <hi>Vos,</hi> inquit, <hi>virginem;</hi> a plurali ad
singularem concludens. Ideo et virgines dici possunt,
et virgo. Cur autem quinque dictae sint, ut mihi videtur
expositum est. Sed videmus nunc in aenigmate,
<pb n="0048"/>
tunc autem facie ad faciem; et nunc ex parte, tunc
autem ex toto <note>(I Cor. XIII, 12)</note>. Ipsum autem in aenigmate
et ex parte nunc in Scripturis aliquid cernere,
quod tamen sit secundum catholicam fidem, ex illo
pignore contingit, quod accepit virgo Ecclesia humili
adventu sponsi sui, quae illi ultimo adventu cum
veniet in claritate nuptura est, cum jam facie ad faciem
contuebitur. Dedit enim nobis pignus Spiritum
sanctum, sicut dicit Apostolus <note>(II Cor. V, 5)</note>. Et ideo
ista expositio nihil certum intuetur, nisi ut secundum
fidem sit; neque aliis praejudicat, quae nihilominus
secundum fidem esse potuerint.
</p>
        </div3>
      </div1>

<div1>
        <head>LX. De die autem illo et hora nemo scit, neque angeli coelorum, neque Filius hominis, nisi Pater solus <note>(Matth. XXIV, 36)</note>.</head>
<p>Sicut scire Deus dicitur, etiam cum scientem facit,
sicut scriptum est, <hi>Tentat vos Dominus Deus vester, ut
sciat si diligatis eum <note>(Deut. XIII, 3)</note>
          </hi>. Non enim sic dictum
est hoc, quasi nesciat Deus: sed ut ipsi sciant
quantum in Domini dilectione profecerint; quod, nisi
tentationibus quae accidunt, non plene ab hominibus
agnoscitur. Et ipsum <hi>Tentat,</hi> pro eo positum est, quod
tentari sinit. Sic et cum dicitur nescire, aut pro eo dicitur,
quod non approbat; id est, in disciplina et doctrina
sua non agnoscit, sicut dictum est, <hi>Nescio vos <note>(Matth.
XXV, 12)</note>
          </hi>: aut pro eo quod utiliter nescientes facit,
quod scire inutile est. Ideo bene accipitur, id quod
dictum est, solum scire Patrem, si dictum esse quia
facit Filium scire: et quod dictum est, nescire Filium,
sic dictum esse quia facit nescire homines, id
est, non prodit eis quod inutiliter scirent.</p>
</div1>

<div1>
        <head>LXI. <hi>De eo quod scriptum est in Evangelio, turbas Dominum in monte pavisse de quinque panibus.</hi> </head>
<div3>
          <head>1.</head>
          <p>
 Quinque panes hordeacei, quibus in monte Dominus
turbas pavit, significant veterem legem: sive
quia nondum spiritualibus, sed adhuc carnalibus data
est, id est, quinque corporis sensibus deditis; nam et
ipsae turbae quinque millia hominum fuerunt <note>(Joan.
VI, 9-13)</note>: sive quia per Moysen lex ipsa data est;
Moyses enim quinque libros scripsit. Et quod hordeacei
erant panes, bene significant, vel ipsam legem,
quae ita data erat, ut in ea vitale animae alimentum
corporalibus sacramentis obtegeretur; hordei enim
medulla tenacissima palea tegitur: vel ipsum populum
nondum exspoliatum carnali desiderio, quod
tanquam palea cordi ejus inhaerebat; id est, nondum
corde circumcisum, ita ut nec trituratione tribulationum,
cum per deserta quadraginta annis duceretur,
intellectu revelato carnalia integumenta deponeret,
sicut nec hordeum areae tritura illo paleari tegmine
exuitur. Itaque illi populo congruenter lex talis data est.</p>
        </div3>
<div3>
          <head>2.</head>
          <p>
 Duo autem pisces, qui saporem suavem pani dabant,
duas illas personas videntur significare, quibus
populus ille regebatur, ut per eas conciliorum moderamen
acciperet; regiam scilicet et sacerdotalem, ad quas
etiam sacrosancta illa unctio pertinebat: quarum
<pb n="0049"/>
officium erat procellis ac fluctibus popularibus nunquam
frangi atque corrumpi, et violentas turbarum
contradictiones tanquam adversantes undas saepe disrumpere,
interdum eis custodita sua integritate cedere;
prorsus more piscium tanquam in procelloso mari,
sic in turbulenta populi administratione versari.
Quae tamen duae personae Dominum nostrum praefigurabant.
Ambas enim solus ille sustinuit, et non figurate,
sed proprie solus implevit. Nam et rex
noster est Dominus Jesus Christus, qui nobis pugnandi
et vincendi demonstravit exemplum; in carne
mortali peccata nostra suscipiens, tentationibus inimici
neque illecebrosis neque terribilibus cedens: postremo
exuens se carne, principatus et potestates exspolians
 fiducialiter, et triumphans eas in semetipso <note>(Coloss. II, 15)</note>.
Itaque ipso duce ab oneribus et laboribus
hujus peregrinationis nostrae tanquam ab Aegypto
liberamur, et persequentia nos peccata sacramento
Baptismatis nobis evadentibus obruuntur: et quamdiu
in spe sumus ejus promissionis, quam nondum videmus,
tanquam per deserta ducimur, consolante nos in
sanctis Scripturis verbo Dei, sicut illos manna de
coelo; et eodem ipso duce in Jerusalem coelestem,
tanquam in terram promissionis introduci nos posse
praesumimus, et in aeternum ibi regente ipso et custodiente
servari. Ita Dominus noster Jesus Christus ostenditur
rex noster. Ipse est etiam sacerdos noster in aeternum
secundum ordinem Melchisedech <note>(Psal. CIX, 4)</note>, qui
se ipsum obtulit holocaustum pro peccatis nostris, et
ejus sacrificii similitudinem celebrandam in suae passionis
memoriam commendavit; ut illud quod Melchisedech
obtulit Deo <note>(Gen. XIV, 18)</note>, jam per totum orbem
terrarum in Christi Ecclesia videamus offerri.
Ergo quoniam rex noster peccata nostra suscepit, ut
nobis pugnandi et vincendi demonstraret exemplum,
eorumdem peccatorum susceptionem regiamque personam
Matthaeus evangelista significans, generationem
ejus quae est secundum carnem ab Abraham suscipiens,
qui pater est populi fidelis, et successionem
prolis deorsum versus enumerans pervenit ad David,
in quo regni stabilimentum manifestissimum apparet;
atque inde per Salomonem, natum de illa in qua pater
ejus peccaverat, stirpem regiam prosecutus usque
ad generationem Domini perducit <note>(Matth. I, 1-17)</note>.
Lucas vero alius evangelista, quoniam et ipse generationem
Domini, quae secundum carnem est, sed in
sacerdotali persona explicandam suscepit, ad quam
personam pertinet mundatio et abolitio peccatorum,
non a principio libri, sicut Matthaeus, sed ab illo loco
ubi baptizatus est Jesus, ubi peccatorum nostrorum
mundationem praefiguravit, incipit parentum ejus originem
gradatim prosequi; neque deorsum versus,
sicut ille qui eum ad susceptionem peccatorum tanquam
descendentem ostendebat, sed sursum versus,
tanquam is qui eum post abolitionem peccatorum tanquam
ascendentem insinuabat; nec eos parentes, quos
ille nominans <note>(Luc. III, 23-38)</note>. Alia enim erat origo
<pb n="0050"/>
sacerdotalis, quae per unum ex filiis David, sicuti essolet,
de tribus sacerdotali matrimonium sortientem,
effecerat ut Maria de utraque tribu, id est, de regia et
sacerdotali cognationem duceret. Nam et quando censiti
sunt Joseph et Maria, scriptum est eos fuisse de
domo, id est de genere David <note>(Id. II, 4)</note>. Et Elisabeth,
quae nihilominus cognata Mariae scribitur, erat
de tribu sacerdotali <note>(Id. I, 36, 5)</note>. Sicut autem Matthaeus,
qui tanquam descendentem ad suscipienda
peccata nostra regem Christum insinuat, per Salomonem
a David descendit; quia Salomon de illa in
qua David peccaverat, natus est: ita Lucas, qui tanquam
ascendentem post abolitionem peccatorum sacerdotem
Christum insinuat, per Nathan ascendit ad
David; quia Nathan propheta missus fuerat, cujus
correptione David ipsius peccati abolitionem poenitendo
impetravit <note>(II Reg. XII, 1, 13)</note>. Itaque posteaquam
transiit Lucas personam David, non dissonat
a Matthaeo in nominibus generatorum. Nam eos nominat
ascendens a David usque ad Abraham, quos
ille descendens ab Abraham usque ad David. A David
enim in duas familias, regiam et sacerdotalem,
origo illa distributa est, quarum duarum familiarum,
sicut dictum est, regiam descendens Matthaeus, sacerdotalem
ascendens Lucas secutus est: ut Dominus
noster Jesus Christus rex et sacerdos noster, et cognationem
duceret de stirpe sacerdotali, et non esset
tamen de tribu sacerdotali, hoc est, de tribu Levi;
sed esset de tribu Juda, hoc est, de tribu David, ex
qua tribu nemo intendit altari. Ideo et filius David
maxime dicitur secundum carnem, quia et Lucas
ascendens, et Matthaeus descendens, in David sibi obviam
facti sunt. Oportebat enim ut evacuaturus sacrificia,
quae secundum ordinem Aaron in levitico sacerdotio
fiebant, non esset de tribu Levi, ne ad ipsam
tribum, et ad ipsum sacerdotium quod temporaliter
umbra erat futuri, pertinere videretur mundatio peccatorum,
quam Dominus oblatione holocausti sui,
quod in veteri sacerdotio figurabatur, implevit: et holocausti
ejus imaginem ad memoriam passionis suae
in Ecclesia celebrandam dedit, ut esset sacerdos in
aeternum, non secundum ordinem Aaron, sed secundum
ordinem Melchisedech <note>(Hebr. VI, 20)</note>. Cujus rei
sacramentum diligentius adhuc considerari potest.
Sed propter duos pisces, in quibus duas personas,
regiam et sacerdotalem figuratas esse diximus, hactenus
hinc tractatum esse sufficiat.</p>
        </div3>
<div3>
          <head>3.</head>
          <p>
 Quod autem super fenum turba illa discubuit,
significat eos qui Testamentum Vetus acceperant; quia
regnum eis temporale et Jerusalem temporalis promittebatur,
in spe carnali collocatos fuisse. Omnis
enim <hi>caro fenum, et claritas hominis ut flos feni <note>(Isai.
XL, 6)</note>
          </hi>. Quod autem de reliquiis fragmentorum duodecim
cophini buccellarum repleti sunt, significabat
<pb n="0051"/>
de ipsius Legis adapertione et disputatione, quam
Judaei reliquerant et deseruerant, repletos fuisse discipulos
Domini, in quibus duodenarius numerus
principatum tenet. Nondum enim erat scriptura Novi
Testamenti, quando Dominus, quasi frangendo et
aperiendo quod durum et clausum erat in Lege, discipulos
implevit, cum eis post resurrectionem aperuit
Scripturas veteres, incipiens a Moyse et omnibus Prophetis,
interpretans illis in omnibus Scripturis quae de
ipso erant. Nam et tunc eum duo illorum in panis
fractione cognoverunt <note>(Luc. XXIV, 27-31)</note>.</p>
        </div3>
<div3>
          <head>4.</head>
          <p>
 Et ideo secunda pastio populi, quae de septem
panibus facta est, ad Novi Testamenti praedicationem
recte intelligitur pertinere. Non enim ab aliquo evangelista
dictum est quod isti panes hordeacei fuerint,
sicut de illis quinque dixit Joannes. Haec ergo pastio
de panibus septem ad gratiam pertinet Ecclesiae, quae
notissima illa septenaria sancti Spiritus operatione refecta
 cognoscitur. Et ideo non hic duo pisces fuisse
scribuntur, sicut in veteri lege, ubi duo soli ungebantur,
rex et sacerdos; sed pauci pisces, id est, qui
primi Domino Jesu Christo crediderunt, et in ejus
nomine uncti sunt, et missi ad praedicandum Evangelium,
et ad sustinendum turbulentum mare hujus
saeculi, ut pro ipso magno pisce, id est, pro Christo
legatione fungerentur, sicut Paulus apostolus dicit <note>(II Cor. V, 20)</note>.
Neque in ipsa turba quinque millia
hominum fuerunt, sicut illic, ubi carnales legem accipientes,
id est, quinque sensibus carnis dediti significantur;
sed quatuor millia potius, quo numero significantur
spirituales, propter quatuor animi virtutes,
quibus in hac vita spiritualiter vivitur, prudentiam,
temperantiam, fortitudinem, et justitiam. Quarum
prima est cognitio rerum appetendarum et fugiendarum:
secunda, refrenatio cupiditatis ab iis quae
temporaliter delectant: tertia, firmitas animi adversus
ea quae temporaliter molesta sunt: quarta, quae
per caeteras omnes diffunditur, dilectio Dei et proximi.</p>
        </div3>
<div3>
          <head>5.</head>
          <p>
 Sane et ibi quinque millia hominum, et hic quatuor
millia exceptis mulieribus et pueris fuisse memorantur <note>(Matth. XV, 34-38)</note>:
quod mihi videtur ad
hoc pertinere, ut intelligamus et in populo Veteris
Testamenti fuisse quosdam infirmos ad implendam
justitiam quae secundum legem est, in qua justitia
apostolus Paulus sine querela se conversatum esse
dicit <note>(Philipp. III, 6)</note>; fuisse item alios qui facile seducerentur
in cultum idolorum. Quae duo genera, id
est, infirmitatis et erroris, mulierum et puerorum nominibus
figurata sunt. Infirmus est enim mulierum
sexus ad actiones, et facilis ad lusum pueritia. Quid
autem lusui puerili tam simile est, quam idola colere;
quando et Apostolus ad hoc retulit hoc genus superstitionis,
cum ait, <hi>Neque idolis servientes, quemadmodum
quidam eorum, sicut scriptum est, Sedit populus
manducare et bibere, et surrexerunt ludere <note>(I Cor. X,
7)</note>
          </hi>? Mulieribus ergo similes erant, qui in laboribus
exspectationis, quo usque ad promissa Dei pervenirent,
<pb n="0052"/>
non viriliter perseverantes tentaverunt Deum:
pueris autem, qui sederunt manducare et bibere, et
surrexerunt ludere. Non solum autem ibi, sed etiam
in populo Novi Testamenti qui non perdurant occurrere
in virum perfectum <note>(Ephes. IV, 13)</note>, vel infirmitate
virium, vel mentis levitate, mulieribus et pueris
comparandi sunt. Nam illis dicitur, <hi>Si tamen initium
substantiae ejus usque in finem firmum retineamus <note>(Hebr.
III, 14)</note>
          </hi>; illis autem, <hi>Nolite pueri effici sensibus, sed
malitia infantes estote, ut sensibus perfecti sitis <note>(I Cor.
XIV, 20)</note>
          </hi>. Et ideo neque in Vetere, neque in Novo
Testamento tales admittuntur ad numerum; sed sive
ibi quinque millia, sive hic quatuor millia, exceptis
mulieribus et pueris fuisse dicuntur <note>(Matth. XIV, 21,
et XV, 38)</note>.</p>
        </div3>
<div3>
          <head>6.</head>
          <p>
 Quamvis vero et illic et hic propter ipsum Christum,
qui assidue in Scripturis mons appellatur, ut
congruenter in monte uterque populus pasceretur;
hic tamen non in feno discumbitur, sed in terra. Ibi
enim celsitudo Christi propter carnales homines et
Jerusalem terrenam carnali spe et desiderio tegitur:
hic autem remota omni cupiditate carnali, convivas
Novi Testamenti, spei permanentis firmamentum,
tanquam ipsius montis soliditas, nullo feno interposito
continebat.</p>
        </div3>
<div3>
          <head>7.</head>
          <p>
 Et quoniam rectissime dicit Apostolus, <hi>Prius
autem quam veniret fides, sub Lege custodiebamur <note>(Galat. III, 23)</note>
          </hi>;
hoc significare videtur et Dominus,
cum dicit de his quos quinque panibus pasturus erat, <hi>Non opus habent ire; sed date illis vos manducare <note>(Matth. XIV, 16)</note>
          </hi>.
Sub his autem verbis figuraliter
tanquam custodiendi detinentur, cum hoc admonuissent
discipuli, ut dimitteret eos. Hujus vero turbae,
quae ad septem panes pertinet, ultro se misereri
dixit, quod jam tertius dies esset, ex quo ei jejuni
haesissent. In toto enim saeculo generis humani tertium
tempus est, quo fidei christianae gratia data est.
Primum est ante Legem, secundum sub Lege, tertium
sub Gratia. Et quoniam quartum adhuc restat, quo ad
plenissimam pacem Jerusalem coelestis venturi sumus,
quo tendit quisquis recte credit in Christum;
propterea se dicit turbam illam reficere Dominus, ne
deficiant in via. Ista enim dispensatio, qua nobis
Dominus temporaliter et visibiliter in homine apparere
dignatus est, et dedit nobis pignus Spiritum sanctum,
cujus operatione septenaria vegetaremur, apostolica
auctoritate quasi paucorum piscium sapore
conjuncto: haec ergo dispensatio quid aliud agit, nisi
ut ad palmam supernae vocationis sine defectu virium
pervenire possimus? <hi>Per fidem enim ambulamus, et
non per speciem <note>(II Cor. V, 5, 7)</note>
          </hi>. Et ipse apostolus
Paulus nondum se dicit comprehendisse regnum Dei, <hi>Sed ea quae retro sunt oblitus, in ea quae ante sunt extentus,
secundum intentionem sequor,</hi> 
 inquit, <hi>ad palmam
supernae vocationis. Verumtamen in quod pervenimus,
in eo ambulemus <note>(Philipp. III, 13-16)</note>
          </hi>; quia tertio
<pb n="0053"/>
die Domino adhaerentes et ab illo pasti, non deficiemus
in via.</p>
        </div3>
<div3>
          <head>8.</head>
          <p>
 Etiam hic sane perveniri ad comedendi finem
non potuit, sed relictae sunt escae. Non enim frustra
de futuro dictum est, <hi>Putasne, veniens Filius hominis
inveniet fidem super terram <note>(Luc. XVIII, 8)</note>
          </hi>? Et credo
ita futurum, propter mulieres et pueros. Sed tamen
septem sportas reliquiae fragmentorum impleverunt,
ad quas Ecclesia septiformis, quae in Apocalypsi etiam
describitur <note>(Apoc. I, 4)</note>, pertinet, id est, omnis qui
perseveraverit usque in finem. Ille enim qui dixit, <hi>Putasne, veniens Filius hominis inveniet fidem super
terram?</hi> 
 significavit quidem in extremo convivii relinqui
posse et deseri escas suas: sed quoniam ipse
item dixit, <hi>Qui perseveraverit usque in finem</hi>, <hi>hic salvus
erit <note>(Matth. XXIV, 13)</note>
          </hi>; significavit non defuturam
Ecclesiam, quae septenario numero eosdem septem
panes abundantius recipiat, et latitudine cordis, quae
ipsam perseverantiam in sportis videtur significare,
contineat.
</p>
        </div3>
      </div1>

<div1>
        <head>LXII. <hi>De eo quod scriptum est in Evangelio,</hi> Quia baptizabat Jesus plures quam Joannes; quamvis ipse non baptizaret, sed discipuli ejus <note>(Joan. IV, 1, 2)</note>.</head>
<p>Quaeritur utrum qui baptizati sunt illo tempore quo
scriptum est Dominum per discipulos suos baptizasse
plures quam Joannes, acceperint Spiritum sanctum.
Alio enim loco Evangelii sic dicitur: <hi>Spiritus enim
nondum erat datus, quia Jesus nondum erat clarificatus <note>(Id., VII, 39)</note>
          </hi>.
Et facillime quidem ita respondetur,
quod Dominus Jesus, qui etiam mortuos suscitabat,
poterat neminem illorum mori sinere, donec
post ejus clarificationem, id est, resurrectionem a
mortuis et ascensionem in coelum, acciperent Spiritum
sanctum. Sed occurrit animo latro ille cui dictum
est, <hi>Amen dico tibi, hodie mecum eris in paradiso;</hi> 
qui nec ipsum Baptismum acceperat. Quanquam
Cornelius, et qui cum eo ex Gentibus crediderant,
Spiritum sanctum etiam priusquam baptizarentur acceperint <note>(Act. X, 44, 47)</note>:
non tamen video quomodo
et ille latro sine Spiritu sancto dicere potuerit, <hi>Memento
mei, Domine, dum veneris in regnum tuum <note>(Luc.
XXIII, 43, 42)</note>
          </hi>. <hi>Nemo</hi> enim <hi>dicit, Dominus Jesus,</hi> ait
Apostolus, <hi>nisi in Spiritu sancto <note>(I Cor. XII, 3)</note>
          </hi>. Cujus
fidei fructum ipse Dominus monstravit dicens, <hi>Amen
dico tibi, hodie mecum eris in paradiso.</hi> Quomodo ergo
ineffabili potestate dominantis Dei atque justitia
deputatum est etiam Baptisma credenti latroni, et
pro accepto habitum in animo libero, quod in corpore
crucifixo accipi non poterat sic etiam Spiritus
sanctus latenter dabatur ante Domini clarificationem;
post manifestationem autem divinitatis
<pb n="0054"/>
ejus manifestius datus est. Et hoc dictum
est, <hi>Spiritus autem nondum erat datus:</hi> id est, nondum
sic apparuerat, ut omnes eum datum esse faterentur.
Sicut etiam Dominus nondum erat clarificatus
inter homines, sed tamen clarificatio ejus aeterna
nunquam esse destitit. Sicut et adventus ejus ea
ipsa dicitur demonstratio in carne mortali. Nam illuc
venit, ubi erat: quia <hi>in sua propria venit;</hi> et, <hi>in hoc
mundo erat, et mundus per ipsum factus est <note>(Joan. I, 11,
10)</note>
          </hi>. Sicut ergo Domini adventus intelligitur demonstratio
corporalis, tamen ante hanc demonstrationem ipse
in omnibus Prophetis sanctis tanquam Dei Verbum
et Dei Sapientia locutus est: sic et adventus Spiritus
sancti demonstratio Spiritus sancti est ipsis etiam
oculis carneis, quando visus est ignis divisus super
eos, et coeperunt loqui linguis <note>(Act. II, 3, 4)</note>. Nam si
non erat in hominibus Spiritus sanctus ante Domini
visibilem clarificationem, quomodo dicere potuit David, <hi>Et Spiritum sanctum tuum ne auferas a me 
 <note>(Psal.
L, 13)</note>
          </hi>? Aut quomodo impleta est Elisabeth et Zacharias
vir ejus ut prophetarent, et Anna, et Simeon, de
quibus omnibus scriptum est quod impleti Spiritu sancto,
illa quae in Evangelio legimus dixerint <note>(Luc. I, 41-45,
60-79, et II, 25-38)</note>? Ut autem quaedam latenter,
quaedam vero per creaturam visibilem visibiliter Deus
operetur, pertinet ad gubernationem providentiae,
qua omnes divinae actiones locorum temporumque
ordine ac distinctione pulcherrima peraguntur, cum
ipsa divinitas nec teneatur nec migret locis, nec tendatur
varieturve temporibus. Quomodo autem ipse
Dominus secum habebat utique Spiritum sanctum in
ipso homine quem gerebat, quando ut baptizaretur
venit ad Joannem, et tamen posteaquam baptizatus est,
descendere in eum Spiritus sanctus visus est in columbae
specie <note>(Matth. III, 13-16)</note>: sic intelligendum
est et ante manifestum et visibilem adventum Spiritus
sancti quoscumque homines sanctos eum latenter
habere potuisse. Ita sane hoc diximus, ut intelligamus
etiam ista ipsa visibili demonstratione Spiritus
sancti, qui adventus ejus dicitur, ineffabili modo largius
in hominum corda vel etiam incogitabili plenitudinem
ejus infusam.</p>
</div1>

<div1>
        <head>LXIII. <hi>De Verbo.</hi> </head>
<p> <hi>In principio erat Verbum <note>(Joan. I, 1)</note>
          </hi>. Quod graece <foreign xml:lang="greek"></foreign>
 dicitur, latine et rationem et verbum significat.
Sed hoc loco melius verbum interpretamur, ut significetur
non solum ad Patrem respectus, sed ad illa
etiam quae per Verbum facta sunt operativa potentia.
Ratio autem, etsi nihil per illam fiat, recte ratio
dicitur.</p>
</div1>

<div1>
        <head>LXIV. <hi>De muliere Samaritana.</hi> </head>
<div3>
          <head>1.</head>
          <p>
 Evangelica sacramenta in Domini nostri Jesu
Christi dictis factisque signata non omnibus patent,
et ea nonnulli minus diligenter minusque sobrie interpretando,
afferunt plerumque pro salute perniciem,
et pro cognitione veritatis errorem: inter quae
illud est sacramentum, quod scriptum est, Dominum
<pb n="0055"/>
hora diei sexta venisse ad puteum Jacob, fessumque
ab itinere sedisse, et a muliere Samaritana potum
petisse, et caetera quae in eodem Scripturarum loco
discutienda et pertractanda dicuntur. De qua re id
primo tenendum est, quod in omnibus Scripturis
summa vigilantia custodiri oportet, ut secundum fidem
sit sacramenti divini expositio.</p>
        </div3>
<div3>
          <head>2.</head>
          <p>
 Hora igitur diei sexta venit ad puteum Dominus
noster. Video in puteo tenebrosam profunditatem.
Admoneor ergo intelligere mundi hujus infimas partes,
id est, terrenas, quo venit Dominus Jesus hora
sexta, id est, sexta aetate generis humani, tanquam
in senectute veteris hominis, quo jubemur exui, ut
induamur novo, qui secundum Deum creatus est <note>(Ephes. IV, 22-24)</note>.
Nam sexta aetas senectus est;
quoniam prima, infantia; secunda, pueritia; tertia,
adolescentia; quarta, juventus; quinta, gravitas.
Veteris itaque hominis vita, quae secundum carnem
temporali conditione peragitur, sexta aetate senectute
concluditur. Qua senectute, ut dixi, humani generis
Dominus noster et creator nobis et reparator advenit;
ut moriente scilicet vetere homine, novum in
se constitueret, quem exutum labe terrena in coelestia
regna transferret. Ergo nunc puteus, ut dictum
est, mundi hujus terrenum laborem et errorem tenebrosa
profunditate significat. Et quoniam exterior
est homo vetus, et novus interior; dictum est enim
ab Apostolo, <hi>Et si exterior homo noster corrumpitur,
sed interior renovatur de die in diem:</hi> rectissime omnino
(quoniam omnia visibilia ad exteriorem hominem
pertinent, quibus christiana disciplina renuntiatur)
hora sexta venit Dominus ad puteum, id est, medio
die, unde jam incipit sol iste visibilis declinare in occasum:
quoniam et nobis vocatis a Christo visibilium
delectatio minuitur, ut invisibilium amore homo interior
 recreatus, ad interiorem lucem quae nunquam
occidit, revertatur, secundum apostolicam disciplinam,
non quaerens <hi>quae videntur, sed quae non videntur:
quae enim videntur, temporalia sunt; quae autem
non videntur, aeterna sunt <note>(II Cor. IV, 16, 18)</note>
          </hi>.</p>
        </div3>
<div3>
          <head>3.</head>
          <p>
 Quod autem fatigatus venit ad puteum, infirmitatem
carnis significat; quod sedit, humilitatem:
quia et imbecillitatem carnis pro nobis suscepit, et
homo hominibus tam humiliter apparere dignatus est.
De hac infirmitate carnis propheta dicit: <hi>Homo in
plaga positus, et sciens ferre imbecillitatem <note>(Isai. LIII, 3)</note>
          </hi>.
De humilitate vero Apostolus loquitur dicens: <hi>Humiliavit
se, factus subditus usque ad mortem <note>(Philipp. II,
8)</note>
          </hi>. Quanquam illud quod sedit, quoniam solent sedere
doctores, possit alio intellectu non humilitatis
modestiam, sed magistri demonstrare personam.</p>
        </div3>
<div3>
          <head>4.</head>
          <p>
 Sed quaeri potest quare a muliere Samaritana,
quae hydriae aqua implendae gratia venerat, bibere
postulaverit, cum ipse postea spiritualis fontis affluentiam
<pb n="0056"/>
se petentibus dare posse praedicaverit? Sed
scilicet sitiebat Dominus mulieris illius fidem, quae
quoniam Samaritana erat, et solet Samaria idololatriae
imaginem sustinere: ipsi enim separati a populo Judaeorum,
simulacris mutorum animalium, id est,
vaccis aureis animarum suarum decus addixerant: venerat
autem Dominus noster Jesus, ut gentium multitudinem,
quae simulacris serviebat; ad munimentum
 fidei christianae et incorruptae religionis adduceret. <hi>Non est</hi> 
 enim, inquit, <hi>opus sanis medicus, sed
male habentibus <note>(Matth. IX, 12)</note>
          </hi>. Eorum ergo fidem
sitit, pro quibus sanguinem fudit. Dixit ergo ad eam
Jesus: <hi>Mulier, da mihi bibere.</hi> Et ut noveris quid sitiebat
Dominus noster, post paululum veniunt discipuli
ejus, qui perrexerant in civitatem ut cibos emerent,
et dicunt ei: <hi>Rabbi, manduca. Ille autem dixit
eis: Ego habeo escam manducare, quam vos nescitis. Dicunt
ergo discipuli ejus ad alterutrum: Numquid aliquis
attulit ei manducare? Dixit eis Jesus: Cibus meus est ut
faciam ejus voluntatem qui me misit, et ut perficiam
opus ejus.</hi> Numquid hic intelligitur alia voluntas Patris,
qui eum misit, et opus ejus quod se perficere
velle respondit, nisi ut nos ad fidem suam a pernicioso
mundi errore converteret? Qualis est ergo cibus
ejus, talis et potus. Quapropter hoc in illa muliere
sitiebat, ut faceret in ea voluntatem Patris, et perficeret
opus ejus. Sed carnaliter intelligens respondit: <hi>Tu cum sis Judaeus, quomodo a me bibere petis, cum
sim mulier Samaritana? Non enim coutuntur Judaei Samaritanis.</hi> 
Cui Dominus noster dixit: <hi>Si scires donum
Dei, et quis est qui dicit tibi, Da mihi bibere; tu magis
petisses ab eo, et dedisset tibi aquam vivam:</hi> ut hinc
ei ostenderet, non se talem aquam petisse, qualem
ipsa intellexerat; sed quia ipse sitiebat fidem
ejus, eidemque sitienti Spiritum sanctum dare
cupiebat. Hanc enim recte intelligimus aquam vivam,
quod est donum Dei, sicut ipse ait, <hi>Si scires
donum Dei.</hi> Et sicut idem Joannes evangelista testatur
alio loco dicens: quod <hi>stabat Jesus, et clamabat,
Si quis sitit, veniat et bibat: qui credit in me, sicut dicit
Scriptura, flumina de ventre ejus fluent aquae vivae.</hi> 
Consequenter omnino. <hi>Qui credit,</hi> inquit, <hi>in me, flumina
de ventre ejus fluent aquae vivae:</hi> quia primo
credimus, ut haec dona mereamur. Haec ergo flumina
aquae vivae quae illi mulieri volebat dare, merces est
fidei quam prius in illa sitiebat. Cujus aquae vivae interpretationem
ita subjicit: <hi>Hoc autem,</hi> inquit, <hi>dicebat
de Spiritu quem accepturi erant hi qui in
eum credituri erant. Nondum autem erat Spiritus
datus, quia Jesus nondum fuerat clarificatus <note>(Joan. VII, 37-39)</note>
          </hi>.
Hoc itaque donum Spiritus sancti
est, quod post suam clarificationem dedit Ecclesiae,
sicut alia Scriptura dicit: <hi>Ascendens in altum captivam
duxit captivitatem; dedit dona hominibus <note>(Psal. LXVII,
19; Ephes. IV, 8)</note>
          </hi>.</p>
        </div3>
<div3>
          <head>5.</head>
          <p>
 Sed adhuc illa mulier carnaliter sapit; sic enim
respondit: <hi>Domine, neque hauritorium habes, et puteus
<pb n="0057"/>
altus est; unde mihi habes dare aquam vivam?
Numquid tu major es patre nostro Jacob, qui dedit nobis
hunc puteum, et ipse ex eo bibit, et filii ejus, et
pecora ejus?</hi> Nunc vero jam Dominus exponit quid
dixerit. <hi>Omnis,</hi> inquit, <hi>qui biberit de aqua ista, sitiet
iterum: qui autem biberit de aqua quam ego dedero, non
sitiet in sempiternum; sed aqua illa quam dedero, fiet in
eo fons aquae salientis in vitam aeternam.</hi> Sed adhuc
mulier prudentiam carnis amplectitur. Quid enim respondit? <hi>Domine, da mihi hanc aquam, ut neque sitiam,
neque veniam huc haurire. Dicit ei Jesus: Vade,
voca virum tuum, et veni huc.</hi> 
 Cum sciret eam virum
non habere, cur hoc dixerit, quaeritur. Namque cum
mulier dixisset, <hi>Non habeo virum;</hi> dicit ei Jesus, <hi>Bene dixisti non habere te virum: quinque enim viros
habuisti, et nunc quem habes non est tuus vir; hoc verum
dixisti.</hi> 
 Sed non sunt haec carnaliter accipienda, ne
huic ipsi adhuc mulieri Samaritanae similes esse videamur.
Sed de illo dono Dei si aliquid jam gustavimus,
spiritualiter ista tractemus.</p>
        </div3>
<div3>
          <head>6.</head>
          <p>
 Quinque viros, quinque libros qui per Moysen
ministrati sunt, nonnulli accipiunt. Quod autem dictum
est, <hi>Et nunc quem habes, non est tuus vir;</hi> 
de se ipso Dominum dixisse intelligunt, ut iste sit
sensus: Primo quinque libris Moysi, quasi quinque
viris servisti; nunc autem quem habes, id est, quem
audis, qui loquitur tecum, non est tuus vir, quia
nondum in eum credidisti. Sed quoniam nondum credens
Christo, adhuc utique illorum quinque virorum,
id est quinque librorum copulatione tenebatur, potest
movere quomodo dici potuerit, <hi>Quinque viros habuisti,</hi> 
quasi nunc eos jam non haberet, cum adhuc utique
ipsis subdita viveret. Deinde cum quinque libri
Moysi nihil aliud quam Christum praedicent, sicut
ipse ait, <hi>Si crederetis Moysi, crederetis forsitan et mihi;
ille enim de me scripsit <note>(Joan. V, 46)</note>
          </hi>; quomodo potest
intelligi a quinque illis libris recedere hominem, ut
ad Christum transeat, cum ille qui credit in Christum,
non relinquendos quinque illos libros, sed
spiritualiter intelligendos, multo avidius amplectatur?</p>
        </div3>
<div3>
          <head>7.</head>
          <p>
 Est ergo alius intellectus, ut quinque viri intelligantur
quinque corporis sensus: unus qui ad oculos
pertinet, quo lucem istam visibilem et quoslibet colores
formasque corporum cernimus; alter aurium,
quo vocum et omnium sonorum momenta sentimus;
tertius narium, quo varia odorum suavitate delectamur;
quartus in ore gustus, qui dulcia et amara sentit,
et omnium saporum habet examen; quintus per
totum corpus tangendo dijudicat calida et frigida, mollia
et dura, levia et aspera, et quidquid aliud est
quod tangendo sentimus. Istis itaque carnalibus
quinque sensibus prima hominis aetas imbuitur necessitate
naturae mortalis qua ita post peccatum primi
hominis nati sumus, ut nondum reddita luce mentis,
carnalibus sensibus subditi, carnalem vitam sine ulla
veritatis intelligentia transeamus. Tales necesse est esse
<pb n="0058"/>
infantes et parvulos pueros, qui nondum possunt accipere
rationem. Et quia naturales sunt isti sensus,
qui primam aetatem regunt, et Deo artifice nobis tributi
sunt, recte dicuntur viri, id est mariti, tanquam legitimi;
quoniam non eos error vitio proprio, sed Dei
artificio natura contribuit. Cum autem quisque venerit
ad eam aetatem, ut jam possit capax esse rationis,
si veritatem statim comprehendere potuerit,
non jam illis sensibus rectoribus utetur; sed habebit
virum, spiritum rationalem, cui sensus illos in famulatum
redigat, servituti subjiciens corpus suum: cum
anima non jam quinque viris, id est, quinque corporis
sensibus subdita est, sed Verbum divinum habet
legitimum virum, cui copulata et inhaerens, cum et
ipse spiritus hominis haeserit Christo, quia caput
viri Christus est <note>(I Cor. XI, 3)</note>, amplexu spirituali
aeterna vita sine ullo separationis timore perfruitur.
Quis nos enim separare poterit a charitate Christi <note>(Rom. VIII, 35)</note>?
Sed quoniam illa mulier errore tenebatur
qui significabat multitudinem saeculi vanis superstitionibus
subjugati, post tempora illa quinque
carnalium sensuum, quibus prima aetas, ut diximus,
regitur, non eam Verbum Dei acceperat in conjugium,
sed complexu adulterino diabolus obtinebat.
Itaque illi Dominus dicit, videns eam esse carnalem,
id est, carnaliter sapere: <hi>Vade, voca virum tuum, et
veni huc;</hi> id est, remove te ab affectione carnali, in
qua nunc constituta es, unde non potes intelligere
quae loquor: <hi>et voca virum tuum,</hi> id est, spiritu intelligentiae
 praesens esto. Est enim animae quasi maritus
quodam modo spiritus hominis, qui animalem affectionem
tanquam conjugem regit. Non ille Spiritus
sanctus, qui cum Patre et Filio incommutabilis manet,
et dignis animis incommutabiliter datur: sed
spiritus hominis, de quo Apostolus dicit, <hi>Nemo scit
quae sunt in homine, nisi spiritus hominis.</hi> Nam ille
Spiritus sanctus, Spiritus Dei est; de quo iterum
dicit sic: <hi>Et quae Dei sunt nemo scit, nisi Spiritus Dei <note>(I Cor. II, 11)</note>
          </hi>.
Hic ergo spiritus hominis cum praesens
est, id est, intentus, et se pietate subjicit Deo,
intelligit homo quae spiritualiter dicuntur. Cum autem
diaboli error, tanquam absente intellectu, in anima
dominatur, adulter est. <hi>Voca</hi> ergo, inquit, <hi>virum
tuum,</hi> id est, spiritum qui in te est, quo potest homo
intelligere spiritualia, si eum lux veritatis illustret;
ipse adsit, cum loquor tibi, ut spiritualem possis accipere
aquam. Et eum illa diceret, <hi>Non habeo virum;
Bene,</hi> inquit, <hi>dixisti: quinque enim viros habuisti,</hi> id
est quinque sensus carnis, qui te in prima aetate
rexerunt; <hi>et nunc quem habes, non est tuus vir,</hi> quia
non est in te spiritus, qui intelligit Deum, cum quo
legitimum possis habere connubium; sed error diaboli
potius dominatur, qui te adulterina contaminatione
corrumpit.
<pb n="0059"/>
</p>
        </div3>
<div3>
          <head>8. </head>
          <p>
Et fortasse ut intelligentibus indicaret, quinque
memoratos corporis sensus quinque virorum nomine
significari, post quinque responsiones carnales ista
mulier sexta responsione nominat Christum. Nam
prima ejus responsio est, <hi>Tu cum sis Judaeus, quomodo
a me bibere petis?</hi> Secunda, <hi>Domine, neque
hauritorium habes, et puteus altus est.</hi> Tertia, <hi>Domine,
da mihi hanc aquam, ut neque sitiam, neque veniam
huc haurire.</hi> Quarta, <hi>Non habeo virum.</hi> Quinta, <hi>Video
quia propheta es: patres nostri in monte hoc adoraverunt.</hi> 
Nam et ista responsio carnalis est. Carnalibus
enim datus fuerat locus terrenus, ubi orarent: spirituales
autem in spiritu et veritate oraturos Dominus
dixit. Quod posteaquam locutus est, sexta mulieris
responsio Christum fatetur omnium istorum esse doctorem:
dicit enim, <hi>Scio quia Messias veniet, qui dicitur
Christus: cum venerit, ipse nobis annuntiabit
omnia.</hi> Sed adhuc errat, quia cum quem venturum
sperat, venisse non videt. Verumtamen misericordia
Domini nunc error iste tanquam adulter expellitur.
Dicit enim ei Jesus: <hi>Ego sum qui tecum loquor.</hi> Quo
audito illa non respondit, sed statim relicta hydria
sua abiit in civitatem festinans, ut Evangelium et
Domini adventum, non tantum crederet, sed etiam
praedicaret. Nec hoc quod relicta hydria discessit,
negligenter praetereundum est. Hydria enim fortasse
amorem saeculi hujus significat, id est, cupiditatem,
qua sibi homines de tenebrosa profunditate, cujus
imaginem puteus gerit, hoc est, de terrena conversatione
hauriunt voluptatem: qua percepta iterum in
ejus appetitum inardescant, sicut <hi>de aqua illa qui biberit,</hi> 
inquit, <hi>sitiet iterum <note>(Joan. IV, 5-34)</note>
          </hi>. Oportebat
autem ut Christo credens, saeculo renuntiaret,
et relicta hydria cupiditatem saecularem se reliquisse
monstraret; non solum corde credens ad justitiam,
sed etiam ad salutem ore confessura et praedicatura
quod credidit <note>(Rom X, 10)</note>.
</p>
        </div3>
      </div1>

<div1>
        <head>LXV. <hi>De resurrectione Lazari.</hi> </head>
<p>Quanquam secundum evangelicam historiam resuscitatum
Lazarum plena fide teneamus; tamen et in
allegoria significare aliquid non dubito. Neque cum
res factae allegorizantur, gestae rei fidem amittunt.
Sicut duorum filiorum Abrahae allegoriam Paulus exponit
duo esse Testamenta <note>(Galat. 4, 22-24)</note>; numquid
ideo, aut Abraham non fuit, aut illos filios non
habuit? Ergo et in allegoria accipiamus Lazarum in
monumento, animam terrenis peccatis obrutam, id
est, omne humanum genus: quam alio loco Dominus
per ovem perditam significat, propter quam liberandam
relictis nonaginta novem in montibus, descendisse
se dicit <note>(Luc. XV, 4)</note>. Quod autem interrogat
dicens, <hi>Ubi eum posuistis?</hi> vocationem nostram quae
fit in occulto, arbitror significare. Praedestinatio
enim vocationis nostrae occulta est: cujus secreti signum
est interrogatio Domini quasi nescientis, cum
ipsi nesciamus; sicut dicit Apostolus <hi>Ut cognoscam,
sicut et cognitus sum <note>(I Cor. XIII, 12)</note>
          </hi>. Vel quod ignorare
<pb n="0060"/>
se peccatores alio loco Dominus ostendit dicens, <hi>Non novi vos 
 <note>(Matth. VII, 23)</note>
          </hi>: quod significabat Lazarus
sepultus; quia in disciplina et praeceptis ejus
non sunt peccata. Huic interrogationi simile est illud
in Genesi, <hi>Adam ubi es <note>(Gen. III, 9)</note>
          </hi>? Quoniam peccaverat, et se absconderat a facie Dei. Quam occultationem
hic sepultura significat: ut peccantis habeat
similitudinem moriens; sepultus, absconditi a facie
Dei. <hi>Auferte</hi> autem <hi>lapidem,</hi> quod ait, illos puto significare,
qui venientibus ad Ecclesiam ex Gentibus
onus circumcisionis imponere volebant; contra quos
multipliciter scribit Apostolus <note>(Galat. II)</note>: vel eos qui
in Ecclesia corrupte vivunt, et offensioni sunt credere
volentibus. Dicit illi Martha: <hi>Domine, jam quarta
dies est, et putet.</hi> Ultimum quatuor elementorum
terra est: significat ergo putorem terrenorum peccatorum,
id est cupiditatum carnalium. <hi>Terra es,</hi> inquit
Adae Dominus, cum peccasset, <hi>et in terram ibis <note>(Id. III, 19)</note>
          </hi>.
Et sublato lapide exiit de monumento
involutus manibus et pedibus, et facies ejus tecta erat
sudario. Quod autem exiit de monumento, animam
significat recedentem a carnalibus vitiis. Quod vero
institis obvolutus, hoc est, quod etiam a carnalibus
recedentes et mente servientes legi Dei, adhuc tamen
in corpore constituti alieni a molestiis carnis esse non
possumus, dicente Apostolo, <hi>Mente servio legi Dei, carne
autem legi peccati <note>(Rom. VII, 25)</note>
          </hi>. Quod autem facies ejus
sudario tecta erat, hoc est, quod in hac vita plenam
cognitionem habere non possumus, sicut Apostolus
dicit: <hi>Nunc videmus per speculum in aenigmate, postea
autem facie ad faciem <note>(I Cor. XIII, 12)</note>
          </hi>. Et dixit Jesus: <hi>Solvite eum, et sinite ire 
 <note>(Joan. XI, 1-44)</note>
          </hi>; hoc est,
quod post hanc vitam auferentur omnia velamenta,
ut facie ad faciem videamus. Quantum autem intersit
inter hominem quem Dei Sapientia gestabat, per
quem liberati sumus, et caeteros homines, hinc intelligitur,
quod Lazarus nisi exiens de monumento non
solvitur; id est, etiam renata anima nisi resolutione
corporis libera ab omni peccato et ignorantia esse
non potest, quamdiu per speculum et in aenigmate
videt Dominum: illius autem linteamina et sudarium,
qui peccatum non fecit, et nihil ignoravit, in
monumento inventa sunt <note>(Id. XX, 7)</note>. Ipse enim solus
in carne non tantum monumento non est oppressus,
ut aliquod peccatum in eo inveniretur <note>(Isai. LIII, 9)</note>,
sed nec linteis implicatus, ut eum aliquid lateret, aut
ab itinere retardaret.</p>
</div1>

<div1>
        <head>LXVI. <hi>De eo quod scriptum est,</hi> An ignoratis, fratres (scientibus enim Legem loquor), quia Lex dominatur homini, in quantum tempus vivit? <hi>usque ad eum locum in quo scriptum est,</hi> Vivificabit et mortalia corpora vestra per inhabitantem Spiritum ejus in vobis <note>(Rom. VII-VIII, 11)</note>.</head>
<div3>
          <head>1.</head>
          <p>
 Apostolus in hac similitudine, in qua de viro et
muliere loquitur, quoniam mulier tenetur lege viri,
tria quaedam consideranda commendat; mulierem,
virum, et legem: mulierem scilicet subjugatam viro
per vinculum legis, quo vinculo morte viri liberatur,
<pb n="0061"/>
ut cui vult nubat. Sic enim dicit: <hi>Mulier enim sub
viro, vivo marito, juncta est legi: si autem mortuus
fuerit vir ejus, evacuata est a lege viri. Igitur vivente
viro vocabitur adultera, si fuerit cum alio viro: si autem
mortuus fuerit vir ejus, liberata est a lege, ut non sit
adultera, si fuerit cum alio viro.</hi> Huc usque similitudo
est. Deinde incipit rem loqui, cui explanandae ac
probandae similitudinem induxit. In qua etiam re tria
similiter attendenda sunt; homo, peccatum, lex.
Tamdiu enim dicit sub lege esse hominem, quamdiu
vivit peccato; quemadmodum tamdiu mulier sub lege
viri est, quamdiu vivit vir. Hoc autem peccatum hic
intelligendum est, quod accessit per legem. Quod peccatum
dicit supra modum esse; quoniam cum jam
appareat esse peccatum, fit tamen, et adjuncta praevaricatione
cumulatur. <hi>Ubi enim non est lex, nec
praevaricatio <note>(Rom. IV, 15)</note>
          </hi>. Et hoc est quod dicit, <hi>Ut
fiat supra modum peccator, aut peccatum per mandatum.</hi> 
Quapropter legem, quamvis a peccando prohibeat,
non tamen sic dicit datam, ut liberaret a peccato;
sed ut demonstraret peccatum, cui serviens
anima debet se ad gratiam Liberatoris convertere, ut
a peccato liberetur. <hi>Per legem enim cognitio peccati <note>(Id. III, 21)</note>
          </hi>.
Et alio loco dicit: <hi>Sed peccatum, ut
appareat peccatum, per bonum operatum est mihi mortem.</hi> 
Ubi ergo non est gratia Liberatoris, auget peccandi
desiderium prohibitio peccatorum. Quod quidem
ad hoc utile est, ut sentiat anima se ipsam non
sibi sufficere ad extrahendum se de servitute peccati;
atque hoc modo detumescente atque exstincta
omni superbia, subdatur Liberatori suo, sinceriterque
homo dicat, <hi>Adhaesit anima mea post te <note>(Psal.
LXII, 9)</note>
          </hi>: quod est jam non esse sub lege peccati,
sed in lege justitiae. Lex autem peccati dicitur, non
quia lex ipsa peccatum est, sed quia peccatoribus
imponitur. Ideo etiam lex mortis, quia <hi>stipendium
peccati, mors <note>(Rom. VI, 23)</note>
          </hi>; <hi>aculeus mortis, peccatum;
virtus autem peccati, lex <note>(I Cor. XV, 56)</note>
          </hi>. Peccando
enim ad mortem labimur. Vehementius enim
peccamus lege prohibente, quam si nulla lege prohiberemur.
Accedente autem gratia, idipsum quod
lex onerose jusserat, jam sine onere ac libentissime
implemus. Lex ergo peccati et mortis, id est, quae
imposita est peccantibus atque morientibus, jubet
tantum ne concupiscamus, et tamen concupiscimus.
Lex autem spiritus vitae, quae pertinet ad gratiam,
et liberat a lege peccati et mortis, facit ut non concupiscamus,
et impleamus jussa legis, non jam servi
legis per timorem, sed amici per charitatem, et
servi justitiae unde illa lex promulgata est. Justitiae
autem non serviliter, sed liberaliter serviendum est,
id est, charitate potius quam timore. Ideoque verissime
dictum est, <hi>Legem ergo evacuamus per fidem?
Absit: sed legem statuimus <note>(Rom. III, 31)</note>
          </hi>. Hoc enim
efficit fides, quod lex jubet. Statuitur ergo lex per fidem:
<pb n="0062"/>
quae fides si non sit, jubet tantum lex, et non
implentes jussa, reos tenet, ut eos gementes et non
valentes implere quae jussa sunt, ad gratiam Liberatoris
aliquando convertat.</p>
        </div3>
<div3>
          <head>2.</head>
          <p>
 Cum ergo tria quaedam in illa similitudine videamus,
mulierem, virum, et legem; et rursum in
hac re propter quam similitudo adhibita est, tria, animam,
peccatum, et legem peccati: hoc solum hic
diversum est, quod in illa similitudine vir moritur,
ut nubat mulier cui volet, et a lege viri solvatur; hic
autem ipsa anima moritur peccato, ut nubat Christo;
cum autem moritur peccato, moritur etiam legi peccati. <hi>Itaque,</hi> 
 ait, <hi>fratres mei, et vos mortui estis legi
per corpus Christi, ut sitis alterius qui ex mortuis resurrexit,
ut fructificemus Deo. Cum enim essemus in carne,</hi> 
inquit, id est, carnalibus desideriis obstricti teneremur, <hi>passiones peccatorum quae per legem sunt, operabantur
in membris nostris, ut fructum ferrent morti.</hi> 
Aucta concupiscentia, quam lex prohibet, ubi non
erat fides, et ad cumulum peccatorum praevaricationis
crimen est adjectum: quia <hi>ubi non est lex, nec praevaricatio.</hi> 
Has dicit passiones, quae per legem sunt,
operatas in membris nostris, ut fructum ferrent
morti. Sub istis passionibus, tanquam sub viro dominante,
agebat anima antequam veniret gratia per
fidem. His ergo passionibus moritur, qui jam servit
mente legi Dei; quamvis ipsae passiones nondum
mortuae sint, quamdiu carne servit legi peccati. Restat
ergo adhuc aliquid ei qui est sub gratia, quod eum
non vincat, nec captivum ducat, donec mortificetur
totum quod consuetudine prava roboratum est et unde
corpus etiam nunc mortuum esse dicitur, quamdiu
non perfecte servit spiritui. Continget autem ut perfecte
serviat, cum fuerit et ipsum mortale corpus
vivificatum.</p>
        </div3>
<div3>
          <head>3.</head>
          <p>
 Ex quo comprehendimus quatuor esse differentias
etiam in uno homine, quibus gradatim peractis in
vita aeterna manebitur. Quia enim oportebat atque id
justum erat, ut posteaquam natura nostra peccavit,
amissa beatitudine spirituali, quae paradisi nomine
significatur, animales carnalesque nasceremur; prima
est actio ante Legem, secunda sub Lege, tertia sub
gratia, quarta in pace. Ante Legem actio est, cum peccatum
ignoramus, et sequimur carnales concupiscentias.
Sub Lege est actio, cum jam prohibemur a peccato,
et tamen consuetudine ejus victi peccamus,
quoniam nos nondum adjuvat fides. Tertia actio est,
quando jam plenissime credimus Liberatori nostro,
nec meritis nostris aliquid tribuimus, sed ejus misericordiam
diligendo, jam non vincimur delectatione
consuetudinis malae, cum ad peccatum nos ducere
nititur; sed tamen adhuc eam interpellantem patimur,
quamvis ei non tradamur. Quarta est actio, cum
omnino nihil est in homine quod resistat spiritui, sed
omnia sibimet concorditer juncta et connexa unum
<pb n="0063"/>
aliquid firma pace custodiunt: quod fiet mortali corpore
vivificato, cum corruptibile hoc induerit incorruptionem,
et mortale hoc induerit immortalitatem <note>(I Cor. XV, 54, 55)</note>.</p>
        </div3>
<div3>
          <head>4.</head>
          <p>
 Ad primam actionem demonstrandam ista testimonia
interim occurrunt: <hi>Per unum hominem peccatum
in hunc mundum intravit, et per peccatum mors;
et sic per omnes homines pertransiit, in quo omnes homines
peccaverunt. Usque ad legem enim peccatum in
hoc mundo fuit. Peccatum autem non deputabatur, cum
lex non esset <note>(Rom. V, 12, 13)</note>
          </hi>. Et iterum: <hi>Sine lege
enim peccatum mortuum est; ego autem vivebam aliquando
sine lege.</hi> Quod enim hic dicit, <hi>mortuum est;</hi> 
hoc est quod superius dicit, <hi>non deputabatur,</hi> id est,
latebat. Quod manifestat in consequentibus dicens, <hi>Sed peccatum, ut appareat peccatum, per bonum operatum
est mihi mortem:</hi> 
 id est, per legem; quia bona
est lex, si quis ea legitime utatur <note>(I Tim. I, 8)</note>. Si ergo
hic ait, <hi>ut appareat peccatum;</hi> manifestum est quod
superius ideo dicebat mortuum et non deputari, quia
non apparebat antequam lege prohibente ostenderetur.</p>
        </div3>
<div3>
          <head>5.</head>
          <p>
 Ad secundam actionem ista testimonia conveniunt: <hi>Lex autem subintravit, ut abundaret delictum <note>(Rom. V, 20)</note>
          </hi>.
Accessit enim et praevaricatio, quae non
erat. Et illud quod jam commemoratum est: <hi>Cum
essemus enim in carne, passiones peccatorum quae per
legem sunt, operabantur in membris nostris, ut fructum
ferrent morti.</hi> Et illud: <hi>Quid ergo dicemus? Lex peccatum
est? Absit: sed peccatum non cognovi nisi per
legem. Nam concupiscentiam nesciebam, nisi lex diceret,
Non concupisces. Occasione autem accepta, peccatum
per mandatum operatum est in me omnem concupiscentiam</hi> 
Et paulo post: <hi>Adveniente,</hi> inquit, <hi>mandato peccatum
revixit. Ego autem mortuus sum, et inventum est
mihi mandatum quod erat ad vitam, hoc esse ad mortem.
Peccatum enim occasione accepta per mandatum,
fefellit me, et per illud occidit.</hi> Quod ergo ait, <hi>Mortuus
sum;</hi> vult intelligi, mortuum me esse cognovi: quia
jam etiam praevaricatione peccat, qui videt per legem
quid facere non debeat, et tamen facit. Quod autem
ait, <hi>Fefellit me peccatum, occasione accepta per mandatum:</hi> 
sive quia suasio delectationis ad peccatum
vehementior est, cum adest prohibitio; sive quia etiam
si quid homo fecerit secundum jussa legis, si adhuc
non sit fides, quae in gratia est, vult sibi hoc tribuere,
non Deo, et superbiendo plus peccat. Sequitur ergo,
et dicit: <hi>Itaque lex quidem sancta, et mandatum sanctum,
et justum, et bonum. Quod ergo bonum est, mihi
factum est mors? Absit: sed peccatum ut appareat peccatum,
per bonum operatum est mihi mortem, ut fiat
supra modum peccator, aut peccatum delinquens per
mandatum. Scimus autem quia lex spiritualis est, ego
autem carnalis sum,</hi> id est, carni consentio, nondum
spirituali gratia liberatus: <hi>venumdatus sub peccato,</hi> 
id est, peccans pretio temporalium voluptatum. <hi>Quod
enim operor, ignoro:</hi> id est, non agnosco esse in praeceptis
veritatis, ubi est vera scientia. Secundum hanc
locutionem dicit Dominus peccatoribus, <hi>Non novi vos.</hi> 
<pb n="0064"/>
Non enim eum aliquid latet, sed quia peccata non inveniuntur
in regulis praeceptorum, quas habet veritas,
ideo ipsa Veritas peccatoribus dicit, <hi>Non novi vos.</hi> 
Sicut enim tenebrae oculis non videndo, ita peccata
mente ignorando sentiuntur. Ex ista locutione dictum
arbitror in Psalmis, <hi>Delicta quis intelligit <note>(Psal. XVIII,
13)</note>
          </hi>? <hi>Non enim quod volo, hoc ago; sed quod odi, illud
facio. Si autem quod nolo, hoc ago, consentio legi quoniam
bona est. Nunc autem jam non ego operor illud,
sed id quod in me habitat peccatum. Scio enim quia non
habitat in me, hoc est in carne mea, bonum. Velle enim
adjacet mihi, perficere autem bonum non invenio. Non
enim quod volo, facio bonum; sed quod nolo malum,
hoc ago. Si autem quod nolo, hoc facio; jam non ego
operor illud, sed id quod habitat in me peccatum. Invenio
ergo legem mihi volenti facere bonum, quoniam
malum mihi adjacet. Condelector enim legi Dei secundum
interiorem hominem: video autem aliam legem in
membris meis, repugnantem legi mentis meae, et captivantem
me in lege peccati, quae est in membris meis.</hi> 
Huc usque sunt verba hominis sub lege constituti,
nondum sub gratia; qui etiamsi nolit peccare, vincitur
a peccato. Invaluit enim consuetudo carnalis et
naturale vinculum mortalitatis, quo de Adam propagati
sumus. Imploret ergo auxilium, qui sic positus
est, et noverit suum fuisse quod cecidit, non suum
esse quod surgit. Jam enim liberatus agnoscens gratiam
Liberatoris sui dicit: <hi>Miser ego homo, quis me
liberabit de corpore mortis hujus? Gratia Dei per Jesum
Christum Dominum nostrum.</hi> </p>
        </div3>
<div3>
          <head>6.</head>
          <p>
 Et incipiunt jam verba dici hominis sub gratia
constituti, in actione quam tertiam demonstravimus,
quae habet quidem reluctantem mortalitatem carnis,
sed non vincentem atque captivantem ad consensionem
peccandi. Sic enim dicit: <hi>Igitur ipse ego mente
servio legi Dei, carne autem legi peccati. Nulla ergo
condemnatio est nunc his qui sunt in Christo Jesu. Lex
enim spiritus vitae in Christo Jesu, liberavit me a lege peccati
et mortis. Quod enim impossibile erat legi, in quo infirmabatur
per carnem,</hi> id est, per desideria carnalia:
ideo enim non implebatur lex, quia ipsius justitiae nondum
erat charitas, quae interiore delectatione teneret
mentem, ne ad peccatum delectatione rerum temporalium
traheretur. Ergo infirmabatur lex per carnem,
id est, non efficiebat justos deditos carni. Sed <hi>Deus
Filium suum misit in similitudinem carnis peccati.</hi> Non
enim caro peccati erat, quae non de carnali delectatione
nata erat; sed tamen inerat ei similitudo
carnis peccati, quia mortalis caro erat: mortem autem
non meruit. Adam nisi peccando. Sed quid fecit
Dominus? <hi>De peccato damnavit peccatum in carne:</hi> 
id est, suscipiendo carnem hominis peccatoris, et
docendo quemadmodum viveremus, peccatum in
ipsa carne damnavit, ut aeternorum charitate spiritus
flagrans non duceretur captivus in consensionem libidinis. <hi>Ut justitia,</hi> 
 inquit, <hi>legis impleretur in nobis,
<pb n="0065"/>
qui non secundum carnem ambulamus, sed secundum
spiritum.</hi> Itaque praecepta legis per charitatem impleta
sunt, quae per timorem non poterant. <hi>Qui enim
secundum carnem sunt, quae carnis sunt sapiunt:</hi> id
est, carnalia bona pro summis bonis concupiscunt. <hi>Qui autem secundum spiritum, quae sunt spiritus sentiunt.
Prudentia enim carnis mors est: prudentia autem
spiritus vita et pax. Quia prudentia carnis inimica
est in Deum.</hi> 
 Ipse ostendit quid dixerit, <hi>inimica:</hi> ne
quis putaret ex adverso aliud venire principium.
Subjungit enim, et dicit, <hi>Legi enim Dei non est subjecta;
nec enim potest.</hi> Ergo facere contra legem,
hoc est inimicum esse in Deum: non quia Deo aliquid
nocere potest, sed sibi nocet quisquis resistit
voluntati Dei: hoc est enim adversus stimulum calces
mittere, ut Paulo apostolo, cum adhuc Ecclesiam
persequeretur, divinitus dictum est <note>(Act. IX, 5)</note>. Sic
est autem dictum, <hi>Legi enim Dei non est subjecta;
nec enim potest:</hi> tanquam si diceretur, Nix non calefacit;
nec enim potest. Quamdiu enim nix est, non
calefacit: sed resolvi potest et fervere, ut calefaciat;
sed cum hoc facit, jam nix non est. Sic et prudentia
carnis dicitur, cum anima pro magnis bonis
temporalia bona concupiscit. Quamdiu enim appetitus
talis inest animae, legi Dei subjecta esse non
potest; id est, non potest implere quae lex jubet.
Sed cum spiritualia bona desiderare coeperit, et temporalia
contemnere, desinet esse carnis prudentia,
et spiritui non resistet. Eadem namque anima cum
inferiora appetit, prudentiam carnis habere dicitur;
cum superiora, prudentiam spiritus: non quia prudentia
carnis substantia est, qua induitur anima vel
exuitur; sed ipsius animae affectio est, quae omnino
esse desinet, cum se totam ad superna converterit. <hi>Qui autem in carne sunt,</hi> 
 inquit, <hi>Deo placere non possunt:</hi> 
id est, qui voluptatibus carnis acquiescunt.
Ne quis enim de his dictum putaret, qui de hac vita
nondum excesserunt, opportunissime subjunxit: <hi>Vos
autem non estis in carne, sed in spiritu.</hi> Utique adhuc
in hac vita constitutis loquitur. In spiritu enim erant,
quia in fide et spe et charitate spiritualium rerum acquiescebant.
 <hi>Si tamen,</hi> inquit, <hi>Spiritus Dei habitat
in vobis. Si quis autem Spiritum Christi non habet, hic
non est ejus. Si autem Christus in vobis, corpus quidem
mortuum est propter peccatum, spiritus autem vita
est propter justitiam.</hi> Mortuum corpus dicit, quamdiu
tale est, ut indigentia rerum corporalium molestet
animam, et quibusdam motibus ex ipsa indigentia
venientibus, ad appetenda terrena sollicitet. Quibus
tamen quamvis existentibus mens ad illicita facienda
non consentit, quae jam servit legi Dei, et
sub gratia constituta est. Ad hoc enim valet quod
supra dictum est, <hi>Mente servio legi Dei, carne autem
legi peccati.</hi> Et ille homo nunc describitur esse
sub gratia, qui nondum habet perfectam pacem,
<pb n="0066"/>
quae corporis resurrectione et immutatione est futura.</p>
        </div3>
<div3>
          <head>7.</head>
          <p>
 Restat ergo ut de ipsa pace dicat resurrectionis
corporis, quae quarta est actio; si tamen eam actionem
dici oportet, quae summa requies est. Sequitur
enim, et dicit: <hi>Si ergo Spiritus ejus qui suscitavit Jesum
a mortuis, habitat in vobis; qui suscitavit Jesum a
mortuis, vivificabit et mortalia corpora vestra per inhabitantem
Spiritum ejus in vobis <note>(Rom. VII-VIII, 11)</note>
          </hi>.
Hic et de resurrectione corporis evidentissimum testimonium
est, et satis apparet quamdiu in hac vita
sumus, non deesse molestias per mortalem carnem,
neque titillationes quasdam delectationum carnalium.
Quamvis enim non cedat, qui sub gratia constitutus
mente servit legi Dei, tamen carne servit legi peccati.
His gradibus homine perfecto, nulla substantia
invenitur malum: neque Lex mala est, quae ostendit
homini in quibus peccatorum vinculis jaceat, ut
per fidem implorato Liberatoris auxilio, et solvi, et
erigi, et firmisse constitui mereatur. In prima ergo
actione, quae est ante Legem, nulla pugna est cum
voluptatibus hujus saeculi: in secunda, quae sub
Lege est, pugnamus, sed vincimur: in tertia pugnamus
et vincimus: in quarta non pugnamus, sed perfecta
et aeterna pace requiescimus. Subditur enim
nobis quod inferius nostrum est, quod propterea non
subdebatur, quia superiorem nobis deserueramus
Deum.
</p>
        </div3>
      </div1>

<div1>
        <head>LXVII. <hi>De eo quod scriptum est,</hi> Existimo enim quod non sint condignae passiones hujus temporis ad futuram gloriam quae revelabitur in nobis; <hi>usque ad id quod dictum est,</hi> Spe enim salvi facti sumus <note>(Rom. VIII, 18-24)</note>.</head>
<div3>
          <head>1.</head>
          <p>
 Hoc capitulum obscurum est, quia non satis
hic apparet quam nunc vocet creaturam. Dicitur autem
secundum catholicam disciplinam creatura, quidquid
fecit et condidit Deus Pater, per unigenitum
Filium, in unitate Spiritus sancti. Ergo non solum
corpora, sed etiam animae nostrae ac spiritus creaturae
nomine continentur. Sic autem dictum est, <hi>Ipsa
creatura liberabitur a servitute interitus, in libertatem
gloriae filiorum Dei:</hi> quasi nos non simus creatura,
sed filii Dei, in quorum gloriae libertatem liberabitur
a servitute creatura. Item dicit, <hi>Scimus enim quia
omnis creatura congemiscit et dolet usque adhuc; non
solum autem illa, sed et nos ipsi:</hi> tanquam aliud simus
nos, aliud omnis creatura. Totum ergo capitulum
particulatim considerandum est.</p>
        </div3>
<div3>
          <head>2.</head>
          <p>
 <hi>Existimo enim,</hi> inquit, <hi>quod indignae sint passiones
hujus temporis ad futuram gloriam, quae revelabitur
in nobis:</hi> hoc manifestum est. Dixerat enim superius, <hi>Si autem spiritu facta carnis mortificaveritis,
vivetis.</hi> 
 Quod fieri non potest sine molestia, cui patientia
necessaria est. Quo pertinet et quod paulo ante
ait, <hi>Si tamen compatimur, ut et conglorificemur <note>(Ibid. 13,
17)</note>
          </hi>. Quod itaque ait, <hi>Nam exspectatio creaturae revelationem
<pb n="0067"/>
filiorum Dei exspectat;</hi> hoc eum puto dicere.
Nam et hoc ipsum quod in nobis dolet, cum facta
carnis mortificamus, id est, cum esurimus aut sitimus
per abstinentiam, dum frenamus delectationem
concubitus per castitatem, dum injuriarum lacerationes
et contumeliarum aculeos per patientiam sustinemus,
dum neglectis atque rejectis voluptatibus nostris
pro fructu matris Ecclesiae laboramus; quidquid
in nobis in hac atque hujusmodi attritione dolet,
creatura est. Dolet enim corpus et anima, quae utique
creatura est, et exspectat revelationem filiorum Dei;
id est, exspectat quando appareat quod vocatum est,
in ea gloria ad quam vocatum est. Quia enim Filius
Dei unigenitus non potest appellari creatura, quandoquidem
per ipsum facta sunt omnia quaecumque
Deus fecit, distincte etiam nos vocamur creatura ante
illam evidentiam gloriae, et distincte vocamur filii
Dei, quamvis hoc adoptione mereamur: nam ille
unigenitus natura Filius est. Ergo <hi>exspectatio creaturae,</hi> 
id est, exspectatio nostra, <hi>revelationem filiorum
Dei exspectat;</hi> id est, exspectat quando appareat
quod promissum est, quando re ipsa manifestum
sit quod nunc spe sumus. <hi>Filii</hi> enim <hi>Dei sumus, et
nondum apparuit quid erimus. Scimus autem quoniam
cum apparuerit, similes ei erimus, quoniam videbimus
eum sicuti est <note>(I Joan. III, 2)</note>
          </hi>. Ipsa est revelatio filiorum
Dei, quam nunc exspectat exspectatio creaturae:
non quod creatura revelationem exspectet alterius
naturae, quae non sit creatura; sed ipsa qualis nunc
est, exspectat quando sit qualis futura est: tanquam
si diceretur, Operante pictore subjectis sibi coloribus
et ad opus ejus paratis, expectatio colorum manifestationem
imaginis exspectat: non quia tunc sunt alii,
et alii erunt, aut non colores erunt; sed tantum quod
aliam dignitatem habebunt.</p>
        </div3>
<div3>
          <head>3.</head>
          <p>
 <hi>Vanitati enim,</hi> inquit, <hi>creatura subjecta est.</hi> 
Hoc est illud: <hi>Vanitas vanitantium</hi>, <hi>et omnia vanitas.
Quae abundantia est homini in omni labore suo,
quem ipse laborat sub sole <note>(Eccle. I, 2, 3)</note>
          </hi>? Cui dictum
est, <hi>In labore manducabis panem tuum <note>(Gen. III,
19)</note>
          </hi>. <hi>Vanitati</hi> ergo <hi>creatura subjecta est, non sponte.</hi> 
Bene additum est, <hi>non sponte.</hi> Homo quippe sponte
peccavit, sed non sponte damnatus est. Peccatum
itaque fuit spontaneum, contra praeceptum facere
veritatis: peccati autem poena, subjici fallaciae. Non
ergo sponte creatura subjecta est vanitati: <hi>sed propter
eum qui subjecit eam in spe;</hi> id est, propter ejus justitiam
atque clementiam, qui neque impunitum reliquit
peccatum, neque insanabilem voluit esse peccantem.
</p>
          <p>4 <hi>Quia et ipsa creatura,</hi> id est, ipse homo, cum
jam signaculo imaginis propter peccatum amisso remansit
tantummodo creatura: <hi>et ipsa</hi> itaque <hi>creatura,</hi> 
id est, et ipsa quae nondum vocatur filiorum
forma perfecta, sed tantum vocatur creatura, <hi>liberabitur
a servitute interitus.</hi> Quod itaque ait, <hi>et ipsa liberabitur,</hi> 
<pb n="0068"/>
facit intelligi, <hi>et ipsa,</hi> quemadmodum et
nos, id est, et de ipsis non est desperandum, qui
nondum vocantur filii Dei, quia nondum crediderunt,
sed tantum creatura: quia et ipsi credituri
sunt, et liberabuntur a servitute interitus, quemadmodum
nos qui jam filii Dei sumus, quamvis nondum
apparuerit quid erimus. Liberabuntur ergo a
servitute interitus, <hi>in libertatem gloriae filiorum Dei;</hi> 
id est, et ipsi erunt ex servis liberi, et ex mortuis
gloriosi in vita perfecta, quam habebunt filii
Dei.</p>
        </div3>
<div3>
          <head>5.</head>
          <p>
 <hi>Scimus enim quia omnis creatura congemiscit et
dolet usque adhuc.</hi> Omnis creatura in homine numeratur,
non quod in eo sint omnes Angeli, et supereminentes
Virtutes ac Potestates, aut coelum et terra et
mare et omnia quae in eis sunt; sed quia omnis creatura
partim spiritualis est, partim animalis, partim
corporalis. Quod ut ab inferioribus consideremus, corporalis
creatura per loca tenditur; animalis autem vivificat
corporalem; spiritualis animalem regit, et tunc
bene regit, cum ipsa regendam se subjicit Deo: cum
autem transgreditur praecepta ejus, laboribus et
aerumnis per eadem ipsa quae regere poterat implicatur.
Qui ergo vivit ex corpore, carnalis homo vel
animalis vocatur: carnalis, quia carnalia sectatur;
animalis autem, quia fertur dissoluta lascivia animae
suae, quam non regit spiritus, neque coercet intra
metas naturalis ordinis; quia et ipse se non subdit
regendum Deo. Qui autem spiritu animam regit, et
per animam corpus <note>(quod facere non potest, nisi
Deum habeat et ipse rectorem, quoniam sicut caput
mulieris vir, ita caput viri Christus est <hi>[I Cor. XI, 3]</hi> )</note>,
vocatur spiritualis. Quae vita cum aliqua molestia
nunc agitur, post autem nullam patietur. Et quoniam
summi Angeli spiritualiter vivunt, infimi autem animaliter,
bestiae vero et omnia pecora carnaliter,
corpus autem non vivit, sed vivificatur; omnis creatura
in homine est, quia et intelligit spiritu, et sentit
anima, et localiter corpore movetur. Omnis itaque
creatura in homine congemiscit et dolet. Non enim
totam, sed omnem dixit: tanquam si quis dicat, quod
solem omnes homines vident qui sunt incolumes, sed
non toti vident, quia tantum oculis vident: ita in homine
omnis creatura est, quia et intelligit et vivit et
corpus habet; sed non tota creatura in ipso est, quia
sunt praeter ipsum et Angeli, qui intelligant et vivant
et sint, et pecora quae vivant et sint, et corpora quae
tantummodo sint; cum ipsum vivere magis sit, quam
non vivere, et ipsum intelligere magis sit, quam sine
intellectu vivere. Cum ergo miser homo congemiscit
et dolet, omnis creatura congemiscit et dolet usque
adhuc. <hi>Usque adhuc</hi> autem recte dixit: quia etiam si
sint aliqui jam in sinu Abrahae <note>(Luc. XVI, 232)</note>, et latro
ille cum Domino in paradiso constitutus <note>(Id.
XXIII, 43)</note>, illo die quo credidit, dolere destiterit; tamen
usque adhuc omnis creatura congemiscit et dolet,
quia in iis qui nondum liberati sunt, omnis est,
propter spiritum et animam et corpus.
<pb n="0069"/>
</p>
        </div3>
<div3>
          <head>6. </head>
          <p>
 <hi>Non solum autem,</hi> inquit, omnis creatura congemiscit
et dolet, <hi>sed et nos ipsi:</hi> id est, non solum in
homine corpus et anima et spiritus simul dolent ex
difficultatibus corporis, sed et nos ipsi, exceptis corporibus, <hi>in nobis ipsis congemiscimus, primitias habentes
spiritus.</hi> 
 Et bene dixit, <hi>primitias habentes spiritus:</hi> 
id est, quorum jam spiritus tanquam sacrificium oblati
sunt Deo, et divino charitatis igne comprehensi sunt.
Hae sunt primitiae hominis; quia veritas primum spiritum
nostrum obtinet, ut per hunc caetera comprehendantur.
Jam ergo habet primitias oblatas Deo, qui
dicit: <hi>Mente servio legi Dei, carne autem legi peccati <note>(Rom. VII, 25)</note>
          </hi>.
Et qui dicit: <hi>Deus cui servio in spiritu
meo <note>(Id. I, 9)</note>
          </hi>. Et de quo dicitur: <hi>Spiritus quidem
promptus est, caro autem infirma <note>(Matth. XXVI,
41)</note>
          </hi>. Sed quoniam adhuc dicit, <hi>Infelix ego homo, quis
me liberabit de corpore mortis hujus <note>(Rom. VII, 24)</note>
          </hi>? et
adhuc talibus dicitur, <hi>Vivificabit et mortalia corpora
vestra propter Spiritum manentem in vobis <note>(Id. VIII, 11)</note>
          </hi>;
nondum est holocaustum: erit autem, cum absorbebitur
mors in victoriam; cum ei dicetur, <hi>Ubi est,
mors, contentio tua? ubi est, mors, aculeus tuus <note>(I Cor.
XV, 54, 55)</note>
          </hi>? Nunc ergo, inquit, non solum omnis creatura,
id est, cum corpore, <hi>sed etiam nos ipsi primitias
habentes spiritus:</hi> id est, nos animae, quae jam primitias
mentes nostras obtulimus Deo, <hi>in nobis ipsis congemiscimus,</hi> 
id est, praeter corpus: <hi>adoptionem exspectantes,
redemptionem corporis nostri,</hi> id est, ut et
ipsum corpus accipiens beneficium adoptionis filiorum,
qua vocati sumus, totos nos liberatos, transactis
omnibus molestiis, ex omni parte Dei filios esse
manifestet. <hi>Spe enim salvi facti sumus: spes autem quae
videtur, non est spes.</hi> Tunc ergo erit res quae nunc spes
est, <hi>cum apparuerit quid erimus;</hi> id est, <hi>similes illi,
quoniam videbimus eum sicuti est.</hi> </p>
        </div3>
<div3>
          <head>7.</head>
          <p>
 Hoc capitulum si hoc modo, ut tractatum est,
aperiatur, non incidimus in illas molestias, quibus
plerique homines dicere coguntur, omnes Angelos
sublimesque Virtutes in dolore et gemitibus esse, antequam
nos penitus liberemur, quoniam dictum est, <hi>Omnis creatura congemiscit et dolet.</hi> 
 Quamvis enim adjuvent
nos pro sua sublimitate, dum obtemperant
Deo, qui pro nobis etiam unicum Filium suum dignatus
est mittere; tamen sine gemitu et doloribus id facere
credendi sunt, ne miseri existimentur, feliciorque
sit de numero nostro Lazarus ille qui jam in Abrahae
sinu requiescit. Praesertim quia dixit, eamdem creaturam
quae congemiscit et dolet, vanitati esse subjectam;
quod de summis et excellentibus Virtutum Potestatumque
creaturis nefas est credere. Deinde liberandam
eam dixit a servitute interitus; quo illos
cecidisse, qui in coelis agunt vitam beatissimam, non
possumus credere. Tamen nihil temere confirmandum
est, sed pia diligentia etiam atque etiam verba divina
tractanda sunt; ne forte quae congemiscit et dolet
et vanitati subjecta est, possit aliquo modo alio
intelligi, ut de summis Angelis, quamdiu nostrae infirmitati
<pb n="0070"/>
jussu Domini nostri opitulantur, non impie
possit existimari. Sed sive illa quam exsecuti sumus,
sive alia aliqua hujus capituli expositio proferatur; id
tantum cavendum est, ne violet aut vulneret catholicam
fidem. Scio enim vanos haereticos de hoc capitulo
multa impia et inepta jactasse.
</p>
        </div3>
      </div1>

<div1>
        <head>LXVIII. <hi>De eo quod scriptum est:</hi> O homo, tu quis es, qui respondeas Deo <note>(Rom. IX, 20)</note>?</head>
<div3>
          <head>1.</head>
          <p>
 Cum videatur Apostolus corripuisse curiosos,
dicendo, <hi>O homo, tu quis es, qui respondeas Deo?</hi> de
hoc ipso illi quaestionem movent, et in ea sententia
non desinunt esse curiosi, qua objurgata est ipsa curiositas:
et impii quidem cum contumelia, ut dicant
Apostolum in solvenda quaestione defecisse, et objurgasse
quaerentes, quia non poterat quod quaerebatur
exponere. Nonnulli autem haeretici quia non decipiunt,
nisi cum scientiam quam non exhibent pollicentur,
et adversantes Legi et Prophetis, quaecumque
de illis Apostolus sermoni suo inseruit, falsa et a
corruptoribus immissa esse criminantur, etiam hoc
inter ipsa quae interpolata dicunt, numerare maluerunt,
et negare Paulum dixisse, <hi>O homo, tu quis es,
qui respondeas Deo?</hi> Quoniam si ipsis dicatur ad decipiendos
homines calumniantibus, procul dubio tacebunt,
nec audebunt ullam de voluntate omnipotentis
Dei imperitis quos decipere cupiunt, scientiam polliceri.
Quidam autem bona et pia mente Scripturas
legentes quaerunt quid hic possit vel maledicentibus
vel calumniantibus responderi. Sed nos et auctoritati
apostolicae salubriter inhaerentes, et libros quos catholica
disciplina custodit falsatos esse nequaquam
existimantes, sentiamus quod verum est, indignos et
infirmos esse ad intelligenda divina secreta quibus
ista clauduntur: et eis murmurantibus et indignantibus
quod consilia Dei non discunt, cum dicere coeperint, <hi>Ergo cujus vult miseretur, et quem vult obdurat.
Quid adhuc conqueritur? nam voluntati ejus quis resistit <note>(Ibid. 18, 19)</note>
          </hi>?
cum his ergo verbis aut calumniari
Scripturas, aut latebram peccatorum suorum quaerere
coeperint, ut praecepta contemnant, quibus ad
vitam bonam pervenitur, respondeamus fidentissime, <hi>O homo, tu quis es, qui respondeas Deo?</hi> 
 Nec
eos reveriti sanctum canibus demus, aut projiciamus
margaritas nostras ante porcos <note>(Matth. VII, 6)</note>: si
tamen jam ipsi canes et porci non sumus, et de meritis
animarum revelante Spiritu sancto. sublime aliquid
et a vulgari conjectura remotissimum, vel ex
parte atque in aenigmate suspicemur.</p>
        </div3>
<div3>
          <head>2.</head>
          <p>
 Non enim Apostolus hoc loco sanctos prohibuit
a quaerendo, sed eos qui nondum sunt in charitate
radicati et fundati, ut possint comprehendere cum
omnibus sanctis latitudinem, longitudinem, altitudinem
et profundum, et caetera quae in eodem loco
exsequitur <note>(Ephes. III, 18, 19)</note>. Non ergo prohibuit a
<pb n="0071"/>
quaerendo, qui dicit, <hi>Spiritualis autem omnia judicat;
ipse autem a nemine judicatur:</hi> et illud praecipue, <hi>Nos
autem non spiritum hujus mundi accepimus, sed spiritum
qui ex Deo est, ut sciamus quae a Deo donata sunt
nobis <note>(I Cor. II, 15, 12)</note>
          </hi>. Quos ergo prohibuit, nisi
luteos atque terrenos, qui nondum intrinsecus regenerati
atque nutriti, imaginem illius hominis portant,
qui primus factus est de terra terrenus <note>(Id. XV, 47,
49)</note>? Et quia ei a quo factus est, noluit obtemperare,
in id lapsus est unde factus est, meruitque post peccatum
audire, <hi>Terra es, et in terram ibis <note>(Gen. III, 19)</note>
          </hi>.
Talibus igitur hominibus dicit Apostolus: <hi>O homo,
tu quis es, qui respondeas Deo? Numquid dicit figmentum
ei qui se finxit, Quare sic me fecisti?</hi> Quamdiu
ergo figmentum es, nondum perfectus filius, quia
nondum hausisti plenissimam gratiam qua nobis data
est potestas filios Dei fieri <note>(Joan. I, 12)</note>, quo possis
audire, <hi>Jam non dicam vos servos, sed amicos <note>(Id. XV,
15)</note>
          </hi>; <hi>tu quis es, qui respondeas Deo,</hi> et velis Dei nosse
consilium? qui si hominis tibi aequalis nosse voluisses,
impudenter faceres, nisi prius in amicitiam recipereris.
Sicut ergo portavimus imaginem terreni,
portemus et imaginem coelestis <note>(I Cor. XV, 49)</note>,
exuentes nos veterem hominem et induentes novum <note>(Coloss. III, 9, 10)</note>,
ut non dicatur nobis quasi luteo
figmento: <hi>Numquid dicit figmentum ei qui se finxit,
Quare me sic fecisti?</hi> </p>
        </div3>
<div3>
          <head>3.</head>
          <p>
 Et ut manifestum sit, non sanctificato spiritui,
sed carnali luto ista dici, vide quid sequitur: <hi>Aut
non habet potestatem figulus luti ex eadem conspersione
facere aliud quidem vas in honorem, aliud in contumeliam <note>(Rom. IX, 21)</note>
          </hi>?
Ex quo ergo in paradiso natura
nostra peccavit, ab eadem divina providentia, non
secundum coelum, sed secundum terram, id est, non
secundum spiritum, sed secundum carnem mortali
generatione formamur, et omnes una massa luti facti
sumus, quod est massa peccati. Cum ergo meritum
peccando amiserimus, et misericordia Dei remota nihil
aliud peccantibus nisi aeterna damnatio debeatur,
quid sibi vult homo de hac massa, ut Deo respondeat
et dicat, <hi>Quare me sic fecisti?</hi> Si vis ista cognoscere,
noli esse lutum, sed efficere filius Dei per illius
misericordiam, qui dedit potestatem filios Dei fieri
credentibus in nomine ejus; non autem, quod tu cupis,
antequam credant, divina nosse cupientibus.
Merces enim cognitionis meritis redditur; credendo
autem meritum comparatur. Ipsa autem gratia quae data
est per fidem, nullis nostris meritis praecedentibus data
est. Quod est enim meritum peccatoris et impii? Christus
autem pro impiis et peccatoribus mortuus est <note>(Id. V, 6)</note>,
ut ad credendum non merito, sed gratia
vocaremur, credendo autem etiam meritum collocaremus.
Peccatores igitur credere jubentur, ut a peccatis
credendo purgentur. Nesciunt enim quid recte
<pb n="0072"/>
vivendo visuri sint. Quapropter cum videre non possint,
nisi recte vivant, nec recte vivere valeant, nisi
credant; manifestum est a fide incipiendum, ut praecepta
quibus credentes a saeculo hoc avertuntur, cor
mundum faciant, ubi videri Deus possit. <hi>Beati</hi> enim <hi>mundo corde, quia ipsi Deum videbunt 
 <note>(Matth. V, 8)</note>
          </hi>:
et per prophetiam canitur, <hi>In simplicitate cordis quaerite
illum <note>(Sap. I, 1)</note>
          </hi>. Quapropter recte dicitur hominibus
in vetustate vitae manentibus, et propterea tenebrosum
oculum animae gerentibus: <hi>O homo, tu
quis es, qui respondeas Deo? Numquid dicit figmentum
ei qui se finxit, Quare me sic fecisti? Aut non habet potestatem
figulus luti ex eadem conspersione facere aliud
quidem vas in honorem, aliud in contumeliam?</hi> Expurga
vetus fermentum, ut sis nova conspersio <note>(I Cor. V, 7)</note>,
et in ea ipsa non adhuc parvulus in Christo ut lacte
potandus sis <note>(Id. III, 2)</note>; sed perveni ad virum perfectum,
ut sis inter illos de quibus dicitur, <hi>Sapientiam
loquimur inter perfectos <note>(Id. II, 6)</note>
          </hi>. Tum demum recte
et non praepostere audies, si qua sunt de animarum
occultissimis meritis, et de gratia vel justitia, secreta
omnipotentis Dei.</p>
        </div3>
<div3>
          <head>4.</head>
          <p>
 Nam de Pharaone facile respondetur, prioribus
meritis quibus afflixit in regno suo peregrinos, dignum
effectum cui obduraretur cor, ut nec manifestissimis
signis jubentis Dei crederet. Ex eadem ergo
massa, id est, peccatorum, et vasa misericordiae protulit,
quibus subveniret, cum eum deprecarentur filli
Israel; et vasa irae, quorum supplicio illos erudiret,
id est, Pharaonem et populum ejus: quia quamvis
essent utrique peccatores, et propterea ad unam massam
pertinerent, aliter tamen tractandi erant qui uni
Deo ingenuerant. <hi>Pertulit</hi> ergo <hi>in multa patientia
vasa irae, quae perfecta sunt in perditionem.</hi> Et eo
ipso quo ait, <hi>in multa patientia,</hi> satis significavit
priora eorum peccata, in quibus eos pertulit; ut opportune
tunc vindicaret, quando de illorum vindicta
subveniendum erat his qui liberabantur. <hi>Et ut notas
faceret divitias gloriae suae in vasa misericordiae, quae
praeparavit in gloriam.</hi> Hic fortasse conturbatus ad
illam quaestionem redis, <hi>Cujus vult miseretur, et quem
vult obdurat. Quid adhuc conqueritur? voluntati enim
ejus quis resistit <note>(Rom. IX, 18-23)</note>
          </hi>? Prorsus cujus vult
miseretur, et quem vult obdurat; sed haec voluntas
Dei injusta esse non potest. Venit enim de occultissimis
meritis; quia et ipsi peccatores cum propter
generale peccatum unam massam fecerint, non tamen
nulla est inter illos diversitas. Praecedit ergo aliquid
in peccatoribus, quo quamvis nondum sint justificati,
digni efficiantur justificatione; et item praecedit in
aliis peccatoribus quo digni sint obtusione. Habes
eumdem apostolum alibi dicentem, <hi>Quoniam non probaverunt
Deum habere in notitia, dedit illos Deus in reprobum 
sensum <note>(Rom. I, 28)</note>
          </hi>. Quod eos dedit in reprobum
sensum, hoc est, quod induravit cor Pharaonis <hi>(Exod.
<pb n="0073"/>
IV, 21)</hi>: quod autem illi non probaverunt Deum habere
in notitia, hoc est, quod digni exstiterunt qui darentur
in reprobum sensum.</p>
        </div3>
<div3>
          <head>5.</head>
          <p>
 Tamen verum est quia <hi>non volentis neque currentis,
sed miserentis est Dei <note>(Rom. IX, 16)</note>
          </hi>. Quia
etiamsi levioribus quisque peccatis, aut certe quamvis
gravioribus et multis, tamen magno gemitu et dolore
poenitendi, misericordia Dei dignus fuerit, non ipsius
est, qui si relinqueretur, interiret, sed miserentis Dei,
qui ejus precibus doloribusque subvenit. Parum est
enim velle, nisi Deus misereatur: sed Deus non
miseretur, qui ad pacem vocat, nisi voluntas praecesserit
; quia in terra pax hominibus bonae voluntatis <note>(Luc. II, 14)</note>.
Et quoniam nec velle quisquam potest,
nisi admonitus et vocatus, sive intrinsecus,
ubi nullus hominum videt, sive extrinsecus per sermonem
sonantem, aut per aliqua signa visibilia;
efficitur ut etiam ipsum velle Deus operetur in nobis <note>(Philipp. II, 13)</note>.
Ad illam enim coenam, quam Dominus
dicit in Evangelio praeparatam, nec omnes qui
vocati sunt, venire voluerunt; neque illi qui venerunt,
venire possent, nisi vocarentur <note>(Luc. XIV, 16-26)</note>.
Itaque nec illi debent sibi tribuere qui venerunt;
quia vocati venerunt: nec illi qui noluerunt
venire, debent alteri tribuere, sed tantum sibi; quoniam
ut venirent, vocati erant in libera voluntate.
Vocatio ergo ante meritum voluntatem operatur. Propterea
et si quisquam sibi tribuit quod venit vocatus,
non sibi potest tribuere quod vocatus est. Qui autem
vocatus non venit, sicut non habuit meritum praemii
ut vocaretur, sic inchoat meritum supplicii cum vocatus
venire neglexerit. Ita erunt duo illa: <hi>Misericordiam
et judicium cantabo tibi, Domine <note>(Psal. C, 1)</note>
          </hi>.
Ad misericordiam pertinet vocatio: ad judicium pertinet
beatitudo eorum qui venerunt vocati, et supplicium
eorum qui venire noluerunt. Numquid ergo latebat
Pharaonem quantum boni consecutae fuerint
terrae illae per adventum Joseph <note>(Gen. XLI)</note>? Illius
ergo rei gestae cognitio, vocatio ejus fuit, ut populum
Israel misericorditer tractans non esset ingratus. Quod
autem huic vocationi obtemperare noluit, sed exercuit
crudelitatem in eis quibus humanitas et misericordia
debebatur, meruit poenam, ut induraretur illi
cor, et tantam caecitatem mentis pateretur, ut tot
et tantis tamque manifestis Dei signis non crederet;
quo posset ejus supplicio, sive obdurationis, sive ultimae
visibilis submersionis, erudiri populus, cujus
afflictione ille, et occultae obtusionis, et manifestae
submersionis meritum sibi compararet <note>(Exod. V-XIV)</note>.</p>
        </div3>
<div3>
          <head>6.</head>
          <p>
 Haec autem vocatio, quae sive in singulis hominibus,
sive in populis, atque in ipso genere humano
per temporum opportunitates operatur, altae et profundae
ordinationis est. Quo pertinet etiam illud, <hi>In
utero sanctificavi te <note>(Jerem. I, 5)</note>
          </hi>; et, <hi>Cum esses in renibus
patris tui, vidi te</hi>; et, <hi>Jacob dilexi, Esau autem
odio habui <note>(Malach. I, 2, 3)</note>
          </hi>: cum dictum sit antequam
nascerentur. Nec comprehendi potest, nisi
<pb n="0074"/>
forte ab eis qui diligunt Deum ex toto corde et ex
tota anima et ex tota mente sua, et diligunt proximos
suos tanquam se ipsos <note>(Matth. XXII, 37, 39)</note>. Tanta
enim charitate fundati, possunt jam fortasse cum sanctis
comprehendere longitudinem, latitudinem, altitudinem
et profundum <note>(Ephes. III, 18)</note>. Illud tamen
constantissima fide retinendum, neque quidquam
Deum injuste facere, neque ullam esse naturam quae
non Deo debeat id quod est: quia Deo debetur omne
decus et pulchritudo et congruentia partium; quam si
penitus persecutus fueris, et usque ad omnes reliquias
de rebus detraxeris, remanet nihil.
</p>
        </div3>
      </div1>

<div1>
        <head>LXIX. <hi>De eo quod scriptum est:</hi> Tunc et ipse Filius subjectus erit ei qui illi subjecit omnia <note>(I Cor. XV, 28)</note>.</head>
<div3>
          <head>1.</head>
          <p>
 Qui Filium Dei Patri aequalem non esse contendunt,
solent usurpare familiarius hoc testimonium,
ubi ait Apostolus, <hi>Cum autem ei omnia subjecta
fuerint, tunc et ipse Filius subjectus erit ei qui illi subjecit
omnia, ut sit Deus omnia in omnibus.</hi> Non enim
posset eis error oboriri palliatus nomine christiano,
nisi de Scripturis non intellectis. Dicunt enim, Si
aequalis est, quomodo subjectus erit ei? Quod utique
simile est illi evangelicae quaestioni, Si aequalis est,
quomodo major est Pater? Ipse enim Dominus ait, <hi>Quoniam Pater major me est 
 <note>(Joan. XIV, 28)</note>
          </hi>. Regula
autem catholicae fidei sic se habet, ut cum aliqua in
Scripturis dicuntur de Filio, quod sit minor Patre,
secundum susceptionem hominis intelligantur: cum
vero ea dicuntur quibus demonstratur aequalis, secundum
id quod Deus est accipiantur. Apparet ergo
quemadmodum dictum sit, <hi>Pater major me est;</hi> et, <hi>Ego et Pater unum sumus 
 <note>(Id. X, 30)</note>
          </hi>: et, <hi>Deus erat
Verbum;</hi> et, <hi>Verbum caro factum est <note>(Id. I, 1, 14)</note>
          </hi>:
et, <hi>Non rapinam arbitratus est esse aequalis Deo, sed
semetipsum exinanivit formam servi accipiens <note>(Philipp.
II, 6, 7)</note>
          </hi>. Sed quoniam multa etiam secundum proprietatem
personae, excepto quod attinet ad susceptionem
hominis, de illo ita dicuntur, ut Patrem non
aliud quam Patrem, et Filium non aliud quam Filium
intelligi oporteat, putant haeretici in iis quae ita dicuntur
atque intelliguntur, aequalitatem esse non posse.
Scriptum est enim, <hi>Omnia per ipsum facta sunt <note>(Joan.
I, 3)</note>
          </hi>, utique per Filium, hoc est, per Verbum Dei:
a quo, nisi a Patre? Nusquam autem scriptum est
quod Filius per Patrem aliquam creaturam operatus
sit. Item scriptum est quod imago Patris sit Filius <note>(Coloss. I, 15)</note>;
nusquam autem scriptum est quod
imago Filii sit Pater. Deinde quod ille genitor, ille
genitus; et caetera hujuscemodi, quae non ad aequalitatem
substantiae, sed ad proprietatem pertinent
personarum: in quibus illi aequalitatem cum dicunt
esse non posse, quoniam ad haec penetranda crassiores
 mentes adhibent, pondere auctoritatis urgendi
sunt. Si enim in his non posset intelligi aequalitas
ejus per quem facta sunt omnia et ejus a quo facta
sunt, imaginis et ejus cujus imago est, geniti et genitoris;
<pb n="0075"/>
nullo modo Apostolus contentiosorum hominum
ora concludens ipsum etiam verbum poneret,
dicens: <hi>Non rapinam arbitratus est esse aequalis Deo.</hi> </p>
        </div3>
<div3>
          <head>2.</head>
          <p>
 Cum ergo ea quae ad distinctionem Patris et
Filii scripta sunt, partim propter personarum proprietates,
partim propter suceptionem hominis, ita
scripta sint; dum tamen divinae substantiae Patris et
Filii deitas et unitas et aequalitas maneat: recte quaeritur
in hoc loco, utrum secundum personarum proprietates,
an secundum hominis susceptionem Apostolus
dixerit, <hi>Tunc et ipse Filius subjectus erit ei qui
illi subjecit omnia.</hi> Solet circumstantia Scripturae illuminare
sententiam, cum ea quae circa scripta sunt,
praesentem quaestionem contingentia, diligenti discussione
tractantur. Invenimus itaque ita ventum
esse ad hunc locum, ut supra diceret, <hi>Nunc autem
Christus surrexit a mortuis, primitiae dormientium.</hi> 
Agebat enim de resurrectione mortuorum, quod in
Domino secundum susceptionem hominis factum est;
quanquam apertissime sequatur et dicat: <hi>Quoniam
quidem per hominem mors, et per hominem resurrectio
mortuorum. Sicut enim in Adam omnes moriuntur, sic
et in Christo omnes vivificabuntur. Unusquisque autem
in suo ordine: initium Christus; deinde ii qui sunt Christi,
in praesentia</hi> ( <foreign xml:lang="greek"></foreign>) <hi>ejus; deinde finis, cum tradiderit
regnum Deo et Patri, cum evacuaverit omnem principatum
et omnem potestatem et virtutem. Oportet enim
illum regnare, donec ponat omnes inimicos suos sub pedibus
suis. Novissima inimica destruetur mors. Omnia
enim subjecit sub pedibus ejus. Cum autem dixerit
quod omnia subjecta sunt, manifestum est quia praeter
eum qui subjecit illi omnia. Cum autem ei omnia subjecta
fuerint, tunc et ipse Filius subjectus erit ei qui
illi subjecit omnia, ut sit Deus omnia in omnibus <note>(I Cor. XV, 20-28)</note>
          </hi>.
Manifestum est ergo hoc secundum
susceptionem hominis dictum.</p>
        </div3>
<div3>
          <head>3.</head>
          <p>
 Sed alia in hoc capitulo, cujus totum textum
commemoravi, solent habere quaestionem: primo quod
dictum est, <hi>Cum tradiderit regnum Deo et Patri;</hi> 
quasi nunc non teneat regnum Pater. Deinde quod
dictum est, <hi>Oportet enim illum regnare, donec ponat
omnes inimicos suos sub pedibus suis;</hi> quasi postea
non sit regnaturus, et ad hoc valeat quod supra dictum
est, <hi>Deinde finis.</hi> Quod sacrilega opinione sic
accipiunt, quasi finem dixerit consummationem regni
ejus; cum scriptum sit in Evangelio, <hi>Et regni ejus
non erit finis <note>(Luc. I, 33)</note>
          </hi>. Postremo quod dictum est, <hi>Cum autem ei omnia subjecta fuerint, tunc et ipse
Filius subjectus erit ei qui illi subjecit omnia;</hi> 
 sic volunt
intelligi, quasi nunc aut aliquid Filio non sit
subjectum, aut Patri non sit ipse subjectus.</p>
        </div3>
<div3>
          <head>4.</head>
          <p>
 Genere igitur locutionis solvitur quaestio. Sic
enim plerumque Scriptura loquitur, ut quod semper
est: tunc fieri dicatur in aliquo, cum in eo cognosci
deberit. Ita enim dicimus in oratione, <hi>Sanctificetur
<pb n="0076"/>
nomen tuum <note>(Matth. VI, 9)</note>
          </hi>; quasi aliquando sanctum
non sit. Ergo sicut <hi>sanctificetur,</hi> est sanctum esse
innotescat; ita quoque, <hi>Cum tradiderit regnum Deo
et Patri,</hi> id est, cum Patrem regnare monstraverit,
ut per speciem manifestationemque clarescat, quod
nunc a fidelibus creditur et ab infidelibus non putatur.
Evacuabit autem omnem principatum et potestatem,
manifestando utique regnum Patris, ut omnibus
notum sit, nullum principum et potestatum, sive coelestium,
sive terrestrium, per se habuisse aliquid
principatus et potestatis, sed ab illo ex quo sunt omnia,
non solum ut sint, verum etiam ut ordinata sint.
In illa enim manifestatione nulli spes aliqua remanebit
in quoquam principe, aut in quoquam homine.
Quod etiam nunc prophetice canitur: <hi>Bonum est
sperare in Domino, quam sperare in homine; bonum
est sperare in Domino, quam sperare in principibus <note>(Psal. CXVII, 8, 9)</note>
          </hi>:
ut ista meditatione anima jam in
regnum Patris assurgat, nec cujusquam potestatem
praeter illum magni faciens, nec sua sibi ipsi perniciosissime
blandiens. Tradet ergo regnum Deo et
Patri, cum per illum per speciem cognoscetur Pater.
Regnum enim ejus sunt in quibus nunc regnat per
fidem. Aliter enim dicitur regnum Christi secundum
potestatem divinitatis, secundum quod ei cuncta
creatura subjecta est; et aliter regnum ejus dicitur
Ecclesia, secundum proprietatem fidei quae in illo
est, secundum quod orat qui dicit, <hi>Posside nos <note>(Isai.
XXVI, 13, sec. LXX)</note>
          </hi>. Neque enim non ipse possidet
omnia. Secundum quod dicitur etiam illud: <hi>Cum
servi essetis peccati, liberi eratis justitiae <note>(Rom. VI, 20)</note>
          </hi>.
Evacuabit ergo omnem principatum et omnem potestatem
et virtutem, ut nulli Patrem intuenti per Filium
opus sit aut libeat in cujusquam creaturae vel in
sua conquiescere potestate.</p>
        </div3>
<div3>
          <head>5.</head>
          <p>
 <hi>Oportet enim eum regnare, donec ponat omnes
inimicos suos sub pedibus suis:</hi> id est, oportet regnum
ejus in tantum manifestari, donec omnes inimici ejus
ipsum regnare fateantur. Hoc enim intelligitur, sub
pedibus ejus futuros inimicos. Quod si de justis acceperimus,
ideo dictum est, <hi>inimicos,</hi> quia ex injustis
justificantur, et ei credendo subduntur. De injustis
autem qui ad justorum beatitudinem futuram
non pertinent, sic accipiendum est, quoniam et ipsi
eum regnare ipsa regni ejus manifestatione confusi
fatebuntur. Ergo, <hi>Oportet eum regnare, donec ponat
omnes inimicos sub pedibus suis,</hi> non ita dictum est,
quasi cum posuerit inimicos suos sub pedibus suis,
non sit postea regnaturus: sed, <hi>Oportet eum regnare,
donec ponat omnes inimicos suos sub pedibus
suis;</hi> oportet eum, inquit, ad tantam evidentiam
regnum suum perducere, donec inimici ejus nullo
modo audeant negare quod regnet. Nam scriptum
est, <hi>Ita oculi nostri ad Dominum Deum nostrum, donec
misereatur nostri <note>(Psal. CXXII, 2)</note>
          </hi>: nec ideo tamen,
cum misertus nostri fuerit, oculos ab eo debemus
avertere. In tantum enim est beatitudo nostra,
<pb n="0077"/>
in quantum ejus contemplatione perfruimur. Sic
ergo et hoc dictum est. Oculorum nostrorum intentio
ad Dominum non porrigitur, nisi usque ad impetrationem
misericordiae ipsius, non ut postea inde
avertatur, sed ut nihil inde amplius requirat. <hi>Donec</hi> 
ergo pro eo positum est, ut non amplius, intelligas.
Quo enim amplius, id est, usque ad quam majorem manifestationem
manifestabitur regnum Christi, nisi
quousque omnes inimici eum regnare fateantur? Aliud
est ergo non amplius manifestari, aliud non amplius
permanere. Non amplius manifestari, est non fieri manifestius:
non amplius permanere, non fieri perseverantius.
Quando autem manifestius erit regnum Christi,
quam cum omnibus claruerit inimicis?</p>
        </div3>
<div3>
          <head>6.</head>
          <p>
 <hi>Novissima inimica destruetur mors.</hi> Non enim
erit aliud quod destruatur, posteaquam mortale hoc
induerit immortalitatem. <hi>Omnia enim subjecit sub pedibus
ejus:</hi> hoc est, ut etiam mortem destruat. <hi>Cum
autem dixerit quia omnia subjecta sunt</hi> (dixit utique
propheta in Psalmis <note>(Psal. VIII, 8)</note>, <hi>manifestum est
quia praeter eum qui subjecit illi omnia:</hi> Patrem vult
intelligi omnia Filio subjecisse, sicut multis locis
idem Dominus in Evangelio commendat et praedidicat,
non solum propter formam servi, sed etiam
propter principium de quo est, et quo aequalis est
ei de quo est. Amat enim ad unum principium referre
omnia, tanquam imago ejus, sed in quo inhabitat
omnis plenitudo divinitatis <note>(Coloss. II, 9)</note>.</p>
        </div3>
<div3>
          <head>7.</head>
          <p>
 <hi>Cum autem ei omnia subjecta fuerint, tunc et ipse
Filius subjectus erit ei qui illi subjecit omnia.</hi> Non
quasi modo non ita sit, sed tunc manifestum erit, secundum
locutionem superius tractatam. <hi>Ut sit Deus
omnia in omnibus.</hi> Ipse est finis, quem superius commemoravit,
cum totum primo breviter vellet concludere,
deinde quasi membratim explicare et exponere.
Loquebatur enim de resurrectione, ubi ait, <hi>Initium
Christus; deinde ii qui sunt Christi in praesentia ejus;
deinde finis.</hi> Ipse scilicet finis est, <hi>ut sit Deus omnia
in omnibus.</hi> Aliter enim dicitur finis qui pertinet ad
consummationem, aliter qui pertinet ad consumptionem.
Aliter enim finitur tunica texendo, aliter cibus
comedendo. Deus autem omnia in omnibus dicitur,
ut nemo eorum qui ei cohaerent, amet adversus eum
suam propriam voluntatem, manifestumque sit omnibus
quod idem Apostolus alio loco dicit, <hi>Quid autem
habes quod non accepisti <note>(I Cor. IV, 7)</note>
          </hi>?</p>
        </div3>
<div3>
          <head>8.</head>
          <p>
 Sunt item qui sic intelligant hunc locum, <hi>Oportet
eum regnare, donec ponat omnes inimicos suos sub
pedibus suis,</hi> ut sub alia significatione positum hic
dicant <hi>regnare;</hi> non sub ea qua positum est, <hi>regnum,</hi> 
de quo ait, <hi>Cum tradiderit regnum Deo et Patri:</hi> ut
illud sic appellaverit, <hi>regnum,</hi> quo universam creaturam
Deus regit; hoc autem sic appellaverit, <hi>regnare,</hi> 
ut intelligatur tanquam adversus hostem exercitum
ducere, vel defendere civitatem: ut ideo dixerit, <hi>Oportet eum regnare, donec ponat omnes inimicos suos
sub pedibus suis;</hi> 
 quia talis regni, quale habent principes
armatorum, nulla erit causa, hoste ita subjecto
ut rebellare non possit. Nam utique dictum est in
<pb n="0078"/>
Evangelio, <hi>Et regni ejus non erit finis,</hi> secundum quod
regnat in aeternum: secundum autem id quod adversus
diabolum sub eo militatur; tamdiu erit utique
ista militia, donec ponat omnes inimicos suos sub pedibus
suis; postea vero non erit, cum pace perpetua
perfruemur.</p>
        </div3>
<div3>
          <head>9.</head>
          <p>
 Haec autem ita dicta sint, ut noverimus diligentius
etiam illud considerari oportere, secundum quid
regnet nunc Dominus dispensatione sacramenti sui
per incarnationem atque passionem. Nam secundum
id quod Verbum Dei est, tam sine fine quam sine
initio et sine intermissione est regnum ejus. Secundum
id autem quod Verbum caro factum est <note>(Joan.
I, 14)</note>, coepit regnare in credentibus per fidem incarnationis
suae. Unde est etiam illud: <hi>Dominus regnavit
a ligno <note>(Psal. XCV, 10)</note>
          </hi>. Hinc autem evacuavit
omnem principatum et omnem potestatem et virtutem,
dum non per claritatem ejus, sed per humilitatem
salvi fiunt credentes in eum. Hoc est absconditum a
sapientibus et prudentibus, et revelatum parvulis <note>(Matth. XI, 25)</note>;
quoniam placuit Deo per stultitiam
praedicationis salvos facere credentes <note>(I Cor. I, 21)</note>.
Neque quidquam se inter parvulos scire dicit Apostolus,
nisi Jesum Christum, et hunc crucifixum <note>(Id.
II, 2)</note>. Qua praedicatione tamdiu opus est, donec ponantur
omnes inimici sub pedibus ejus: id est, ipsi
humilitati ejus, quam pedum nomine significari arbitror,
cedat atque subdatur omnis superbia saecularis;
sicut ex maxima parte jam factum est, et quotidie
fieri videmus. Sed quo fine ista fiunt? Ut tradat regnum
Deo et Patri, id est ut nutritos fide incarnationis
suae, perducat ad speciem qua aequalis est Patri.
Jam enim eis qui crediderant, loquebatur, cum
diceret: <hi>Si manseritis in verbo meo, vere discipuli mei
estis</hi>; <hi>et cognoscetis veritatem, et veritas liberabit vos <note>(Joan. VIII, 31, 32)</note>
          </hi>.
Regnum enim tradet Patri,
cum per id regnabit in contemplantibus veritatem,
quo aequalis est Patri, et per se unigenitum per speciem
faciet videri Patrem. Nunc enim per hoc regnat
in credentibus, quo se ipsum exinanivit, formam servi
accipiens <note>(Philipp. II, 7)</note>. Tunc autem tradet regnum
Deo et Patri, cum evacuaverit omnem principatum,
et potestatem, et virtutem. Unde evacuabit,
nisi humilitate, et patientia, et infirmitate? Quis
enim principatus non evacuetur, cum Filius Dei
propterea regnat in credentibus, quia eum principes
saeculi judicaverunt? Quae potestas non evacuetur,
cum ipse per quem facta sunt omnia, propterea regnat
in credentibus, quia ita subjectus est potestatibus,
ut diceret homini, <hi>Non haberes in me potestatem,
nisi data tibi esset desuper <note>(Joan. XIX, 11)</note>
          </hi>? Quae virtus
non evacuetur, cum ipse per quem coeli solidati
sunt, ideo regnat in credentibus, quia usque ad crucem
mortemque infirmatus est? Hoc autem modo Filius
proprie regnat in fide credentium. Non enim Pater
<pb n="0079"/>
dici aut credi potest vel incarnatus, vel judicatus,
vel crucifixus. Per speciem autem, qua aequalis est
Patri, cum Patre regnat in contemplantibus veritatem.
Quod autem tradet regnum Deo et Patri, a fide
incarnationis suae ad speciem deitatis perducens eos
qui sibi nunc credunt, non ipse amittit, sed uterque
se unum ad fruendum contemplantibus praebet.
Tamdiu autem opus est ut in hominibus nondum valentibus
aequalitatem Patris et Filii perspicua mentis
luce contueri, per hoc regnet Christus, quod tales
capere possunt, et quod proprie ipse suscepit, id
est, incarnationis humilitatem, donec ponat omnes
inimicos sub pedibus suis: id est, donec omnis superbia
saecularis incarnationis ejus humilitati subdatur.</p>
        </div3>
<div3>
          <head>10.</head>
          <p>
 Sane quod dictum est, <hi>Tunc et ipse Filius subjectus
erit ei qui illi subjecit omnia;</hi> quamvis secundum
susceptionem hominis dicatur, quia inde est quaestio
nata, cum ageret de resurrectione mortuorum: tamen
recte quaeritur utrum secundum ipsum tantum dictum
sit, quod est caput Ecclesiae <note>(Ephes. V, 23)</note>; an secundum
universum Christum, annumerato corpore et
membris ejus. Cum enim ait ad Galatas, <hi>Non dicit,
Et seminibus, tanquam in multis; sed tanquam in uno,
Et semini tuo, quod est Christus;</hi> ne ipsum hoc loco
solum intelligeremus Christum, qui de Maria virgine
est natus, postea dicit, <hi>Omnes enim vos unum estis in
Christo Jesu. Si autem vos Christi, ergo Abrahae semen
estis <note>(Galat. III, 16, 28, 29)</note>
          </hi>. Et ad Corinthios cum de
charitate diceret, de membris corporis similitudinem
ducens: <hi>Sicut enim corpus unum est,</hi> inquit, <hi>et membra
habet multa, omnia autem membra corporis cum sint
multa, unum est corpus; ita et Christus.</hi> Non dixit, ita
et Christi; sed, <hi>ita et Christus,</hi> ostendens Christum
recte appellari etiam universum, hoc est, caput cum
corpore suo, quod est Ecclesia. Et multis Scripturarum
locis invenimus Christum etiam hoc modo appellari,
ut cum omnibus suis membris intelligatur,
quibus dictum est, <hi>Vos estis corpus Christi et membra <note>(I Cor. XII, 12, 27)</note>
          </hi>.
Non ergo absurde sic intelligimus. <hi>Tunc et ipse Filius subjectus erit ei qui illi subjecit omnia;</hi> 
ut Filium non solum caput Ecclesiae, sed et
omnes cum eo sanctos intelligamus, qui sunt unum
in Christo, unum semen Abrahae: subjectum autem
secundum contemplationem sempiternae veritatis, ad
obtinendam beatitudinem, nullo motu animi, nulla
parte corporis resistente; <hi>ut</hi> in illa vita nemine amante
propriam potestatem, <hi>sit Deus omnia in omnibus.</hi> 
</p>
        </div3>
      </div1>

<div1>
        <head>LXX. <hi>De eo quod Apostolus dicit:</hi> Absorpta est mors in victoriam. Ubi est, mors, contentio tua? ubi est, mors, aculeus tuus? Aculeus autem mortis peccatum, virtus vero peccati lex <note>(I Cor. XV, 54-56)</note>.</head>
<p>Morte significari arbitror hoc loco carnalem consuetudinem,
quae resistit bonae voluntati delectatione
<pb n="0080"/>
temporalium fruendorum. Non enim diceretur? <hi>Ubi
est, mors, contentio tua?</hi> si non restitisset et repugnasset.
Ipsius contentio etiam illo loco describitur: <hi>Caro
concupiscit adversus spiritum, et spiritus adversus carnem.
Haec enim invicem sibi resistunt et adversantur, ut
non quae vultis illa faciatis <note>(Galat. V, 17)</note>
          </hi>. Fit ergo per
sanctificationem perfectam, ut omnis carnalis appetitus
spiritui nostro illuminato et vivificato, id est,
bonae voluntati subjiciatur. Et sicut nunc videmus
multis puerilibus delectationibus nos carere, quae nos
pueros, si denegarentur, acerrime cruciabant: ita
credendum est de omni carnali delectatione futurum
esse, cum perfecta sanctitas totum hominem reparaverit.
Nunc autem quamdiu est in nobis quod resistat
bonae voluntati, auxilio Dei per bonos homines et bonos
Angelos indigemus, ut donec sanetur vulnus nostrum,
non ita molestet, ut perimat etiam bonam voluntatem.
Hanc autem mortem peccato meruimus,
quod peccatum erat ante omni modo in libero arbitrio,
cum in paradiso nullus dolor denegatae delectationis
 voluntati bonae hominis resistebat, sicuti nunc.
Verbi gratia, si quisquam existat quem nunquam
delectavit venatio, omni modo liber est utrum venari
velit an nolit, nec eum cruciat quisquis hoc prohibet.
At si ista libertate male usus, venatus fuerit contra
prohibentis imperium, paulatim subrepens delectatio
mortificat animam, ut si se abstinere velit, absque
molestia et sine angore non possit, cum id ante tota
sanitate non ageret. Ergo <hi>aculeus mortis peccatum est;</hi> 
quia peccato facta est delectatio, quae jam possit resistere
bonae voluntati, et cum dolore cohiberi. Quam
delectationem, quia in defectu est animae deterioris
effectae, jure mortem vocamus. <hi>Virtus autem peccati
lex est;</hi> quia multo sceleratius et flagitiosius quae lex
prohibet committuntur, quam si nulla lege prohiberentur.
Tunc itaque absorpta erit mors in victoriam,
cum per sanctificationem in omni parte hominis perfecta
delectatione spiritualium delectatio carnalis
obruetur.</p>
</div1>

<div1>
        <head>LXXI. <hi>De eo quod scriptum est:</hi> Invicem onera vestra portate, et sic adimplebitis legem Christi <note>(Galat. VI, 2)</note>.</head>
<div3>
          <head>1.</head>
          <p>
 Quia Veteris Testamenti custodia timorem habebat,
non potuit apertius significari Novi Testamenti
donum esse charitatem, quam hoc loco, ubi Apostolus
dicit, <hi>Invicem onera vestra portate, et sic adimplebitis
legem Christi.</hi> Hanc enim Christi legem dicere intelligitur,
qua ipse Dominus praecepit ut nos invicem
diligamus, tantum in ea sententia praecepti pondus
constituens, ut diceret: <hi>In hoc cognoscetur quoniam
discipuli mei estis, si vos invicem diligatis <note>(Joan. XIII,
34, 35)</note>
          </hi>. Hujus autem dilectionis officium est, invicem
onera nostra portare. Sed hoc officium, quod sempiternum
non est, perducet sane ad beatitudinem aeternam,
in qua nulla erunt nostra onera, quae invicem
<pb n="0081"/>
portare jubeamur. Nunc vero cum in hac vita, id est,
in hac via sumus, onera invicem nostra portemus, ut
ad eam vitam quae caret omni onere pervenire possimus.
Sicut enim de cervis nonnulli talium cognitionum
studiosi scripserunt, cum fretum ad insulam transeunt
pascuorum gratia, sic se ordinant, ut onera capitum
suorum quae gestant in cornibus super invicem portent,
ita ut posterior super anteriorem cervice projecta
caput collocet. Et quia necesse est unum esse qui
caeteros praecedens, non ante se habeat cui caput inclinet,
vicibus id agere dicuntur; ut lassatus sui capitis
onere ille qui praecedit, post omnes recedat, et
ei succedat cujus ferebat caput, cum ipse praeiret. Ita
invicem onera sua portantes, fretum transeunt, donec
veniant ad terrae stabilitatem <note>(Plin. lib. 8, cap. 32)</note>.
Istam fortasse cervorum naturam intenderat Salomon,
cum ait, <hi>Cervus amicitiae et pullus gratiarum tuarum
colloquantur tecum <note>(Prov. V, 19, sec. LXX)</note>
          </hi>. Nihil
enim sic probat amicum, quemadmodum oneris amici
portatio.</p>
        </div3>
<div3>
          <head>2.</head>
          <p>
 Nec tamen invicem onera nostra portaremus, si
unum tempus esset infirmitatis amborum, qui onera
sua sustinent, aut unum infirmitatis genus: sed diversa
tempora et diversa genera infirmitatis faciunt ut
onera nostra portare invicem valeamus. Verbi gratia,
iram fratris tui tunc portabis, cum tu adversus eum
non irasceris; ut rursus eo tempore quo te ira praeoccupaverit,
ille te lenitate et tranquillitate sua supportet.
Hoc exemplum ad id pertinet, cum diversa sunt
tempora portantium onera sua, quamvis ipsa diversa
non sit infirmitas: in ambobus enim ab invicem ira
portatur. Ad diversum autem infirmitatis genus aliud
exemplum videndum est: veluti si quis loquacitatem
in se vicerit, et pertinaciam nondum vicerit, alius vero
adhuc loquax, sed jam pertinax non sit; debet ille hujus
loquacitatem et iste illius pertinaciam, donec illud
in illo et hoc in isto sanetur, charitate portare. Par
quippe infirmitas in duobus si uno accidat tempore, tolerare
se invicem non valent, cum adversum se intenditur.
Nam adversus aliquem tertium, et duo irati sibi
conveniunt, et se tolerant: quanquam nec tolerare se
invicem dicendi sunt, sed potius se invicem consolari.
Sicut et tristes de re una, magis se portant et quasi
incumbunt sibi, quam si unus tristis esset et alius
gauderet: si autem adversus se tristes sint, prorsus se
tolerare non possunt. Et ideo in hujusmodi affectionibus
suscipienda est aliquantulum ipsa aegritudo, de
qua vis alium per te liberari; et sic suscipienda, ut
ad auxilium, non ad aequalitatem miseriae valeat:
quemadmodum se inclinat, qui manum jacenti porrigit.
Non enim se projicit, ut ambo jaceant; sed incurvat
tantum, ut jacentem erigat.</p>
        </div3>
<div3>
          <head>3.</head>
          <p>
 Neque ulla res officiosum istum laborem ad portanda
onera aliorum facit libenter impendi, nisi cum
cogitamus quanta pro nobis pertulerit Dominus. Hinc
enim admonens Apostolus ait: <hi>Hoc sentite in vobis,
quod et in Christo Jesu, qui cum in forma Dei esset, non
rapinam arbitratus est esse aequalis Deo; sed semetipsum
<pb n="0082"/>
exinanivit formam servi accipiens, in similitudinem hominum
factus, et habitu inventus ut homo; humiliavit semetipsum
factus obediens usque ad mortem, mortem autem
crucis.</hi> Superius enim dixerat, <hi>Non quae sua sunt unusquisque
intendens, sed ea quae aliorum <note>(Philipp. II, 4-8)</note>
          </hi>.
Huic sententiae contexuit quod dictum est; nam ita
sequitur: <hi>Hoc sentite in vobis, quod et in Christo Jesu.</hi> 
Ad hoc duntaxat, ut quemadmodum ille in eo quod
Verbum caro factum est, et habitavit in nobis <note>(Joan.
I, 14)</note>, et sine peccato cum esset, peccata nostra suscepit,
non attendit sua, sed nostra; ita et nos libenter,
ad ejus imitationem, invicem onera nostra portemus.</p>
        </div3>
<div3>
          <head>4.</head>
          <p>
 Huic cogitationi accedit etiam illa cogitatio, quia
ille suscepit hominem, nos autem homines sumus:
et considerare debemus quod aegritudinem sive animi,
sive corporis, quam in alio homine videmus, etiam
nos habere potuimus, aut possumus. Hoc ergo exhibeamus
illi cujus infirmitatem portare volumus, quod
ab illo nobis vellemus exhiberi, si forte nos in ea essemus,
et ipse non esset. Ad hoc pertinet quod ipse
Apostolus ait, <hi>Omnibus omnia factus sum, ut omnes lucrifacerem <note>(I Cor. IX, 22)</note>
          </hi>:
cogitando scilicet in eo vitio
etiam se esse potuisse, unde cupiebat alium liberare.
Compatiendo enim potius id agebat, non mentiendo,
sicut quidam suspicantur, et hi maxime qui
suis mendaciis defendendis, quae negare non possunt,
alicujus magni exempli patrocinium quaerunt.</p>
        </div3>
<div3>
          <head>5.</head>
          <p>
 Deinde etiam illud cogitandum, nullum esse hominem
qui non possit habere aliquod bonum quod tu
nondum habes, etiamsi lateat, in quo sine dubio possit
te esse superior. Quae cogitatio ad contundendam
edomandamque superbiam valet, ne arbitreris quoniam
tua quaedam bona eminent et apparent, ideo alterum
nulla habere quae lateant, et fortassis majoris
ponderis bona quibus te superat nescientem. Non
enim falli nos, aut adulatione potius uti, Apostolus
jubet, cum dicit, <hi>Nihil per contentionem neque per inanem
gloriam, sed in humilitate mentis alter alterum existimantes
superiorem sibi <note>(Philipp. II, 3)</note>
          </hi>. Non hoc ita
debemus existimare, ut non existimemus, sed nos
existimare fingamus; sed vere existimemus aliquid
occultum esse posse in alio, quo nobis superior sit,
etiamsi bonum nostrum, quo illo videmur superiores
esse, non sit occultum. Istae cogitationes deprimentes
superbiam, et acuentes charitatem, faciunt onera
fraterna invicem, non solum aequo animo, sed etiam
libentissime sustineri. Nullo modo autem de quoquam
homine incognito ferenda sententia est: et nemo nisi
per amicitiam cognoscitur. Et ideo amicorum mala firmius
sustinemus, quia bona eorum nos delectant et tenent.</p>
        </div3>
<div3>
          <head>6.</head>
          <p>
 Nullius itaque repudianda est amicitia sese ingenerentis
ad amicitiam copulandam; non ut statim recipiatur,
sed ut recipiendus optetur, atque ita tractetur,
ut recipi possit. Illum enim receptum in amicitiam
<pb n="0083"/>
possumus dicere, cui omnia consilia nostra refundere
audeamus. Et si quisquam est qui se non audet ingerere
ad amicitiam faciendam, cum aliquo nostro temporali
honore aut dignitate revocetur; descendendum
est ad eum, et offerendum illi quadam comitate et submissione
animi, quod petere per se ipse non audet.
Sane quamvis rarius, tamen aliquoties accidit ut ejus
quem volumus in amicitiam recipere, prius nobis innotescant
mala quam bona, quibus offensi et quodam
modo repercussi relinquimus eum, et ad bonorum
ejus, quae forte occultiora sunt, indagationem non
pervenimus. Admonet itaque Dominus Jesus Christus,
qui nos vult effici imitatores suos, ut ejus infirma toleremus,
ut ad quaedam sana, in quorum delectatione
acquiescamus, per charitatis tolerantiam perducamur.
Ait enim: <hi>Non est opus sanis medicus, sed aegrotantibus <note>(Matth. IX, 12)</note>
          </hi>.
Ideoque, si propter Christi charitatem
etiam eum qui omni ex parte fortassis aegrotat,
repellere ab animo non debemus, quoniam sanari
potest per Verbum Dei; quanto minus eum qui
propterea nobis videri potest totus aegrotus, quia
quaedam ejus saucia in primo ingressu amicitiae non
potuimus sustinere, et quod est gravius, cum offensione
animi de toto homine ausi sumus temerariam
praejudicii ferre sententiam, non timentes quod dictum
est, <hi>Nolite judicare, ut non judicemini;</hi> et, <hi>In qua
mensura mensi fueritis, in eamdem remetietur vobis <note>(Id.
VII, 1, 2)</note>
          </hi>. Saepe autem illa quae bona sunt, prius apparent:
in quibus etiam temerarium benevolentiae
judicium cavendum est, ne cum totum bonum putaveris,
ea quae postea mala apparuerint, securum et
imparatum te inveniant, et gravius offendant; ut
eum quem temere dilexeras acerbius oderis, quod
nefas est. Quia etiamsi nulla ejus bona praecederent,
et haec quae postea apparuerunt mala, prius eminerent,
toleranda tamen erant, donec omnia cum illo
ageres, quibus talia sanari solent: quanto magis cum
ea bona praecesserunt, quae tanquam pignora nos debent
ad posteriora toleranda constringere?</p>
        </div3>
<div3>
          <head>7.</head>
          <p>
 Ipsa est ergo lex Christi, ut invicem onera nostra
portemus. Christum autem diligendo, facile sustinemus
infirmitatem alterius, etiam quem nondum
propter bona sua diligimus. Cogitamus enim quia ille
quem diligimus, Dominus propter eum mortuus est.
Quam charitatem apostolus Paulus nobis ingessit,
cum diceret: <hi>Et peribit infirmus in tua scientia frater,
propter quem Christus mortuus est <note>(I Cor. VIII, 11)</note>
          </hi>!
Ut si illum infirmum propter vitium quo infirmus est,
minus diligimus, illum in eo consideremus, qui mortuus
est propter illum. Christum autem non diligere,
non infirmitas, sed mors est. Quapropter ingenti cura
et implorata Dei misericordia cogitandum est, ne
Christum negligamus propter infirmum, cum infirmum
debeamus diligere propter Christum.
</p>
        </div3>
      </div1>

<div1>
        <head>LXXII. <hi>De temporibus aeternis.</hi> </head>

<pb n="0084"/>
<p>Quaeri potest quomodo ab ipso apostolo Paulo dictum
sit, <hi>Ante tempora aeterna <note>(Tit. I, 2)</note>
          </hi>. Si enim
tempora, quomodo aeterna? Nisi forte ante omnia
tempora intelligi voluit. Quia si dixisset, <hi>ante tempora,</hi> 
neque addidisset, <hi>aeterna;</hi> posset accipi, ante quaedam
tempora, quae ante se haberent alia tempora.
Aeterna autem maluit dicere quam omnia, fortassis
ideo, quia tempus non coepit ex tempore. An tempora
aeterna aevum significavit; inter quod et tempus, hoc
distat, quod illud stabile est, tempus autem mutabile
?</p>
</div1>

<div1>
        <head>LXXIII. <hi>De eo quod scriptum est:</hi> Et habitu inventus ut homo <note>(Philipp. II, 7)</note>.</head>
<div3>
          <head>1.</head>
          <p>
 Multis modis habitum dicimus: vel habitum
animi, sicut est cujuscumque disciplinae perceptio,
usu roborata atque firmata; vel habitum corporis,
secundum quem dicimus alium alio esse succulentiorem
et validiorem, quae magis proprie habitudo dici
solet; vel habitum eorum quae membris nostris accommodantur
extrinsecus, secundum quem dicimus
vestitum, calceatum, armatum, et si quod ejusmodi
est. In quibus omnibus generibus (si quidem nomen
hoc ductum est ab illo verbo, quod est habere) manifestum
est in ea re dici habitum, quae accidit alicui,
ita ut eam possit etiam non habere. Nam et doctrina
accidit animo, et succus ac robur corpori; et
vestis atque arma, non dubium est quin accidant
membris nostris: ita ut et imperitus possit esse animus,
si ei doctrina non accideret; et exile atque languidum
corpus, sine succo viscerum et robore; et nudus
sine veste, et inermis sine armis, et pede nudo
sine calceamentis esse homo potest. Habitus ergo in
ea re dicitur, quae nobis ut habeatur accidit. Verumtamen
hoc interest, quod quaedam eorum quae accidunt
nobis, ut habitum faciant, non mutantur a nobis,
sed ipsa nos mutant in se, ipsa integra et inconcussa
manentia: sicuti sapientia, cum accidit homini,
non ipsa mutatur, sed hominem mutat, quem de
stulto sapientem facit. Quaedam vero sic accidunt, ut
et mutent et mutentur: sicuti cibus ipse amittens
speciem suam, in corpus nostrum vertitur; et nos
refecti cibo, ab exilitate atque languore in robur atque
valentiam commutamur. Tertium vero genus est,
cum ipsa quae accidunt, mutantur ut habitum faciant,
et quodam modo formantur ab eis quibus habitum
faciunt, sicuti est vestis: nam cum reposita vel
projecta est, non habet eam formam, quam sumit
cum induitur atque inducitur membris. Ergo induta
accipit formam quam non habebat exuta; cum ipsa
membra, et cum exuuntur, et cum induuntur, in suo
statu maneant. Potest esse et quartum genus, cum ea
quae accidunt, ad faciendum habitum, nec ea mutant
quibus accidunt, nec ab eis ipsa mutantur: sicuti annulus
digito, si non nimis subtiliter attendatur. Verumtamen
hoc genus aut nullum est, si diligenter
discutias, aut omnino rarissimum.
<pb n="0085"/>
</p>
        </div3>
<div3>
          <head>2. </head>
          <p>
Cum ergo Apostolus de unigenito Dei Filio loqueretur,
quantum pertinet ad ejus divinitatem, secundum
id quod verissimus Deus est, <hi>aequalem</hi> dixit
esse <hi>Patri,</hi> quod <hi>non</hi> ei fuit tanquam <hi>rapinam,</hi> id est,
quasi alienum appetere, si semper manens in ea
aequalitate, nollet homine indui, et hominibus ut homo
apparere: sed <hi>semetipsum exinanivit,</hi> non formam
suam mutans, sed <hi>formam servi accipiens;</hi> neque conversus
aut transmutatus in hominem, amissa incommutabili
stabilitate, sed quanquam verum hominem
suscipiendo, ipse susceptor, <hi>in similitudinem hominum
factus,</hi> non sibi, sed eis quibus in homine apparuit, <hi>habitu inventus est ut homo 
 <note>(Philipp. II, 6, 7)</note>
          </hi>; id est, habendo
hominem, inventus est ut homo. Non enim poterat
inveniri Deus ab iis qui cor immundum habebant,
et Verbum apud Patrem videre non poterant,
nisi hoc suscipiendo quod possent videre, et per quod
ad illud lumen interius ducerentur. Iste autem habitus
non est ex primo genere; non enim manens in se
natura hominis naturam Dei commutavit: neque ex
secundo; non enim et mutavit homo Deum, et mutatus
est ab illo: neque ex quarto; non enim sic assumptus
est homo, ut neque ipse mutaret Deum, nec
ab illo mutaretur: sed potius ex tertio; sic enim assumptus
est, ut commutaretur in melius, et ab eo
formaretur ineffabiliter excellentius atque conjunctius
quam vestis, cum ab homine induitur. Hoc ergo
habitus nomine satis significavit Apostolus quemadmodum
dixerit, <hi>in similitudinem hominum factus;</hi> 
quia non transfiguratione in hominem, sed habitu factus
est, cum indutus est homine, quem sibi uniens
quodam modo atque conformans, immortalitati aeternitatique
sociaret. Sed illum habitum, qui est in perceptione
sapientiae et disciplinae, Graeci <foreign xml:lang="greek"></foreign> vocant:
hunc autem, secundum quem dicimus vestitum vel
armatum <foreign xml:lang="greek"></foreign> potius vocant. Ex quo intelligitur de
isto genere habitus locutum Apostolum; quandoquidem
in graecis exemplaribus <foreign xml:lang="greek"></foreign> scriptum est,
quod nos in latinis <hi>habitu</hi> habemus. Quo nomine
oportet intelligi non mutatum esse Verbum susceptione
hominis, sicuti nec membra veste induta mutantur:
quanquam illa susceptio ineffabiliter susceptum
suscipienti copulaverit: sed quantum verba humana
rebus ineffabilibus coaptari possunt, ne mutatus
intelligatur Deus humanae fragilitatis assumptione,
electum est ut graece <foreign xml:lang="greek">,</foreign> et latine diceretur
habitus illa susceptio.
</p>
        </div3>
      </div1>

<div1>
        <head>LXXIV. <hi>De eo quod scriptum est in Epistola Pauli ad Colossenses:</hi> In quo habemus redemptionem et remissionem peccatorum, qui est imago Dei invisibilis <note>(Coloss. I, 14, 15)</note>.</head>
<p>Imago et aequalitas et similitudo distinguenda
sunt. Quia ubi imago, continuo similitudo, non continuo
aequalitas: ubi aequalitas, continuo similitudo,
non continuo imago: ubi similitudo, non continuo
imago, non continuo aequalitas. Ubi imago, continuo
<pb n="0086"/>
similitudo, non continuo aequalitas: ut in speculo est
imago hominis, quia de illo expressa est; est etiam
necessario similitudo, non tamen aequalitas, quia
multa desunt imagini, quae tamen insunt illi rei de
qua expressa est. Ubi aequalitas, continuo similitudo,
non continuo imago: velut in duobus ovis paribus,
quia inest aequalitas, inest et similitudo; quaecumque
enim adsunt uni, adsunt et alteri; imago tamen non
est, quia neutrum de altero expressum est. Ubi similitudo,
non continuo imago, non continuo aequalitas:
omne quippe ovum omni ovo, in quantum ovum est,
simile est; sed ovum perdicis, quamvis in quantum
ovum est, simile sit ovo gallinae, nec imago tamen
ejus est, quia de illo expressum non est; nec aequale,
quia brevius est, et alterius generis animantium.
Sed ubi dicitur, Non continuo, utique intelligitur quia
esse aliquando potest. Potest ergo esse aliqua imago
in qua sit etiam aequalitas: ut in parentibus et filiis
inveniretur imago et aequalitas et similitudo, si intervallum
temporis defuisset; nam et de parente expressa
est similitudo filii, ut recte dicatur imago, et
potest esse tanta, ut recte etiam dicatur aequalitas,
nisi quod parens tempore praecessit. Ex quo intelligitur
et aliquando aequalitatem non solum similitudinem
habere, sed etiam imaginem; quod in superiori
exemplo manifestum est. Potest etiam aliquando similitudo
esse et aequalitas, quamvis non sit imago;
ut de duobus ovis paribus dictum est. Potest etiam
similitudo et imago esse, quamvis non sit aequalitas;
ut in speculo ostendimus. Potest et similitudo esse,
ubi et aequalitas et imago sit; sicut de filiis commemoravimus,
excepto tempore, quo praecedunt parentes.
Sic enim aequalem syllabam syllabae dicimus;
quamvis altera praecedat, altera subsequatur. In Deo
autem, quia conditio temporis vacat; non enim potest
recte videri Deus in tempore generasse Filium,
per quem condidit tempora: consequens est ut non
solum sit imago ejus, quia de illo est, et similitudo,
quia imago <note>(Coloss. I, 15)</note>; sed etiam aequalitas tanta,
nec temporis quidem intervallum impedimento sit.</p>
</div1>

<div1>
        <head>LXXV. <hi>De haereditate Dei.</hi> </head>
<div3>
          <head>1.</head>
          <p>
 Sicut Apostolus ad Hebraeos dicit, <hi>Testamentum
testatoris morte firmatur <note>(Hebr. IX, 17)</note>
          </hi>; propterea
mortuo pro nobis Christo, Novum Testamentum firmatum
esse asserit: cujus similitudo Vetus Testamentum
erat, in quo mors testatoris per victimam
praefigurabatur. Si ergo quaeratur quomodo simus,
secundum ejusdem Apostoli verba, <hi>cohaeredes Christi,</hi> 
et <hi>filii</hi> atque <hi>haeredes Dei <note>(Rom. VIII, 17)</note>
          </hi>; cum etiam
haereditas morte decessoris firma teneatur, nec ullo
alio modo possit haereditas intelligi: respondetur,
ipso quidem mortuo factos nos esse haeredes, quoniam
filii ejus etiam dicti sumus. <hi>Non jejunant,</hi> inquit, <hi>filii sponsi, quamdiu cum illis est sponsus 
 <note>(Matth.
IX, 15)</note>
          </hi>. Haeredes ergo ejus dicimur, quia reliquit
nobis pacis ecclesiasticae possessionem per fidem temporalis
dispensationis, quam in hac vita possidemus,
quod testatus est dicens, <hi>Pacem meam do vobis, pacem
<pb n="0087"/>
relinquo vobis <note>(Joan. XIV, 27)</note>
          </hi>. Cohaeredes autem
ejus efficiemur, cum in fine saeculi mors absorbebitur
in victoriam <note>(I Cor. XV, 54)</note>. Tunc enim similes ei
erimus, quando videbimus eum sicuti est <note>(I Joan.
III, 2)</note>. Quam haereditatem non ejus Patris morte adipiscimur,
qui mori non potest; quandoquidem ipse
fit haereditas nostra, secundum illud quod scriptum
est, <hi>Dominus pars haereditatis meae <note>(Psal. XV, 5)</note>
          </hi>: sed
quoniam, cum vocati sumus adhuc parvuli, et ad spiritualia
contemplanda minus idonei, usque ad humillimas
nostras cogitationes se divina miseratio porrexit,
ut quomodocumque cernere niteremur, quod non
evidenter atque perspicue cernebamus, idipsum moritur
quod in aenigmate cernebamus, cum facie ad faciem
cernere coeperimus. Convenienter ergo dicitur
moriturum esse quod auferetur: <hi>Cum autem venerit
quod perfectum est, auferetur quod ex parte est <note>(I Cor.
XIII, 10)</note>
          </hi>. Ita nobis quodam modo moritur Pater in
aenigmate, et idem ipse fit haereditas, cum facie ad
faciem videtur; non quia ipse moritur, sed imperfecta
in eum nostra visio perfecta visione perimitur:
et tamen nisi illa prior nos nutriret, ad aliam plenissimam
et evidentissimam non efficeremur idonei.</p>
        </div3>
<div3>
          <head>2.</head>
          <p>
 Quod si etiam de Domino Jesu Christo, non
secundum Verbum in principio Deum apud Deum <note>(Joan. I, 1)</note>,
sed secundum puerum, qui proficiebat
aetate ac sapientia <note>(Luc. II, 40)</note>, pius intellectus admittit,
propria illa susceptione servata, quae communis
ei cum caeteris hominibus non est, cujus tanquam
morte possideat haereditatem, manifestum est.
Non enim nos cohaeredes ejus esse possumus, nisi et
ipse haeres sit. Si autem pietas hoc non admittit, ut
primo ex parte videret homo Dominicus, deinde
ex toto quanquam in sapientia proficere dictus sit; in
corpore suo intelligatur haeres, id est Ecclesia, cujus
cohaeredes sumus: quemadmodum filii ejus matris
dicimur, quamvis ex nobis constet.</p>
        </div3>
<div3>
          <head>3.</head>
          <p>
 Sed rursum quaeri potest, cujus morte facti simus
etiam nos haereditas Dei, secundum illud, <hi>Dabo
tibi gentes haereditatem tuam <note>(Psal. II, 8)</note>
          </hi>: nisi forte
hujus mundi, quo prius tanquam dominante tenebamur.
Post autem cum dicimus, <hi>Mihi mundus crucifixus
est, et ego mundo <note>(Galat. VI, 14)</note>
          </hi>; possidet nos Christus,
mortuo illo qui nos possidebat: cum ei renuntiamus
morimur illi, et ipse nobis.
</p>
        </div3>
      </div1>

<div1>
        <head>LXXVI. <hi>De eo quod apostolus Jacobus dicit:</hi> Vis autem scire, o homo inanis, quia fides sine operibus otiosa est <note>(Jacobi II, 20)</note>?</head>
<div3>
          <head>1.</head>
          <p>
 Quoniam Paulus apostolus praedicans justificari
hominem per fidem sine operibus, non bene intellectus
est ab eis qui sic acceperunt dictum, ut putarent,
cum semel in Christum credidissent, etiamsi
male operarentur, et facinorose flagitioseque viverent,
salvos se esse posse per fidem: locus iste hujus
<pb n="0088"/>
Epistolae eumdem sensum Pauli apostoli, quomodo sit
intelligendus, exponit <note>(Jacobi II, 17-24)</note>. Ideoque magis
Abrahae utitur exemplo, vacuam esse fidem, si
non bene operetur; quoniam Abrahae exemplo etiam
Paulus apostolus usus est, ut probaret justificari hominem
per fidem sine operibus Legis <note>(Rom. IV, 2)</note>.
Cum enim bona opera commemorat Abrahae, quae
ejus fidem comitata sunt, satis ostendit Paulum apostolum
non ita per Abraham docere justificari hominem
per fidem sine operibus, ut si quis crediderit,
non ad eum pertineat bene operari; sed ad hoc potius,
ut nemo meritis priorum operum arbitretur se
pervenisse ad donum justificationis, quae est in fide.
In hoc enim se Gentibus in Christum credentibus
Judaei praeferre cupiebant, quod dicebant se meritis
bonorum operum quae in Lege sunt, ad evangelicam
gratiam pervenisse: ideoque scandalizabantur multi,
qui ex eis crediderant, quod incircumcisis Gentibus
Christi gratia traderetur. Unde apostolus Paulus dicit
posse hominem sine operibus, sed praecedentibus,
justificari per fidem. Nam justificatus per fidem quomodo
potest nisi juste deinceps operari, quamvis
antea nihil operatus juste, ad fidei justificationem
pervenerit, non merito bonorum operum, sed gratia
Dei, quae in illo jam vacua esse non potest cum
jam per dilectionem bene operatur? Quod si cum
crediderit, mox de hac vita decesserit, justificatio
fidei manet cum illo, nec praecedentibus bonis operibus,
quia non merito ad illam, sed gratia pervenit;
nec consequentibus, quia in hac vita esse non sinitur.
Unde manifestum est, quod Paulus apostolus dicit, <hi>Arbitramur enim hominem justificari per fidem sine
operibus 
 <note>(Id. III, 28)</note>
          </hi>, non ita intelligendum esse, ut
accepta fide, si vixerit, dicamus eum justum, etiamsi
male vixerit. Ideo exemplo Abrahae et apostolus Paulus
utitur, quia sine operibus legis, quam non acceperat,
per fidem justificatus est; et Jacobus, quia
fidem ipsius Abrahae opera bona consecuta esse demonstrat,
ostendens quemadmodum intelligendum sit
quod Paulus apostolus praedicavit.</p>
        </div3>
<div3>
          <head>2.</head>
          <p>
 Nam qui putant istam Jacobi apostoli sententiam
contrariam esse illi Pauli apostoli sententiae, possunt
arbitrari etiam ipsum Paulum sibi esse contrarium,
quia dicit alio loco: <hi>Non enim auditores legis justi
sunt apud Deum, sed factores legis justificabuntur <note>(Id.
II, 13)</note>
          </hi>. Et alio loco: <hi>Sed fides quae per dilectionem
operatur <note>(Galat. V, 6)</note>
          </hi>. Et iterum: <hi>Si enim secundum
carnem vixeritis, moriemini; si autem spiritu facta
carnis mortificaveritis, vivetis <note>(Rom. VIII, 13)</note>
          </hi>. Quae
sint autem facta carnis, quae operibus spiritualibus
mortificanda sunt, alio loco demonstrat, dicens: <hi>Manifesta
autem sunt opera carnis, quae sunt fornicationes,
immunditiae, impudicitia, idolorum servitus, veneficia,
inimicitiae, contentiones, aemulationes, animositates, dissensiones,
haereses, invidiae, ebrietates, commessationes,
<pb n="0089"/>
et his similia; quae praedico vobis, sicut praedixi, quoniam
qui talia agunt, regnum Dei non possidebunt <note>(Galat.
V, 19-21)</note>
          </hi>. Et ad Corinthios ait: <hi>Nolite errare;
neque fornicatores, neque idolis servientes, neque adulteri,
neque molles, neque masculorum concubitores, neque
fures, neque avari, neque ebriosi, neque maledici,
neque rapaces regnum Dei possidebunt. Et haec quidem
fuistis; sed abluti estis, sed sanctificati estis, sed justificati
estis in nomine Domini nostri Jesu Christi, et in
Spiritu Dei nostri <note>(I Cor. VI, 9-11)</note>
          </hi>. Quibus sententiis
manifestissime docet non eos praeterito bono opere
ad fidei justificationem pervenisse; nec meritis eorum
istam gratiam datam, quando dicit, <hi>Et haec quidem
fuistis:</hi> sed cum dicit, <hi>Qui talia agunt, regnum
Dei non possidebunt;</hi> satis ostendit, jam ex quo crediderunt,
bene operari debere. Quod et Jacobus dicit,
et multis omnino locis idem apostolus Paulus
satis aperteque praedicat, recte vivendum omnibus
qui in Christo crediderunt, ne ad poenas perveniant.
Quod et ipse Dominus commemorat, dicens: <hi>Non
omnis qui dicit mihi, Domine, Domine, intrabit in
regnum coelorum; sed qui facit voluntatem Patris mei
qui in coelis est, ipse intrabit in regnum coelorum <note>(Matth.
VII, 21)</note>
          </hi>. Et alibi: <hi>Utquid dicitis mihi, Domine, Domine,
et non facitis quae dico vobis <note>(Luc. VI, 46)</note>
          </hi>?
Et, <hi>Omnis qui audit verba mea haec et facit ea, similabo
eum viro prudenti, qui aedificavit domum suam
supra petram,</hi> etc. <hi>Et qui audit verba mea haec et
non facit ea, similabo eum viro stulto, qui aedificavit
domum suam super arenam,</hi> etc. <note>(Matth. VII, 24-27)</note>.
Quapropter non sunt sibi contrariae duorum apostolorum
sententiae, Pauli et Jacobi, cum dicit unus justificari
hominem per fidem sine operibus, et alius
dicit inanem esse fidem sine operibus: quia ille dicit
de operibus quae fidem praecedunt, iste de iis quae
fidem sequuntur; sicut etiam ipse Paulus multis
locis ostendit.
</p>
        </div3>
      </div1>

<div1>
        <head>LXXVII. <hi>De timore, utrum peccatum sit.</hi> </head>
<p>Omnis perturbatio, passio; omnis cupiditas, perturbatio:
omnis igitur cupiditas, passio. Omnis autem
passio, cum est in nobis, ipsa passione patimur; et
in quantum passio est, patimur: omnis igitur cupiditas,
cum est in nobis, ipsa cupiditate patimur; et
in quantum cupiditas est, patimur. Omnis autem passio,
in quantum ipsa passione patimur, non est peccatum:
sic et si patimur timorem, non est peccatum.
Tanquam si diceretur, Si bipes est, non est pecus.
Si ergo propterea hoc non est consequens, quia multa
sunt pecora bipedia; propterea et illud non est consequens,
quia multa sunt peccata quae patimur. Hoc
enim contra dicitur, non esse consequens ut si patimur
timorem, ideo non sit peccatum. Tu autem dicis
consequens esse ut si patimur timorem, non sit
peccatum; cum tamen concedas aliqua esse peccata
quae patimur.</p>
</div1>

<div1>
        <head>LXXVIII. <hi>De pulchritudine simulacrorum.</hi> </head>
<p>Ars illa summa omnipotentis Dei, per quam ex
nihilo facta sunt omnia, quae etiam sapientia ejus dicitur,
<pb n="0090"/>
ipsa operatur etiam per artifices, ut pulchra
atque congruentia faciant; quamvis non de nihilo,
sed de aliqua materia operentur, velut ligno, aut marmore,
aut ebore, et si quod aliud materiae genus manibus
artificis subditur. Sed ideo isti non possunt de
nihilo aliquid fabricare, quia per corpus operantur;
cum tamen eos numeros, et lineamentorum convenientiam,
quae per corpus corpori imprimunt, in animo
accipiant ab illa summa sapientia, quae ipsos numeros
et ipsam convenientiam longe artificiosius
universo mundi corpori impressit, quod de nihilo
fabricatum est: in quo sunt etiam corpora animalium,
quae jam de aliquo, id est, de elementis mundi
fabricantur; sed longe potentius excellentiusque,
quam cum artifices homines easdem figuras corporum
et formas in suis operibus imitantur. Non enim omnis
numerositas humani corporis invenitur in statua;
sed tamen quaecumque ibi invenitur, ab illa sapientia
per artificis manum trajicitur, quae ipsum corpus
humanum naturaliter fabricat. Nec ideo tamen
pro magno habendi sunt, qui talia opera fabricant,
aut diligunt; quia minoribus rebus intenta anima,
quas per corpus corporaliter facit, minus inhaeret ipsi
summae sapientiae, unde istas potentias habet: quibus
male utitur, dum foris eas exercet; illa enim in
quibus eas exercet, diligens, interiorem earum formam
stabilem negligit, et inanior infirmiorque efficitur.
Qui vero talia opera etiam coluerunt, quantum
deviaverint a veritate, hinc intelligi potest, quia
si ipsa animalium corpora colerent, quae multo excellentius
fabricata sunt, et quorum sunt illa imitamenta,
quid eis infelicius diceremus?</p>
</div1>

<div1>
        <head>LXXIX. <hi>Quare magi Pharaonis fecerunt quaedam miracula sicut Moyses famulus Dei <note>(Exod. VII, VIII)</note>
          </hi>?</head>
<div3>
          <head>1.</head>
          <p>
 Omnis anima partim privati cujusdam juris sui
potestatem gerit, partim universitatis legibus sicut
publicis coercetur et regitur. Quia ergo unaquaeque
res visibilis in hoc mundo habet potestatem angelicam
sibi praepositam, sicut aliquot locis divina Scriptura
testatur, de ea re cui praeposita est, aliter
quasi privato jure agit, aliter tanquam publice agere
cogitur. Potentior est enim parte universitas; quoniam
illud quod ibi privatim agit, tantum agere sinitur,
quantum lex universitatis sinit. Sed unaquaeque
anima tanto est pietate purgatior, quanto privato
suo minus delectata, legem universitatis intuetur, eique
devote ac libenter obtemperat. Est enim lex universitatis
divina sapientia. Quanto autem amplius
privato suo gaudet, et neglecto Deo, qui omnibus
animis utiliter ac salubriter praesidet, ipsa sibi vel
aliis quibus potuerit, vult esse pro Deo, suam potius
in se vel in alios, quam illius in omnes diligens potestatem,
<pb n="0091"/>
tanto est sordidior, tantoque magis poenaliter
divinis legibus, tanquam publicis servire cogitur.
Quanto igitur etiam humana anima deserto Deo, suis
honoribus vel sua potestate fuerit delectata, tanto
magis subditur talibus potestatibus, quae privato suo
gaudent, et honorari ab hominibus sicut dii cupiunt:
quibus divina lege saepe conceditur, ut eis quos sibi
secundum eorum merita subjugaverint, privato illo
jure etiam miraculorum aliquid praestent, in his rebus
exhibendorum, quibus sunt infimo, sed tamen
ordinatissimo potestatum gradu praepositae. Sed ubi
divina tanquam publica lex jubet, vincit utique privatam
licentiam: quanquam et ipsa privata licentia,
nisi universalis potestatis divinae permissione, nulla
esset. Ideoque fit ut sancti Dei servi, quando hoc donum
eos habere utile est, secundum publicam et
quodammodo imperialem legem, hoc est, summi Dei
potestatem imperent infimis potestatibus ad quaedam
visibilia miracula facienda: in illis enim Deus ipse
imperat, cujus templum sunt, et quem contempta
sua privata potestate ardentissime diligunt. In magicis
autem imprecationibus, ad illecebram deceptionis,
ut sibi subjugent eos quibus talia concedunt,
praestant effectum precibus et ministeriis eorum,
privato illo jure largientes, quod sibi licet largiri honorantibus
se, sibique servientibus, et quaedam secum
in sacramentis suis pacta servantibus. Et quando
videntur imperare magi, per sublimiorum nomina
inferiores terrent; et nonnulla visibilia, quae propter
infirmitatem carnis magna videntur hominibus non
valentibus aeterna contueri, quae per seipsum praestat
dilectoribus suis verus Deus, mirantibus exhibent.
Haec autem permittit Deus juste omnia moderans,
ut pro cupiditatibus et electionibus suis servitutes
eorum libertatesque distribuat. Et si quando
invocatione summi Dei, aliquid pro suis malis cupiditatibus
impetrant, vindicta est illa, non gratia.
Non enim frustra dicit Apostolus, <hi>Tradidit illos Deus
in desideria cordis eorum <note>(Rom. I, 26)</note>
          </hi>. Quorumdam
enim peccatorum perpetrandorum facilitas poena est
aliorum praecedentium.</p>
        </div3>
<div3>
          <head>2.</head>
          <p>
 Quod autem Dominus dicit, <hi>Non potest satanas
satanam excludere <note>(Marc. III, 23)</note>
          </hi>: ne forte quisquam
utens nominibus aliquarum infimarum potestatum,
cum daemonium excluserit, falsam putet esse istam
Domini sententiam; ad hoc intelligat dictum, quia
hoc modo satanas, etiamsi corpori aut corporis sensibus
parcit, ideo parcit, ut ipsius hominis voluntati
per impietatis errorem triumpho majore dominetur.
Hoc autem modo non exit satanas, sed potius in intima
ingreditur, ut in eo sic operetur, quemadmodum
dicit Apostolus: <hi>Secundum principem potestatis
aeris hujus, qui nunc operatur in filiis diffidentiae <note>(Ephes. II, 2)</note>
          </hi>.
Non enim sensus corporis eorum turbabat
atque torquebat, aut eorum corpora collidebat,
sed in eorum voluntate, vel potius cupiditate regnabat.
<pb n="0092"/>
</p>
        </div3>
<div3>
          <head>3. </head>
          <p>
Quod autem dicit pseudoprophetas multa signa
et prodigia facturos, ita ut fallant etiam, si fieri potest,
electos <note>(Matth. XXIV, 24)</note>; admonet utique ut
intelligamus quaedam miracula etiam sceleratos homines
facere, qualia sancti facere non possunt: nec
tamen ideo potioris loci apud Deum esse arbitrandi
sunt. Non enim acceptiores erant Deo, quam populus
Israel, magi Aegyptiorum; quia non poterat
ille populus facere quod illi faciebant: quamvis Moyses
in virtute Dei majora potuerit <note>(Exod. VII-XII)</note>. Sed
ideo non omnibus sanctis ista tribuuntur, ne perniciosissimo
errore decipiantur infirmi, existimantes in
talibus factis majora dona esse, quam in operibus
justitiae, quibus aeterna vita comparatur. Propterea
Dominus prohibet hinc gaudere discipulos, cum ait: <hi>Nolite in hoc gaudere, quoniam spiritus vobis subjiciuntur;
sed in hoc gaudete, quoniam nomina vestra scripta
sunt in coelis 
 <note>(Luc. X, 20)</note>
          </hi>.</p>
        </div3>
<div3>
          <head>4.</head>
          <p>
 Cum ergo talia faciunt magi, qualia nonnunquam
sancti faciunt, talia quidem visibiliter esse apparent, sed
et diverso fine et diverso jure fiunt. Illi enim faciunt
quaerentes gloriam suam, isti quaerentes gloriam Dei:
et illi faciunt per quaedam potestatibus concessa in ordine
suo, quasi privata commercia vel veneficia;
isti autem publica administratione, jussu ejus cui
cuncta creatura subjecta est. Aliter enim cogitur possessor
equum dare militi, aliter eum tradit emptori,
vel cuilibet donat aut commodat. Et quemadmodum
plerique mali milites quos imperialis disciplina condemnat,
signis imperatoris sui nonnullos possessores
territant, et ab eis aliquid, quod publice non jubetur,
extorquent: ita nonnunquam mali christiani, vel schismatici,
vel haeretici per nomen Christi aut verba
aut sacramenta christiana exigunt aliquid a potestatibus,
quibus honori Christi cedere indictum est. Cum
autem malis jubentibus cedunt, voluntate ad seducendos
homines cedunt, quorum errore laetantur.
Quapropter aliter magi faciunt miracula, aliter boni
christiani, aliter mali christiani: magi per privatos
contractus, boni christiani per publicam justitiam,
mali christiani per signa publicae justitiae. Nec mirum
est quod haec signa valent, cum ab eis adhibentur;
quando etiam cum usurpantur ab extraneis, qui
omnino suum nomen ad istam militiam non dederunt,
propter honorem tamen excellentissimi Imperatoris
valent. Ex quibus fuit ille, de quo discipuli Domino
nuntiaverunt, quod in nomine ejus ejiceret daemonia,
quamvis cum eis eum non sequeretur <note>(Id. IX, 49)</note>.
Cum autem non cedunt his signis hujusmodi potestates,
Deus ipse prohibet occultis modis, cum id justum
atque utile judicat. Nam nullo modo ulli spiritus
audent haec signa contemnere: contremiscunt enim
haec, ubicumque illa conspexerint. Sed nescientibus
hominibus aliud jubetur divinitus, vel ad confundendos
malos, cum eos oportet confundi; sicut de Scevae
filiis in Actibus Apostolorum legimus, quibus ait
immundus spiritus, <hi>Jesum scio, et Paulum novi:
<pb n="0093"/>
vos autem, qui estis <note>(Act. XIX, 14, 15)</note>
          </hi>? vel ad admonendos
bonos, ut proficiant in fide, atque ista non
jactanter, sed utiliter possint: vel ad discernenda
dona membrorum Ecclesiae; sicut Apostolus ait, <hi>Numquid omnes virtutes? numquid omnes habent dona
curationum 
 <note>(I Cor. XII, 30)</note>
          </hi>? Propter has igitur causas
plerumque, ut dictum est, nescientibus hominibus
jubetur divinitus, id est, ut his signis adhibitis hujusmodi
potestates voluntati hominum non obtemperent.</p>
        </div3>
<div3>
          <head>5.</head>
          <p>
 Ut autem mali bonis saepe temporaliter noceant,
potestatem in eos accipiunt, ad majorem bonorum
utilitatem, propter exercitationem patientiae. Itaque
anima christiana semper invigilet in tribulationibus
suis sequi voluntatem Domini sui, ne ordinationi Dei
resistendo acquirat sibi gravius judicium. Quod enim
ipse Dominus agens hominem Pontio Pilato dixit, hoc
et Job diabolo posset dicere: <hi>Non haberes in me potestatem,
nisi data esset tibi desuper <note>(Joan. XIX, 11)</note>
          </hi>.
Non ergo ejus voluntas cujus malitiae potestas in bonos
datur, sed ejus voluntas a quo haec potestas datur,
debet nobis esse charissima. <hi>Quoniam tribulatio
patientiam operatur, patientia probationem, probatio
vero spem, spes autem non confundit; quia charitas
Dei diffusa est in cordibus nostris per Spiritum sanctum
qui datus est nobis <note>(Rom. V, 3-5)</note>
          </hi>.
</p>
        </div3>
      </div1>

<div1>
        <head>LXXX. <hi>Adversus Apollinaristas.</hi> </head>
<div3>
          <head>1.</head>
          <p>
 Cum quidam haeretici, qui Apollinaristae ex Apollinari
quodam auctore suo dicti esse perhibentur, assererent
Dominum nostrum Jesum Christum, in quantum
homo fieri dignatus est, non habuisse humanam
mentem, inhaerentes eis nonnulli, et eos studiose audientes,
delectati sunt quidem ea perversitate, qua
ille hominem in Deo minuebat, dicens eum non habuisse
mentem, hoc est rationalem animam, qua
homo a pecoribus secundum animum differt. Sed cum
secum ipsi cogitarent, fatendum esse, si ita est, ut
unigenitus Dei Filius, Sapientia et Verbum Patris, per
quod facta sunt omnia, belluam quamdam cum figura
humani corporis suscepisse credatur; displicuerunt
sibi, non tamen ad correctionem, ut redirent
ad veritatis viam, totumque hominem a Sapientia Dei
susceptum esse confiterentur, nulla diminutione naturae:
sed ampliore usi audacia, ipsam etiam animam
totumque utile hominis alienantes ab eo, solam carnem
humanam eum suscepisse dixerunt, adhibentes
etiam testimonium ex Evangelio; imo illam sententiam
non intelligendo, perversi confligere audent adversus
catholicam veritatem, dicentes scriptum esse, <hi>Verbum caro factum est, et habitavit in nobis 
 <note>(Joan. I,
14)</note>
          </hi>. Sub his enim verbis ita Verbum volunt carni
esse copulatum atque concretum, ut nulla ibi non
solum mens, sed nec anima humana intersistat.</p>
        </div3>
<div3>
          <head>2.</head>
          <p>
 Quibus primo respondendum est, ideo sic esse
illud in Evangelio positum, quia usque ad visibilem
<pb n="0094"/>
carnem assumptio illa humanae naturae a Domino facta
est, atque in tota illa unitate susceptionis principaliter
Verbum est, extrema autem atque ultima caro.
Volens itaque Evangelista commendare pro nobis dejectionem
 humilitatis Dei, qui sese humiliaverit, et
quousque humiliaverit exprimens, Verbum carnemque
nominavit, praetermittens animae naturam, quae
Verbo inferior est, carne vero praestantior. Magis
enim commendat humilitatem, quia dictum est, <hi>Verbum
caro factum est;</hi> quam si diceretur, Verbum homo
factum est. Nam si nimis haec intuentur verba, potest
alius non minus perversus ex istis verbis ita calumniari
fidei nostrae, ut dicat ipsum Verbum conversum
et commutatum esse in carnem, et Verbum
esse destitisse; quia scriptum est, <hi>Verbum caro factum
est:</hi> sicut caro humana, cum fit cinis, non est
caro et cinis, sed ex carne cinis. Et secundum loquendi
modum consuetudinemque celebriorem, quidquid fit
quod non erat, desinit esse quod erat. Nec tamen ita
haec verba intelligimus; sed etiam ipsi nobiscum ita
intelligunt, ut manente Verbo quod est, ex eo quod
accepit formam servi, non ex eo quod in illam formam
aliqua mutatione conversum est, dictum sit, <hi>Verbum caro factum est.</hi> 
 Deinde si ubicumque caro
fuerit nominata et anima tacita, sic intelligendum est ut
anima ibi non esse credatur, nec illi habebunt animam,
de quibus dictum est, <hi>Et videbit omnis caro salutare
Dei <note>(Isai. XL, 5; Luc. III, 6)</note>
          </hi>; et illud in Psalmo, <hi>Exaudi preces meas; ad te omnis caro veniet 
 <note>(Psal.
LXIV, 3)</note>
          </hi>; et illud in Evangelio, <hi>Sicut dedisti ei potestatem
omnis carnis, ut omne quod dedisti ei, non
pereat, sed habeat vitam aeternam <note>(Joan. XVII, 2)</note>
          </hi>. Unde
intelligitur, solere homines per nominationem solius
carnis significari, ut secundum hanc locutionem
etiam illud possit intelligi; ut quod dictum est, <hi>Verbum
caro factum est,</hi> nihil sit dictum, nisi, Verbum
homo factum est. Sicut enim a parte totum plerumque
nominata sola anima homo intelligitur, sicut est illud, <hi>Tot animae descenderunt in Aegyptum 
 <note>(Gen. XLVI, 22,
27)</note>
          </hi>: sic rursus a parte totum, etiam nominata sola
carne homo intelligitur, sicut sunt ista quae posuimus.</p>
        </div3>
<div3>
          <head>3.</head>
          <p>
 Proinde, quemadmodum nos huic objectioni
eorum, quam ex Evangelio proponunt, ita respondemus,
ut nullus hominum ita desipiat, ut putet nos per
haec verba cogi ad credendum et confitendum, quod
Mediator Dei et hominum homo Christus Jesus <note>(I Tim.
II, 5)</note> animam humanam non habuit; sic quaero quomodo
ipsi respondeant tam manifestis objectionibus
nostris, quibus ostendimus per innumerabiles locos
evangelicae Scripturae narratum de illo ab Evangelistis,
quod in his affectionibus fuerit, quae sine anima
esse non possunt. Non enim ea profero, quae ipse Dominus
tam multa commemorat: <hi>Tristis est anima mea
usque ad mortem <note>(Matth. XXVI, 38)</note>
          </hi>; et, <hi>Potestatem habeo
ponendi animam meam, et iterum sumendi eam <note>(Joan. X, 18)</note>
          </hi>;
et, <hi>Majorem dilectionem nemo habet,
<pb n="0095"/>
quam ut animam suam ponat quis pro amicis suis <note>(Joan.
XV, 13)</note>
          </hi>: quae mihi pervicax contradictor potest dicere
figurate a Domino dicta; sicut multa in parabolis
eum locutum esse manifestum est. Nam etsi ista non
ita sunt, non tamen opus est pugnaciter agere, ubi
habemus Evangelistarum narrationes, per quas eum
et natum de Maria virgine cognovimus, et comprehensum
a Judaeis, et flagellatum, et crucifixum atque
interfectum, et sepultum in monumento; quae omnia sine
corpore intelligere facta nemo potest. Nec ficte aut figurate
accipienda quisquam vel dementissimus dixerit;
cum dicta sint ab eis qui res gestas, ut meminerant,
narraverunt. Sicut ergo ista corpus eum habuisse
testantur, sic eum indicant habuisse animam affectiones
illae, quae non possunt esse nisi in anima: quas
nihilominus eisdem Evangelistis narrantibus legimus.
Et miratus est Jesus <note>(Matth. VIII, 10)</note>, et iratus <note>(Joan.
XI, 15)</note>, et contristatus <note>(Marc. III, 5)</note>, et exhilaratus <note>(Joan. XI, 15)</note>,
et multa talia innumerabilia. Sicut
etiam illa quae conjuncta simul officia et corporis et
animae ostendunt: sicut sunt quod esurivit <note>(Matth.
IV, 2)</note>, quod dormivit <note>(Id. VIII, 24)</note>, quod fatigatus
ab itinere sedit <note>(Joan. IV, 6)</note>, et alia hujuscemodi.
Non enim possunt dicere; etiam in veteribus Libris
dictam esse iram Dei et laetitiam, et nonnullos hujus
generis motus, nec ideo tamen esse consequens ut
Deum habuisse animam credendum sit. Dicta sunt
enim illa propheticis imaginationibus, non narratoria
manifestatione. Nam et membra Dei dicta sunt, et
manus, et pedes, et oculi, et facies, et similia: et
quemadmodum ista non indicant eum habere corpus,
sic nec illa animam. Quemadmodum autem narratum
aliquid, ubi nominata sunt manus Christi et caput, et
caetera quae indicant ejus corpus; ita etiam quae de
animae affectionibus eodem narrationis tenore nominata
sunt, indicant ejus animam. Stultum est autem
credere narranti evangelistae quod manducaverit, et
non ei credere quod esurierit. Etsi enim non est consequens
ut omnis qui manducat esuriat; nam et angelum
legimus manducasse <note>(Gen. XVIII, 8, 9, et Tob.
XII, 19)</note>, sed esurisse non legimus: neque ut omnis
qui esurit manducet, si aut officio aliquo se cohibeat,
aut desit ei cibus facultasque manducandi: tamen
cum utrumque narrat evangelista <note>(Matth. IV, 2, et
IX, 11)</note>, utrumque credendum est; quia utrumque sicut
rerum gestarum index factum gestumque conscripsit.
Sicut autem quia manducavit, sine corpore intelligi
non potest; sic quia esurivit, sine anima fieri non potuit.</p>
        </div3>
<div3>
          <head>4.</head>
          <p>
 Nec illa nos terret inanis atque inepta calumnia,
qua invidiose resistentes aiunt: Ergo sub necessitate
positus fuit, si has affectiones animi veras habuit.
Facile quippe respondemus: Ergo sub necessitate
positus fuit, quia comprehensus, flagellatus, crucifixus
et mortuus est: ut tandem sine pertinacia, si volunt,
intelligant sic eum passiones animi, hoc est affectiones,
voluntate dispensationis, veras tamen, ut
placuit, suscepisse, quemadmodum passiones corporis
<pb n="0096"/>
eadem dispensationis voluntate sine ulla necessitate
suscepit. Quemadmodum nos non voluntate morimur,
sic et non voluntate nascimur: ille autem voluntate
utrumque, ut opportebat, exhibuit, et tamen
verissime exhibuit. Sicut ergo necessitatis nomine nec
nos nec illos quisquam avellit a fide verissimae passionis,
per quam corpus ejus ostenditur: sic et nos ipso nomine
necessitatis nemo deterret a fide verissimae affectionis,
per quam animam ejus agnoscimus; nec ipsos
debet deterrere a consentiendo catholicae fidei, si non
eos deterret exitiabilis pudor mutandae, quamvis falsae,
diu tamen et cum temeritate defensae sententiae.
</p>
        </div3>
      </div1>

<div1>
        <head>LXXXI. <hi>De Quadragesima et Quinquagesima.</hi> </head>
<div3>
          <head>1.</head>
          <p>
 Omnis sapientiae disciplina, quae ad homines erudiendos
pertinet, est Creatorem creaturamque dignoscere,
et illum colere dominantem, istam subjectam
fateri. Est autem creator Deus, ex quo omnia, per
quem omnia, in quo omnia <note>(Rom. XI, 36)</note>, et ideo
Trinitas, Pater et Filius et Spiritus sanctus. Creatura
vero partim est invisibilis, sicut anima; partim visibilis,
sicut corpus. Invisibili ternarius numerus tribuitur;
quare diligere Deum tripliciter jubemur, <hi>ex
toto corde, ex tota anima, et ex tota mente <note>(Matth. XXII,
37)</note>
          </hi>: corpori quaternarius numerus, propter evidentissimam
naturam ejus, id est, calidam et frigidam,
humidam et siccam. Universae ergo creaturae tribuitur
septenarius. Quapropter omnis disciplina dignoscens
et discernens Creatorem atque creaturam, denario numero
insinuatur: quae disciplina, quamdiu corporeis
motibus temporaliter significatur, credendo constat,
et rerum gestarum venientium atque transeuntium auctoritate
quasi lacte parvulos nutrit; ut idoneos faciat
contemplationi, quae non venit et transit, sed semper
manet: in qua quisque narratis sibi rebus divinitus
temporaliter pro salute hominum gestis, sive gerendis
quae adhuc futura praedicantur, si permanserit in fide
et promissa speraverit, et quae divina auctoritas praecipit
infatigabili charitate implere curaverit, recte
aget vitam hujus necessitatis et temporis, quae numero
quadragenario commendatur. Quoniam denarius numerus,
qui totam insinuat disciplinam, quater ductus,
id est, numero qui corpori tribuitur multiplicatus,
quia per motum corporalis administratio geritur,
qua dictum est fidem constare, quadragenarium numerum
conficit. Ita impetrat etiam stabilem et nullius
temporis indigentem sapientiam, quae denario
numero commendatur, ut ad quadraginta addantur decem;
quia et partes aequales quadragenarii numeri simul
ductae ad quinquaginta perveniunt. Partes autem
aequales habet quadragenarius numerus, primo quadraginta
in singulis, deinde viginti in binis, decem in
quaternis, octo in quinis, quinque in octonis, quatuor
in denis, duas in vicenis. Unum ergo et duo et quatuor
et quinque et octo et decem et viginti simul ducta
efficiunt quinquaginta. Quapropter sicut quadragenarius
numerus aequalibus suis partibus computatis
parit amplius denarium, et fit quinquagenarius: sic
<pb n="0097"/>
tempus fidei rerum pro salute nostra gestarum et gerendarum
cum aequitate vitae actum impetrat intellectum
stabilis sapientiae; ut non solum credendo, sed
etiam intelligendo disciplina firmetur.</p>
        </div3>
<div3>
          <head>2.</head>
          <p>
 Et ideo ea quae nunc est Ecclesia, quamvis filii
Dei simus, ante tamen quam appareat quid erimus,
in laboribus et afflictionibus agit, et in ea justus ex
fide vivit <note>(Rom. I, 17)</note>. <hi>Nisi</hi> enim <hi>credideritis,</hi> inquit, <hi>non intelligetis 
 <note>(Isai. VII, 9)</note>
          </hi>. Et hoc est tempus quo
ingemiscimus et dolemus, exspectantes redemptionem
corporis nostri <note>(Rom. VIII, 23)</note>, quod Quadragesima
celebratur. <hi>Scimus autem quoniam cum apparuerit, similes
ei erimus, quoniam videbimus eum sicuti est <note>(I Joan. III, 2)</note>
          </hi>:
cum addetur denarius quadragenario,
ut non solum credere quae pertinent ad fidem, sed
etiam perspicuam veritatem intelligere mereamur.
Talis Ecclesia, in qua nullus erit moeror, nulla permixtio
malorum hominum, nulla iniquitas, sed laetitia
et pax et gaudium, Quinquagesimae celebratione praefiguratur.
Propterea, posteaquam Dominus noster resurrexit
a mortuis, quadraginta diebus peractis cum
discipulis suis, eadem ipsa scilicet per hunc numerum
insinuata temporali dispensatione, quae ad fidem pertinet,
ascendit in coelum <note>(Act. I, 3, 9)</note>, et decem aliis
diebus peractis misit Spiritum sanctum <note>(Id. II, 1-4)</note>:
id est, ut non ad humana et temporalia, sed ad divina
et aeterna contuenda quodam amoris et charitatis spiramento
et incendio, quadragenario denarius adderetur.
Et ideo jam hoc totum, id est, quinquagenarius
numerus dierum, laetitiae celebratione, signandus est.</p>
        </div3>
<div3>
          <head>3.</head>
          <p>
 Haec autem duo tempora, id est, unum laboris et
sollicitudinis, alterum gaudii et securitatis, etiam retibus
missis in mare Dominus noster significat. Nam
ante passionem de reticulo dicitur misso in mare,
quia tantum piscium ceperunt, ut vix ad littus trahendo
perducerent, et ut retia rumperentur <note>(Luc. V,
6, 7)</note>. Non enim missa sunt in dexteram partem; habet
enim multos malos Ecclesia hujus temporis: neque
in sinistram; habet enim etiam bonos: sed passim,
ut permixtionem bonorum malorumque significaret.
Quod autem rupta sunt retia, charitate violata
multas haereses exiisse significat. Post resurrectionem
vero, cum vellet Ecclesiam futuri temporis praemonstrare,
ubi omnes perfecti atque sancti futuri sunt,
jussit mitti retia in dexteram partem; et capti sunt
ingentes pisces centum quinquaginta tres, mirantibus
discipulis quod cum tam magni essent, retia non sunt
disrupta <note>(Joan. XXI, 6, 11)</note>. Horum magnitudo magnitudinem
sapientiae justitiaeque significat; numerus
vero, ipsam disciplinam et temporali dispensatione et
aeterna regeneratione perfectam, quam diximus quinquagenario
numero commendari. Quia enim tunc non
erit opus corporalibus adjumentis, et animo continebitur
fides atque sapientia; quia animo ternarium numerum
tributum diximus, quinquaginta ducimus ter,
et fiunt centum quinquaginta; cui numero trinitas
additur, quia omnis illa perfectio in nomine Patris et
Filii et Spiritus sancti consecrata est: ita fiunt centum
quinquaginta tres, qui numerus piscium ad dexteram
<pb n="0098"/>
partem captorum invenitur.
</p>
        </div3>
      </div1>

<div1>
        <head>LXXXII. <hi>De eo quod scriptum est:</hi> Quem enim diligit Dominus, corripit; flagellat autem omnem filium quem recipit <note>(Hebr. XII, 6)</note>.</head>
<div3>
          <head>1.</head>
          <p>
 Multi murmurantes sub disciplina Dei, quaestionem
movent, cum vident justos saepe graves molestias
secundum hanc vitam pati: quasi propterea nihil eis
prosit quod Deo serviunt, quia vel communes labores,
atque indifferenter corporum atque damnorum et contumeliarum
caeterorumque omnium, quae mala mortales
putant, vel etiam caeteris ampliores patiuntur
propter verbum Dei atque justitiam, quae onerosa
peccantibus in ejus praedicatores tumultuosas seditiones
aut insidias aut odia concitat. Quibus respondetur,
quia si vita ista sola esset hominum, aut nihil
prodesse, aut etiam nocere justa vita non usquequaque
absurde videretur. Quanquam non defuerint qui justitiae
suavitatem et internum ejus gaudium cum corporalibus
omnibus laboribus et molestiis, quas genus
humanum pro conditione suae mortalitatis patitur,
cum omnibus etiam quae propter ipsam justitiam in
eos qui juste vivunt, injuriosissime cogitantur, ita
compensarent, ut sequestrata spe futurae vitae jucundius
et laetius prae amore veritatis torquerentur, quam
luxuriosi prae cupiditate ebrietatis epulentur.</p>
        </div3>
<div3>
          <head>2.</head>
          <p>
 Sed iis tamen qui putant injustum Deum, cum
justos in doloribus et laboribus vident, aut certe si
non audent injustum Deum dicere, vel res humanas
non curare arbitrantur, vel semel statuisse necessitates
fatorum, contra quas nec ipse aliquid facit, ne ordinem
rerum a se dispositum inconstantia turbare
credatur; aut aliquid aliud opinantur, quod Deus in
aliquo invalidus non possit a justis ista mala prohibere:
dicendum est nullam fuisse futuram justitiam
in hominibus, si res humanas non curaret Deus. Quia
omnis ista hominum justitia, quam et tenere animus
humanus recte faciendo potest, et peccando amittere,
non imprimeretur animae, nisi esset aliqua incommutabilis
justitia, quae integra inveniretur a justis, cum
ad eam converterentur; integra relinqueretur a peccantibus,
cum ab ejus lumine averterentur. Quae justitia
incommutabilis utique Dei est, nec eam porrigeret
ad illustrandos ad se conversos, si res humanas
non curaret. Si vero propterea gravia perpeti
justos sineret, quia contra ordinem rerum a se dispositum
nollet venire, nec ipse justus esset; non
quia dispositionem suam servare vult, sed quia ita
disposuit ipsum ordinem rerum, ut immeritis poenis
justi affligantur. In aliquo autem Deum esse invalidum
ad repellenda mala quae justi patiuntur, quisquis opinatur,
ideo desipit, quia non intelligit, sicut nefas est injustum
Deum dicere, ita nefas esse omnipotentem negare.</p>
        </div3>
<div3>
          <head>3.</head>
          <p>
 Quibus pro tempore susceptae quaestionis breviter
constitutis, quia et ipsum Deum et justum atque
omnipotentem esse, perniciosissimae iniquitatis est
<pb n="0099"/>
dubitare; nulla causa probabilior occurrit, cur justi
homines laborent plerumque in hac vita, nisi quia
hoc eis expedit. Alia est enim quae nunc est justitia
hominum ad recipiendam sempiternam salutem, alia
tunc in paradiso constituti hominis esse debuit ad retinendam
et non amittendam eamdem sempiternam
salutem. Sicut enim justitia Dei est utilia praecipere,
et inobedientibus poenas, obedientibus autem praemia
distribuere; ita justitia est hominis, praeceptis utilibus
obedire. Sed quoniam sic est in animo beatitudo,
ut in corpore sanitas: quemadmodum in ipso corpore
alia praecipitur medicina, ne bona valetudo amittatur,
alia vero, ut amissa recuperetur; sic in toto statu
hominis, alia tunc praecepta data sunt, ne amitteret
immortalitatem, alia nunc praecipiuntur, ut eam
recipiat. Et sicut in valetudine corporis, si quis
praeceptis medici, quibus eadem bona valetudo custodienda
est, non obtemperando in aliquem morbum
inciderit, accipit alia praecepta ut sanari possit; quae
saepe non sufficiunt, si talis est morbus, nisi adhibeantur
a medico quaedam adjutoria, plerumque aspera
et dolores importantia, quae tamen valent ad recuperandam
salutem; unde fit ut homo, quamvis jam obtemperans
medico, patiatur tamen adhuc dolores,
non solum de ipso morbo nondum sanato, verum
etiam de adjutorio medicinae: ita homo per peccatum
lapsus in hujus vitae morbidam et calamitosam mortalitatem,
quia primo praecepto obtemperare noluit,
quo sempiternam custodiret ac teneret salutem, secunda
praecepta aeger accepit, quibus obtemperans
jam quidem non absurde dicitur juste vivere, sed
tamen molestias quas patitur, vel de ipso morbo nondum
sanato patitur, vel de adjutorio medicinae. Cui
adjutorio deputatur quod scriptum est, <hi>Quem enim
diligit Dominus, corripit; flagellat autem omnem filium
quem recipit.</hi> Qui vero non obtemperantes praeceptis
saluberrimis inique vivunt, augent etiam atque etiam
morbos suos: et aut ex ipsis patiuntur innumerabiles
miseriarum labores doloresque etiam in hac vita;
aut poenis quoque adhibitis, ut quod sanum non est,
tangatur et doleat, in quo malo sint, misericorditer
admonentur, ut ad medicinam conversi per gratiam
Dei sani fiant. Quae omnia si contempserint, id est
praecepta verborum et dolorum, justam post hanc
vitam sempiternam damnationem merebuntur. Ideoque
ille potest dicere injuste ista fieri, qui solam vitam
mortalem, quam nunc agimus, esse existimans,
quae divinitus praedicta sunt futura non credit, pensurus
<pb n="0100"/>
gravissima supplicia perseverantiae peccatorum
atque infidelitatis suae.
</p>
        </div3>
      </div1>

<div1>
        <head>LXXXIII. <hi>De conjugio, in eo quod Dominus ait:</hi> Si quis dimiserit uxorem suam, excepta causa fornicationis, <hi>etc. <note>(Matth. V, 32)</note>
          </hi>.</head>
<p>Si Dominus dimittendae conjugis solam causam fornicationis
admittit, et paganum conjugium dimitti
non prohibet, consequens est ut paganismus fornicatio
deputetur. Solam autem fornicationis causam
exceptam facere Dominum, cum de dimittenda conjuge
loquitur in Evangelio, manifestum est. Paganum
vero conjugium hinc non prohibetur dimitti,
quia cum Apostolus de hac re consilium daret, ut
fidelis volentem secum esse conjugem infidelem, non
dimittat, ait, <hi>Ego dico, non Dominus:</hi> ut Dominus
intelligatur, non quidem jubere ut dimittatur, ne contra
jussum ejus consilium dare videatur Apostolus,
sed tamen permittere; ut nemo in ea re jussionis necessitate
teneatur, sed consilii voluntate libere faciat.
Verumtamen si quisquam asserat solam illam fornicationem
Dominum admittere ad causam relinquendae
conjugis, quae vulgo dicitur fornicatio, id est quae
concubitu illicito perpetratur: hoc potest dicere, Dominum,
cum de hac re loqueretur, de utroque fideli
dixisse, et marito et uxore, ut si ambo fideles sint,
neutri liceat alterum relinquere, nisi causa fornicationis;
ubi non potest paganismus intelligi, quia uterque
fidelis est. Sic enim et Apostolus videtur distinguere,
cum ait: <hi>His autem qui in conjugio sunt praecipio,
non ego, sed Dominus, uxorem a viro non discedere;
quod si recesserit, manere innuptam, aut viro suo
reconciliari.</hi> Ubi etiam intelligitur quod si una illa
causa, qua sola relectio conjugii permittitur, mulier a
viro recesserit, innupta perseverare debet: aut si
se non continet, viro potius reconciliari vel correcto
vel certe tolerando, quam alteri nubere. Sequitur
autem, et dicit, <hi>Et vir uxorem non dimittat:</hi> breviter
eamdem formam intimans in viro, quam praecipiebat
in femina. Quibus ex praecepto Domini insinuatis ita
sequitur: <hi>Caeteris autem ego dico, non Dominus, Si
quis frater habet uxorem infidelem, et haec consentit habitare
cum illo, non dimittat illam: et mulier si habet
virum infidelem, et hic consentit habitare cum illa, non
dimittat virum <note>(I Cor. VII, 10-13)</note>
          </hi>. Ubi dat intelligi Dominum
de his locutum, ut neuter alterum dimitteret,
si fideles ambo essent.
</p>
</div1>
</body>
  </text>
</TEI>