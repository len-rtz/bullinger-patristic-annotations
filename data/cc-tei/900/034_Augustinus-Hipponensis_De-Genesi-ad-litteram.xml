<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De Genesi ad litteram</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 34</title>
           <idno>AugHip.DeGeAdL</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> Expenditur initium Geneseos, cap. 1, vers. 1: <hi>In principio fecit Deus coelum et terram:</hi> usque ad vers. 5: <hi>Et vocavit Deus lucem diem,</hi> etc.</head>

<div2>
          <head>CAPUT PRIMUM.-- <hi>In Scriptura quid considerandum.</hi> </head>
<div3>
            <head>1.</head>
            <p>
 Omnis divina Scriptura bipartita est, secundum
<pb n="0246"/>
id quod Dominus significavit, dicens, scribam eruditum
in regno Dei similem esse patrifamilias proferenti
<pb n="0247"/>
de thesauro suo nova et vetera <note>(Matth. XIII, 52)</note>, quae
duo etiam Testamenta dicuntur. In Libris autem
omnibus sanctis intueri oportet quae ibi aeterna intimentur,
quae facta narrentur, quae futura praenuntientur,
quae agenda praecipiantur vel moneantur. In narratione
ergo rerum factarum quaeritur utrum omnia
secundum figuratum tantummodo intellectum accipiantur,
an etiam secundum fidem rerum gestarum
asserenda et defendenda sint. Nam non esse accipienda
figuraliter, nullus christianus dicere audebit,
attendens Apostolum dicentem, <hi>Omnia autem haec in
figura contingebant illis <note>(I Cor. X, 11)</note>
            </hi>: et illud quod
in Genesi scriptum est, <hi>Et erunt duo in carne una <note>(Gen. II, 24)</note>
            </hi>,
magnum sacramentum commendantem
in Christo et in Ecclesia <note>(Ephes. V, 32)</note>.</p>
          </div3>
<div3>
            <head>2.</head>
            <p>
 Si ergo utroque modo illa Scriptura scrutanda
est, quaeramus quomodo dictum est praeter allegoricam
significationem, <hi>In principio fecit Deus coelum
et terram:</hi> utrum in principio temporis; an quia primo
omnium facta sint; an in principio, quod est Verbum
Dei unigenitus Filius. Et quomodo possit ostendi
Deum sine ulla sui commutatione operati mutabilia
et temporalia. Et quid significetur nomine coeli et
terrae; utrum spiritualis corporalisque creatura coeli
et terrae vocabulum acceperit, an tantummodo corporalis:
ut in hoc libro de spirituali tacuisse intelligatur,
atque ita dixisse coelum et terram, ut omnem
creaturam corpoream superiorem atque inferiorem
significare voluerit. An utriusque informis materia
dicta est coelum et terra: spiritualis videlicet vita,
sicuti esse potest in se, non conversa ad Creatorem;
tali enim conversione formatur atque perficitur; si
autem non convertatur, informis est: corporalis autem
si possit intelligi per privationem omnis corporeae
qualitatis, quae apparet in materia formata, cum
jam sunt species corporum, sive visu, sive alio quolibet
sensu corporis perceptibiles.</p>
          </div3>
<div3>
            <head>3.</head>
            <p>
 An coelum intelligendum est creatura spiritualis,
ab exordio quo facta est, perfecta illa et beata
semper: terra vero, corporalis materies adhuc imperfecta;
quia <hi>terra,</hi> inquit, <hi>erat invisibilis et incomposita,
et tenebrae erant super abyssum;</hi> quibus verbis videtur
informitatem significare substantiae corporalis? An
utriusque informitas his etiam posterioribus verbis
significatur: corporalis quidem eo quod dictum est, <hi>Terra erat invisibilis et incomposita:</hi> 
 spiritualis autem
eo quod dictum est, <hi>Tenebrae erant super abyssum;</hi> ut
translato verbo tenebrosam abyssum intelligamus naturam
vitae informem, nisi convertatur ad Creatorem:
quo solo modo formari potest, ut non sit abyssus;
et illuminari, ut non sit tenebrosa? Et quomodo dictum
est, <hi>Tenebrae erant super abyssum?</hi> an quia non
erat lux? quae si esset, utique superesset, et tanquam
superfunderetur: quod tunc fit in creatura spirituali,
cum convertitur ad incommutabile atque incorporale
lumen, quod Deus est.
</p>
          </div3>
        </div2>

<div2>
          <head>CAPUT II.-- <hi>Quomodo dixit Deus,</hi> Fiat lux; <hi>an per creaturam, an per aeternum Verbum.</hi> </head>
<div3>
            <head>4.</head>
            <p>
 Et quomodo dixit Deus, <hi>Fiat lux?</hi> utrum temporaliter,
<pb n="0248"/>an in Verbi aeternitate? Et si temporaliter,
utique mutabiliter; quomodo ergo possit intelligi hoc
dicere Deus, nisi per creaturam; ipse quippe est
incommutabilis? Et si per creaturam dixit Deus, <hi>Fiat
lux;</hi> quomodo est prima creatura lux, si erat jam
creatura, per quam Deus diceret, <hi>Fiat lux?</hi> An non
est lux prima creatura; quia jam dictum erat, <hi>In
principio fecit Deus coelum et terram;</hi> et poterat per
coelestem creaturam vox fieri temporaliter atque mutabiliter,
qua diceretur, <hi>Fiat lux?</hi> Quod si ita est,
corporalis lux facta est ista, quam corporeis oculis
cernimus, dicente Deo per creaturam spiritualem,
quam Deus jam fecerat, cum in principio fecit Deus
coelum et terram, <hi>Fiat lux;</hi> eo modo quo per talis
creaturae interiorem et occultum motum divinitus
diei potuit, <hi>Fiat lux.</hi> </p>
          </div3>
<div3>
            <head>5.</head>
            <p>
 An etiam corporaliter sonuit vox dicentis Dei, <hi>Fiat lux;</hi> 
 sicut corporaliter sonuit vox dicentis Dei, <hi>Tu es Filius meus dilectus 
 <note>(Matth. III, 17)</note>
            </hi>: et hoc per
creaturam corporalem, quam fecerat Deus, cum in
principio fecit coelum et terram, antequam fieret lux,
quae in hac sonante voce facta est? Et si ita est, qua
lingua sonuit ista vox, dicente Deo, <hi>Fiat lux;</hi> quia
nondum erat linguarum diversitas, quae postea facta
est in aedificatione turris post diluvium <note>(Gen. XI, 7)</note>?
Quaenam lingua erat una et sola, qua Deus locutus
est, <hi>Fiat lux?</hi> et quis erat quem oportebat audire,
atque intelligere, ad quem vox hujusmodi proferretur?
An haec absurda carnalisque cogitatio est atque
suspicio?</p>
          </div3>
<div3>
            <head>6.</head>
            <p>
 Quid ergo dicemus? An id quod intelligitur in
sono vocis, cum dicitur, <hi>Fiat lux,</hi> non autem ipse
corporeus sonus, hoc bene accipitur esse vox Dei? et
utrum hoc ipsum ad naturam pertineat Verbi ejus, de
quo dicitur, <hi>In principio erat Verbum, et Verbum erat
apud Deum, et Deus erat Verbum?</hi> Cum enim de illo
dicitur, <hi>Omnia per ipsum facta sunt <note>(Joan. I, 1, 3)</note>
            </hi>;
satis ostenditur et lux per ipsum facta, cum dixit
Deus, <hi>Fiat lux.</hi> Quod si ita est, aeternum est quod
dixit Deus, <hi>Fiat lux;</hi> quia Verbum Dei Deus apud
Deum, Filius unicus Dei, Patri coaeternus est: quamvis
Deo hoc in aeterno Verbo dicente creatura temporalis
facta sit. Cum enim verba sint temporis, cum
dicimus, Quando, et aliquando; aeternum tamen est
in Verbo Dei, quando fieri aliquid debeat: et tunc fit
quando fieri debuisse in illo Verbo est, in quo non
est quando et aliquando, quoniam totum illud Verbum
aeternum est.
</p>
          </div3>
        </div2>

<div2>
          <head>CAPUT III.-- <hi>Quid sit lux illa. Curve non dictum, Fiat coelum, etc., sicut,</hi> Fiat lux. <hi>Responsio prima.</hi> </head>
<div3>
            <head>7.</head>
            <p>
 Et quid est lux ipsa quae facta est? utrum spirituale
quid, an corporale? Si enim spirituale, potest
ipsa esse prima creatura, jam hoc dicto perfecta, quae
primo coelum appellata est, cum dictum est, <hi>In principio
fecit Deus coelum et terram:</hi> ut quod <hi>dixit Deus,
Fiat lux; et facta est lux,</hi> eam revocante ad se Creatore,
<pb n="0249"/>
conversio ejus facta atque illuminata intelligatur.</p>
          </div3>
<div3>
            <head>8.</head>
            <p>
 Et cur ita dictum est, <hi>In principio fecit Deus
coelum et terram;</hi> et non dictum est, In principio dixit
Deus, Fiat coelum et terra; et facta sunt coelum et
terra: sicut de luce narratur, <hi>Dixit Deus, Fiat lux;
et facta est lux?</hi> Utrum prius universaliter nomine
coeli et terrae comprehendendum erat et commendandum
quod fecit Deus; et deinde per partes exsequendum,
quomodo fecit, cum per singula dicitur, <hi>Dixit
Deus;</hi> id est, quia per Verbum suum fecit, quidquid
fecit?
</p>
          </div3>
        </div2>

<div2>
          <head>CAPUT IV.-- <hi>Altera responsio ad superiorem quaestionem.</hi> </head>
<div3>
            <head>9.</head>
            <p>
 An cum primum fiebat informitas materiae sive
spiritualis sive corporalis, non erat dicendum, <hi>Dixit
Deus, Fiat;</hi> quia formam Verbi semper Patri cohaerentis,
quo sempiterne dicit Deus omnia, neque sono
vocis neque cogitatione tempora sonorum volvente,
sed coaeterna sibi luce a se genitae Sapientiae, non
imitatur imperfectio, cum dissimilis ab eo quod summe
ac primitus est, informitate quadam tendit ad
nihilum; sed tunc imitatur Verbi formam, semper
atque incommutabiliter Patri cohaerentem, cum et
ipsa pro sui generis conversione ad id quod vere ac
semper est, id est ad creatorem suae substantiae, formam
capit, et fit perfecta creatura: ut in eo quod
Scriptura narrat, <hi>Dixit Deus, Fiat,</hi> intelligamus Dei
dictum incorporeum in natura Verbi ejus coaeterni
revocantis ad se imperfectionem creaturae, ut non sit
informis, sed formetur secundum singula quae per ordinem
exsequitur? In qua conversione et formatione,
quia pro suo modo imitatur Deum Verbum, hoc est
Dei Filium semper Patri cohaerentem, plena similitudine
et essentia pari, qua ipse et Pater unum sunt <note>(Joan. X, 30)</note>;
non autem imitatur hanc Verbi formam,
si aversa a Creatore, informis et imperfecta remaneat:
propterea Filii commemoratio non ita fit quia
Verbum, sed tantum quia principium est, cum dicitur, <hi>In principio fecit Deus coelum et terram;</hi> 
 exordium
quippe creaturae insinuatur adhuc in informitate
imperfectionis: fit autem Filii commemoratio, quod
etiam Verbum est, eo quod scriptum est, <hi>Dixit Deus,
Fiat;</hi> ut per id quod principium est, insinuet exordium
creaturae existentis ab illo adhuc imperfectae; per id
autem quod Verbum est, insinuet perfectionem creaturae
revocatae ad eum, ut formaretur inhaerendo
Creatori, et pro suo genere imitando formam sempiterne
atque incommutabiliter inhaerentem Patri, a quo
statim hoc est quod ille.
</p>
          </div3>
        </div2>

<div2>
          <head>CAPUT V.-- <hi>Informem esse creaturam intellectualem, nisi perficiatur conversa ad divinum Verbum. Spiritus sanctus cur super aquam ferri dictus est antequam narraretur dixisse Deum,</hi> Fiat lux.</head>
<div3>
            <head>10.</head>
            <p>
 Non enim habet informem vitam Verbum
Filius, cui non solum hoc est esse quod vivere,
sed etiam hoc est vivere, quod est sapienter ac
beate vivere. Creatura vero, quanquam spiritualis
et intellectualis vel rationalis, quae videtur esse illi
<pb n="0250"/>
Verbo propinquior, potest habere informem vitam;
quia non sicut hoc est ei esse quod vivere, ita hoc
vivere quod sapienter ac beate vivere. Aversa enim
a Sapientia incommutabili, stulte ac misere vivit, quae
informitas ejus est. Formatur autem conversa ad incommutabile
lumen Sapientiae, Verbum Dei. A quo
enim exstitit ut sit utcumque ac vivat, ad illum convertitur
ut sapienter ac beate vivat. Principium quippe
creaturae intellectualis est aeterna Sapientia; quod
principium manens in se incommutabiliter, nullo
modo cessat occulta inspiratione vocationis loqui ei
creaturae cui principium est, ut convertatur ad id ex
quo est, quod aliter formata ac perfecta esse non possit.
Ideoque interrogatus quis esset, respondit: <hi>Principium,
quia et loquor vobis <note>(Joan. VIII, 25)</note>
            </hi>.</p>
          </div3>
<div3>
            <head>11.</head>
            <p>
 Quod autem Filius loquitur. Pater loquitur,
quia Patre loquente dicitur Verbum, quod Filius
est, aeterno more, si more dicendum est, loquente
Deo Verbum coaeternum. Inest enim Deo benignitas
summa, et sancta et justa; et quidem
non ex indigentia, sed ex beneficentia veniens amor
in opera sua. Propterea priusquam scriberetur, <hi>Dixit
Deus, Fiat lux;</hi> praecessit Scriptura dicens, <hi>Et
Spiritus Dei superferebatur super aquam.</hi> Quia sive
aquae nomine appellare voluit totam corporalem materiam,
ut eo modo insinuaret unde facta et formata
sint omnia, quae in suis generibus jam dignoscere
possumus, appellans aquam, quia ex humida natura
videmus omnia in terra per species varias formari
atque concrescere; sive spiritualem vitam quamdam
ante formam conversionis quasi fluitantem: superferebatur
utique Spiritus Dei; quia subjacebat
scilicet bonae voluntati Creatoris, quidquid illud erat
quod formandum perficiendumque inchoaverat: ut
dicente Deo in Verbo suo, <hi>Fiat lux;</hi> in bona voluntate,
hoc est in beneplacito ejus pro modulo sui generis
maneret quod factum est; et ideo rectum est,
quod placuerit Deo, Scriptura dicente, <hi>Et facta est
lux; et vidit Deus lucem quia bona est.</hi> 
</p>
          </div3>
        </div2>

<div2>
          <head>CAPUT VI.-- <hi>Trinitas insinuata cum in inchoatione, tum in perfectione creaturae.</hi> </head>
<div3>
            <head>12.</head>
            <p>
 Ut quemadmodum in ipso exordio inchoatae
creaturae, quae coeli et terrae nomine, propter id quod
de illa perficiendum erat, commemorata est, Trinitas
<pb n="0251"/>
insinuatur Creatoris (nam dicente Scriptura, <hi>In principio
fecit Deus coelum et terram;</hi> intelligimus Patrem
in Dei nomine, et Filium in principii nomine, qui non
Patri, sed per seipsum creatae primitus ac potissimum
spirituali creaturae, et consequenter etiam universae
creaturae principium est: dicente autem Scriptura, <hi>Et Spiritus Dei ferebatur super aquam,</hi> 
 completam
commemorationem Trinitatis agnoscimus); ita et
in conversione atque perfectione creaturae, ut rerum
species digerantur, eadem Trinitas insinuetur: Verbum
Dei scilicet, et Verbi generator, cum dicitur, <hi>Dixit Deus;</hi> 
 et sancta bonitas, in qua Deo placet quidquid
ei pro suae naturae modulo perfectum placet, cum
dicitur, <hi>Vidit Deus quia bonum est.</hi> 
</p>
          </div3>
        </div2>

<div2>
          <head>CAPUT VII.-- <hi>Spiritus Dei cur dictus est superferri super aquam.</hi> </head>
<div3>
            <head>13.</head>
            <p>
 Sed cur commemorata prius quamvis imperfecta
creatura, postea commemoratur Spiritus Dei, prius
dicente Scriptura, <hi>Terra autem erat invisibilis et incomposita,
et tenebrae erant super abyssum</hi>; ac deinde inferente, <hi>Et Spiritus Dei superferebatur super aquam?</hi> 
An quoniam egenus atque indigus amor ita diligit, ut
rebus quas diligit, subjiciatur; propterea cum commemoraretur
Spiritus Dei, in quo sancta ejus benevolentia
dilectioque intelligitur, superferri dictus est,
ne facienda opera sua per indigentiae necessitatem
potius quam per abundantiam beneficentiae Deus amare
putaretur? Cujus rei memor Apostolus dicturus de
charitate, super eminentem viam demonstraturum se
ait <note>(I Cor. XII, 31)</note>: et in alio loco, <hi>Supereminentem,</hi> 
inquit, <hi>scientiae charitatem Christi <note>(Ephes. III, 19)</note>
            </hi>. Cum
ergo sic oporteret insinuari Spiritum Dei, ut superferri
diceretur, commodius factum est ut prius insinuaretur
aliquid inchoatum, cui superferri diceretur;
non enim loco, sed omnia superante ac praecellente
potentia.
</p>
          </div3>
        </div2>

<div2>
          <head>CAPUT VIII.-- <hi>Dei amor in creaturas praestat eis ut sint, et ut maneant.</hi> </head>
<div3>
            <head>14.</head>
            <p>
 Ita etiam rebus ex illa inchoatione perfectis
atque formatis, <hi>vidit Deus quia bonum est:</hi> placuit enim
quod factum est, in ea benignitate qua placuit ut
fieret. Duo quippe sunt propter quae amat Deus creaturam
suam; ut sit, et ut maneat. Ut esset ergo quod
maneret, <hi>Spiritus Dei superferebatur super aquam;</hi> ut
autem maneret, <hi>Vidit Deus quia bonum est.</hi> Et quod de
luce dictum est, hoc de omnibus. Manent enim quaedam
supergressa omnem temporalem volubilitatem
in amplissima sanctitate sub Deo; quaedam vero secundum
sui temporis modos, dum per decessionem
successionemque rerum saeculorum pulchritudo contexitur.
</p>
          </div3>
        </div2>

<div2>
          <head>CAPUT IX.-- <hi>Utrum in tempore dictum sit,</hi> Fiat lux, <hi>an sine tempore.</hi> </head>
<div3>
            <head>15.</head>
            <p>
 Quod ergo dixit Deus, <hi>Fiat lux; et facta est
lux,</hi> in aliquo die dixit, an ante omnem diem? Si
enim Verbo sibi coaeterno dixit, hoc utique intemporaliter
<pb n="0252"/>
dixit: si vero temporaliter dixit, non Verbo
sibi coaeterno, sed per aliquam dixit creaturam temporalem;
ac per hoc non erit prima creatura lux, quia
jam erat per quam temporaliter diceretur, <hi>Fiat lux.</hi> 
Atque illud ante omnem diem fecisse intelligitur, quod
dictum est, <hi>In principio fecit Deus coelum et terram;</hi> 
ut coeli nomine intelligatur spiritualis jam facta et
formata creatura, tanquam coelum coeli hujus, quod
in corporibus summum est. Secundo enim die factum
est firmamentum, quod rursus coelum appellavit.
Terrae autem nomine invisibilis et incompositae, ac
tenebrosa abysso, imperfectio corporalis substantiae
significata est, unde temporalia illa fierent, quorum
prima esset lux.</p>
          </div3>
<div3>
            <head>16.</head>
            <p>
 Quomodo autem per creaturam, quam fecit
ante tempora, dici potuit temporaliter, <hi>Fiat lux,</hi> invenire
difficile est. Sono enim vocis non intelligimus
dictum: nam quidquid tale est, corporeum est. An ex
illa imperfectione substantiae corporalis fecit aliquam
vocem corpoream, per quam sonaret, <hi>Fiat lux?</hi> Ergo
aliquod vocale corpus ante lucem creatum atque formatum
est. Sed si ita est, jam erat tempus, per quod
vox curreret, sonorumque spatia sibi succedentia
praeterirent. Quod si jam erat tempus antequam fieret
lux, in quo tempore fieret vox quae resonaret, <hi>Fiat
lux;</hi> ad quem diem pertinebat illud tempus? Unus
enim dies, idemque primus ille numerari incipit, quo
facta est lux. An ad ipsum diem pertinet totum spatium
temporis, et quo factum est vocale corpus, per
quod sonaret, <hi>Fiat lux,</hi> et quo facta est ipsa lux? Sed
omnis talis vox propter audientis corporalem sensum
a loquente profertur; ita enim factus est, ut percusso
aere sentiat. Numquid itaque talem habebat auditum
illud quidquid erat invisibile et incompositum, cui sic
Deus per onaret ac diceret, <hi>Fiat lux?</hi> Abscedat itaque
haec ab animo cogitantis absurditas.</p>
          </div3>
<div3>
            <head>17.</head>
            <p>
 Utrum ergo spiritualis motus, sed tamen temporalis
erat, quo dictum intelligimus, <hi>Fiat lux,</hi> expressus
ab aeterno Deo per Verbum coaeternum in creatura
spirituali, quam jam fecerat, cum dictum est, <hi>In
principio fecit Deus coelum et terram,</hi> id est in illo coelo
coeli? an et ista locutio non tantum sine aliquo sono,
sed etiam sine ullo temporali motu spiritualis creaturae,
in ejus mente atque ratione fixa quodammodo a
Verbo Patri coaeterno, et quodammodo impressa intelligitur,
secundum quam moveretur, et ad speciem
converteretur inferior illa tenebrosa imperfectio naturae
corporeae, et fieret lux? Sed multum est ac difficillimum
capere quomodo dicatur, Deo non temporaliter
jubente, neque id temporaliter audiente creatura,
quae contemplatione veritatis omnia tempora
excedit, sed intellectualiter sibimet impressas ab incommutabili
Dei Sapientia rationes, tanquam intelligibiles
locutiones, in ea quae infra sunt transmittente,
fieri temporales motus in rebus temporalibus vel formandis
vel administrandis. Si autem lux, quae primum
dicta est ut fiat, et facta est, etiam primatum creaturae
<pb n="0253"/>
tenere intelligenda est, ipsa est intellectualis vita; quae
nisi ad Creatorem illuminanda converteretur, fluitaret
informiter. Cum autem conversa et illuminata
est, factum est quod in Verbo Dei dictum est, <hi>Fiat lux.</hi> 
</p>
          </div3>
        </div2>

<div2>
          <head>CAPUT X.-- <hi>Quomodo dies unus peractus fuit, sive in creatione sive post creationem lucis. Primus explicandi modus improbatur. Secundus dicendi modus difficultatibus implicatur.</hi> </head>
<div3>
            <head>18.</head>
            <p>
 Verumtamen quemadmodum sine tempore dictum
est, quia in Verbum Patri coaeternum non cadit
tempus; utrum ita etiam sine tempore factum sit,
quisquam forsitan quaerat. Sed quomodo potest hoc
intelligi, cum facta luce et divisa a tenebris, et inditis
diei noctisque vocabulis, dicat Scriptura, <hi>Facta est
vespera, et factum est mane dies unus?</hi> Unde videtur
illud opus Dei factum per spatium diei, quo peracto
ad vesperam ventum est, quod est noctis initium.
Itemque peracto nocturno spatio completus est totus
dies, ut mane fieret in alterum diem, in quo die Deus
aliud consequenter operaretur.</p>
          </div3>
<div3>
            <head>19.</head>
            <p>
 Imo vero idipsum permirabile est, cum Deus
nullo spatio syllabarum aeterna Verbi sui ratione
dixerit, <hi>Fiat lux;</hi> cur tanta mora facta sit lux, donec
diei spatium praeteriret, et vespera fieret. An forte
cito quidem lux facta est, sed mora diurni temporis in
eo consumi potuit, cum discerneretur a tenebris, atque
utrumque discretum suis vocabulis signaretur?
Mirum si et hoc vel tanta mora fieri potuit a Deo,
quanta dicitur a nobis. Discretio quippe lucis et tenebrarum
in ipso utique opere, cum lux fieret, consecuta
est: non enim lux esse potuit, nisi discerneretur
a tenebris.</p>
          </div3>
<div3>
            <head>20.</head>
            <p>
 Quod autem <hi>vocavit Deus lucem diem, et tenebras
noctem,</hi> quanta mora fieri poterat, etiam si hoc syllabatim
per sonum vocis egisset, nisi quanta et a nobis
dicitur, Lux vocetur dies, et tenebrae vocentur nox?
nisi forte quis ita desipiat, ut quia super omnia magnus
est Deus, putet ore Dei prolatas, quamvis paucissimas
syllabas, per totum diei spatium potuisse distendi.
Huc accedit, quia Verbo sibi coaeterno, id est
incommutabilis Sapientiae internis aeternisque rationibus,
non corporali sono vocis, <hi>vocavit Deus lucem
diem, et tenebras noctem.</hi> Rursum enim quaeritur, si
verbis quibus utimur vocavit, qua lingua vocaverit; et
quid opus erat sonis transeuntibus, ubi cujusquam
non erat corporalis ullus auditus: et non invenitur.</p>
          </div3>
<div3>
            <head>21.</head>
            <p>
 An dicendum est, quod cum cito peractum esset
hoc opus Dei, tamdiu stetit lux non succedente
nocte, donec diurnum spatium perageretur; et tamdiu
mansit nox luci succedens, donec spatium nocturni
temporis praeteriret, et mane fieret diei sequentis, uno
primoque transacto? Sed si hoc dixero, vereor ne
deridear et ab iis qui certissime cognoverunt, et ab iis
qui possunt facillime advertere quod eo tempore quo
nox apud nos est, eas partes mundi praesentia lucis
illustret, per quas sol ab occasu in ortum redit; ac
per hoc omnibus viginti quatuor horis non deesse per
circuitum gyri totius, alibi diem, alibi noctem. Numquidnam
ergo in parte aliqua posituri sumus Deum
<pb n="0254"/>
ubi ei vespera fieret, cum ab ea parte in aliam partem
lux abscederet? Nam et in libro qui appellatur Ecclesiastes,
ita scriptum est: <hi>Et oritur sol, et occidit sol,
et in locum suum ducitur</hi>; hoc est, in eum locum
unde ortus est. Sequitur enim, et dicit: <hi>Ipse oriens
illuc vadit ad austrum, et circuit ad aquilonem <note>(Eccle.
I, 5, 6)</note>
            </hi>. Australis ergo pars cum habet solem, nobis
dies est: cum autem ad aquilonis partem circumiens
pervenit, nobis nox est; non tamen in alia parte non
est dies, ubi praesentia solis est: nisi forte poeticis
figmentis cor inclinandum est, ut credamus solem
mari se immergere, atque inde lotum ex alia parte
mane surgere. Quanquam si ita esset, abyssus ipsa
praesentia solis illustraretur, atque ibi esset dies. Posset
enim et aquas illuminare, quando ab eis non posset
exstingui. Sed hoc monstruosum est suspicari.
Quid quod etiam sol nondum erat?</p>
          </div3>
<div3>
            <head>22.</head>
            <p>
 Quapropter si spiritualis lux primo die facta
est, numquidnam occidit, ut ei succederet nox? Si
autem corporalis, quaenam illa lux est, quam post occasum
solis videre non possumus, quia nec luna erat
adhuc, nec aliquae stellae? Aut si semper in ea parte
coeli est, in qua sol, ut non sit solis lux, sed quasi comes
ejus, eidem ita conjuncta, ut discerni dignoscique
non possit, ad eamdem reditur difficultatem solvendae
hujus quaestionis: quia et ista lux eodem modo
quo sol, tanquam comes ejus, ab occasu in ortum circumiens
redit; et est in alia parte mundi, quo tempore
pars ista in qua sumus, tenebrescit in noctem.
Ex quo cogit, quod absit, in una parte credere Deum
fuisse, quam partem lux ista desereret, ut posset ei
vespera fieri. An forte in ea parte lucem fecerat, in
qua facturus erat hominem; et ideo cum ab ipsa parte
lux discessisset, vespera facta dicitur, etiam cum in
alia parte lux illa esset, quae inde discesserat, mane
exortura peracto circuitu?
</p>
          </div3>
        </div2>

<div2>
          <head>CAPUT XI.-- <hi>De solis officio nova difficultas in superiore modo dicendi.</hi> </head>
<div3>
            <head>23.</head>
            <p>
 Utquid ergo factus est sol in potestatem diei <note>(Psal. CXXXV, 8)</note>,
qui luceret super terram, si lux illa
diei faciendo suffecerat, quae dies etiam vocata est?
An illa prior regiones superiores a terra longinquas
illustrabat, ut sentiri non posset in terris; atque ita
oportebat solem fieri, per quem dies inferioribus
mundi partibus appareret? Potest et hoc dici, auctum
esse fulgorem dici sole addito, ut per illam lucem minus
fulgens dies quam nunc est fuisse credatur.
Etiam hoc a quodam dictum scio, primum naturam
lucis inductam in opere Creatoris, cum dictum est, <hi>Fiat lux, et facta est lux;</hi> 
 postea vero cum de luminaribus
dicitur, quid ex ipsa luce factum sit fuisse commemoratum,
ordine dierum, quo visum est Creatori
cuncta esse facienda: quae natura lucis quo transierit
facta vespera, ut vicissim nox perageretur, nec ille
dixit, nec facile inveniri posse arbitror. Neque enim
exstinctam esse credendum est, ut nocturnae tenebrae
<pb n="0255"/>
succederent; et rursus accensam, ut mane fieret,
antequam hoc solis officio gereretur; quod a quarto
die coepisse fieri, eadem Scriptura testatur.
</p>
          </div3>
        </div2>

<div2>
          <head>CAPUT XII.-- <hi>Alia difficultas de successione trium dierum et noctium ante solis creationem. Congregatio aquarum quomodo facta.</hi> </head>
<div3>
            <head>24.</head>
            <p>
 Quod antequam fieret, quo circuitu sibi potuerint
tres dies noctesque succedere, lucis quae primo
facta est permanente natura, si lux corporalis tunc
facta intelligenda est, et invenire et explicare difficile
est. Nisi forte molem terrenam et aquosam, antequam
esset ab alterutro utrumque discretum, quod tertio
die factum scribitur, tenebras Deum appellasse quis
dixerit, propter crassiorem corpulentiam, quam lux
penetrare non poterat, vel propter obscurissimam
umbram tantae molis, quam necesse est ut ex altera
parte habeat corpus, si ex aliqua parte lux fuerit. Ad
quem locum enim cujuslibet corporis moles lucem
pervenire non sinit, in eo loco umbra est: quoniam
locus carens ea luce, qua illustraretur, nisi impediret
corpus oppositum, hoc totum est quod umbra dicitur.
Quae si pro mole corporis tam magna fuerit, ut occupet
spatium terrae, quantum ex altera parte dies occupat,
nox vocatur. Neque enim omnes tenebrae nox.
Nam et in speluncis amplis, in quarum abdita lux
irrumpere per oppositam molem non sinitur, sunt
utique tenebrae; quia lux non est ibi, totumque spatium
illud locus est carens luce: nec tamen tales tenebrae
acceperunt vocabulum noctis, sed illae quae in
eam partem terrae succedunt, unde removetur dies.
Sicut non omnis lux dies appellatur; nam et lunae lux
est, et siderum, et lucernarum, et coruscationum, et
quarumque rerum ita fulgentium: sed illa lux appellatur
dies, cui nox praecedenti recedentique succedit.</p>
          </div3>
<div3>
            <head>25.</head>
            <p>
 Sed si primaria lux illa undique terrae molem
circumfusa contexerat, sive staret, sive circumiret,
non erat ex qua parte admitteret noctem sibi succedere;
quia nusquam ipsa discedebat, ut ei faceret locum.
An ex una parte facta erat, ut ipsa circumiens,
etiam noctem ex alia parte consequenter circumire
permitteret? Cum enim totam terram adhuc aqua tegeret,
nihil impediebat ut aquosa et globosa moles
ex una parte faceret diem lucis praesentia, ex alia
noctem lucis absentia, quae in eam partem succederet
a tempore vespertino, ex qua lux in aliam declinaret.</p>
          </div3>
<div3>
            <head>26.</head>
            <p>
 Quo ergo congregatae sunt aquae, si totam terram
prius occupaverant? illae scilicet quae detractae sunt,
ut terra nudaretur, in quam partem congregatae sunt?
Si enim erat aliquid nudum terrae, quo congregarentur,
jam apparebat arida, nec totum abyssus occupabat.
Si autem totum texerant; quis erat locus quo
colligerentur, ut terrae ariditas appareret? Numquidnam
in altum congregatae sunt, sicut fit cum ad ventilandum
in area messis trita subrigitur, et congesta
in aggerem nudat locum quem diffusa contexerat?
Quis hoc dixerit, cum viderat usquequaque campos
maris aequabiliter fusos, qui etiam cum aquae fluctuantis
quidam velut montes eriguntur, sedatis rursus
<pb n="0256"/>
tempestatibus complanantur? Et si qua littora nudantur
latius, non potest dici nulla esse alia terrarum
spatia, quo accedat id quod aliunde decedit, unde in
cum locum ex quo recesserat, iterum accedat. Cum
autem totam omnino terram undosa natura cooperiret,
quo cederet, ut nudaret aliquas partes? An forte
rarior aqua velut nebula terras tegebat, quae congregatione
spissata est, ut ex multis eas partibus, in
quibus arida posset apparere, nudaret? Quanquam
et terra longe lateque subsidens, potuit alias partes
praebere concavas, quibus confluentes et corruentes
aquae reciperentur, et appareret arida ex his partibus,
unde humor abscederet.</p>
          </div3>
<div3>
            <head>27.</head>
            <p>
 Non est autem informis omni modo materies,
ubi etiam nebulosa species apparet:
</p>
          </div3>
        </div2>

<div2>
          <head>CAPUT XIII.-- <hi>Aqua et terra quando creatae.</hi> </head>
<p>Et ideo quaeri adhuc potest, quando Deus istas
conspicuas aquarum terrarumque species qualitatesque
creaverit; in nullo enim sex dierum hoc invenitur.
Itaque si hoc ante omnem diem fecit, sicut
ante istorum primorum dierum commemorationem
scriptum est, <hi>In principio fecit Deus coelum et terram;</hi> 
ut in terrae vocabulo intelligamus jam formatam terrenam
speciem superfusis aquis ista jam visibili specie
sui generis declaratis: ut in eo quod sequitur Scriptura
dicens, <hi>Terra autem erat invisibilis et incomposita,
et tenebrae erant super abyssum: et Spiritus Dei
superferebatur super aquas,</hi> nullam opinemur informitatem
materiae, sed terram et aquam sine luce,
quae nondum erat facta, suis jam notissimis qualitatibus
conditas: ut ideo terra invisibilis dicta intelligatur,
quod aquis cooperta non posset videri, etiamsi
esset qui posset videre; ideo vero incomposita, quia
nondum a mari distincta, et cincta littoribus, et suis
fetibus animalibusque decorata: si ergo ita est, cur
istae species, quae procul dubio corporales sunt, ante
omnem diem factae sunt? Cur non scriptum est, Dixit
Deus, Fiat terra, et facta est terra; item, Dixit Deus,
Fiat aqua; et facta est aqua; vel utrumque communiter,
si una quasi lege loci infimi continentur, Dixit
Deus, Fiat terra et aqua, et sic factum est?</p>
</div2>

<div2>
          <head>CAPUT IV.-- <hi>Ratio cur in primo versiculo Geneseos subintelligatur materia informis.</hi> </head>
<p>Cur non dictum est, cum hoc factum esset, Vidit
Deus, quia bonum est?</p>
<div3>
            <head>28.</head>
            <p>
 Haec enim consideratio suasit (quoniam manifestum
est omne mutabile ex aliqua informitate formari;
simulque illud et catholica fides praescribit, et
certissima ratio docet, nullarum naturarum materiam
esse potuisse, nisi ab omnium rerum non solum formatarum,
sed etiam formabilium inchoatore Deo atque
creatore, de qua etiam dicit ei quaedam Scriptura, <hi>Qui fecisti mundum ex materia informi 
 [Sap. XI, 18]</hi> 
hanc materiam illis verbis, quibus pro spirituali prudentia
tardioribus etiam lectoribus vel auditoribus
congrueret, fuisse commemoratam, quibus ante dierum
enumerationem dictum est, <hi>In principio fecit
Deus coelum et terram,</hi> etc., donec diceretur, <hi>Et dixit
<pb n="0257"/>
Deus,</hi> ut deinceps formatarum rerum ordo consequeretur.
</p>
          </div3>
        </div2>

<div2>
          <head>CAPUT XV.-- <hi>Materia origine, non tempore formam praecedit.</hi> </head>
<div3>
            <head>29.</head>
            <p>
 Non quia informis materia formatis rebus tempore
prior est, cum sit utrumque simul concreatum,
et unde factum est, et quod factum est. Sicut enim
vox materia est verborum, verba vero formatam vocem
indicant; non autem qui loquitur, prius emittit
informem vocem, quam possit postea colligere, atque
in verba formare: ita creator Deus non priore tempore
fecit informem materiam, et eam postea per
ordinem quarumque naturarum, quasi secunda consideratione
formavit; formatam quippe creavit materiam.
Sed quia illud unde fit aliquid, etsi non tempore,
tamen quadam origine prius est, quam illud quod
inde fit; potuit dividere Scriptura loquendi temporibus,
quod Deus faciendi temporibus non divisit. Si
enim quaeratur utrum vocem de verbis an de voce
verba faciamus; non facile quisquam ita tardo ingenio
reperitur, qui non potius verba fieri de voce respondeat:
ita quamvis utrumque simul qui loquitur faciat,
quid unde faciat, naturali attentione satis apparet.
Quamobrem, cum simul utrumque Deus fecerit, et
materiam quam formavit, et res in quas eam formavit,
et utrumque ab Scriptura dici oportuerit, nec
simul utrumque dici potuerit; prius illud unde aliquid
factum est, quam illud quod inde factum est, dici
debuisse quis dubitet? Quia etiam cum dicimus materiam
et formam, utrumque simul esse intelligimus,
nec utrumque simul possumus enuntiare. Sicut autem
in brevitate temporis contingit, cum duo ista verba
proferimus, ut alterum ante alterum proferamus: ita
in prolixitate narrationis alterum prius quam alterum
narrandum fuit, quamvis utrumque, ut dictum est,
simul fecerit Deus; ut quod sola origine prius est in
faciendo, etiam tempore prius sit in narrando: quia
duae res, quarum etiam altera nullo modo prior est,
nominari simul non possunt; quanto minus simul
narrari? Non itaque dubitandum est ita esse utcumque
istam informem materiam prope nihil, ut non sit
facta nisi a Deo, et rebus quae de illa factae sunt simul
concreata sit.</p>
          </div3>
<div3>
            <head>30.</head>
            <p>
 Sed si credibiliter dicitur eam significari illis
verbis, <hi>Terra autem erat invisibilis et incomposita, et
tenebrae erant super abyssum: et Spiritus Dei superferebatur
super aquam;</hi> ut excepto quod ibi positum est
de Spiritu Dei, caetera rerum quidem visibilium vocabula,
sed ad illam informitatem, ut tardioribus poterat,
insinuandam dicta intelligamus; quia haec duo
elementa, id est terra et aqua, ad aliquid faciendum
operantium manibus tractabiliora sunt caeteris, et
ideo congruentius istis nominibus illa insinuabatur
informitas.
</p>
          </div3>
        </div2>

<div2>
          <head>CAPUT XVI.-- <hi>Alia ratio explicandi quomodo dies et nox facta fuerit, emissione scilicet et contractione lucis, non probatur.</hi> </head>
<p>Si hoc ergo probabiliter dicitur, non erat aliqua
formata moles, quam lux ex una parte illustrans, ex
<pb n="0258"/>
altera faceret tenebras, unde posset nox die discedente
succedere.</p>
<div3>
            <head>31.</head>
            <p>
 Emissionem vero contractionemque lucis illius
si velimus diem noctemque intelligere, nec causam
videmus cur ita fieret. Non enim jam erant animalia,
quibus haec vicissitudo salubriter exhiberetur, et quibus
postmodum exortis per circuitum solis cernimus
exhiberi. Nec ullum occurrit exemplum, quo istam
emissionem contractionemque lucis, ut diei noctisque
vicissitudines fierent, probare possimus. Jactus
enim radiorum ex oculis nostris, cujusdam lucis quidem
est jactus; et contrahi potest, cum aerem, qui
est oculis nostris proximus, intuemur; et emitti, cum
ad eamdem rectitudinem, quae sunt longe posita attendimus:
nec sane cum contrahitur, omnino cernere
quae longe sunt desinit; sed certe obscurius,
quam cum in ea obtutus emittitur. Sed tamen ea lux
quae in sensu videntis est, tam exigua docetur, ut
nisi adjuvemur extranea luce, nihil videre possimus;
et quoniam discerni ab ea non potest, quo exemplo
demonstrari possit emissio in diem, et contractio
lucis in noctem, sicut dixi, reperire difficile est.
</p>
          </div3>
        </div2>

<div2>
          <head>CAPUT XVII.-- <hi>De spirituali tuce difficultas, quomodo in ea sit vespera et mane, divisioque a tenebris.</hi> </head>
<div3>
            <head>32.</head>
            <p>
 Si autem spiritualis lux facta est, cum dixit
Deus, <hi>Fiat lux;</hi> non illa vera Patri coaeterna intelligenda
est, per quam facta sunt omnia, et quae illuminat
omnem hominem; sed illa de qua dici potuit, <hi>Prior omnium creata est sapientia 
 <note>(Eccli. I, 4)</note>
            </hi>. Cum enim
aeterna illa et incommutabilis, quae non est facta, sed
genita Sapientia, in spirituales atque rationales creaturas,
sicut in animas sanctas se transfert <note>(Sap. VII,
27)</note>, ut illuminatae lucere possint; fit in eis quaedam
luculentae rationis affectio, quae potest accipi facta
lux, cum diceret Deus, <hi>Fiat lux:</hi> si jam erat creatura
spiritualis, quae nomine coeli significata est, in
eo quod scriptum est, <hi>In principio fecit Deus coelum et
terram;</hi> non corporeum coelum, sed coelum incorporeum
coeli corporei, hoc est, super omne corpus,
non locorum gradibus, sed naturae sublimitate praepositum.
Quo autem modo simul fieri potuit et quod
illuminaretur, et ipsa illuminatio, ac diverso tempore
narranda fuerit, paulo ante diximus, cum de
materia tractaremus.</p>
          </div3>
<div3>
            <head>33.</head>
            <p>
 Sed huic luci succedentem noctem, ut vespera
fieret, quo pacto intellecturi sumus? A tenebris vero
qualibus talis lux dividi potuit, dicente Scriptura, <hi>Et
divisit Deus inter lucem ac tenebras?</hi> Numquid jam
erant peccatores et stulti decidentes a lumine veritatis,
inter quos et in eadem luce permanentes divideret
Deus, tanquam inter lucem ac tenebras; et lucem
<pb n="0259"/>
vocans diem, ac tenebras noctem, ostenderet se non
operatorem peccatorum, sed ordinatorem distributione
meritorum? An hic dies totius temporis nomen
est, et omnia volumina saeculorum hoc vocabulo includit;
ideoque non dictus est primus, sed unus dies? <hi>Et facta est</hi> 
 enim <hi>vespera, et factum est,</hi> inquit, <hi>mane
dies unus:</hi> ut per hoc quod facta est vespera, peccatum
rationalis creaturae; quod autem factum est mane,
renovatio ejus significata videatur.</p>
          </div3>
<div3>
            <head>34.</head>
            <p>
 Sed haec allegoriae propheticae disputatio est,
quam non isto sermone suscepimus. Instituimus enim
de Scripturis nunc loqui secundum proprietatem rerum
gestarum, non secundum aenigmata figurarum. Ergo
ad rationem factarum conditarumque naturarum,
quomodo invenimus vesperam et mane in luce spirituali?
An divisio quidem lucis a tenebris, distinctio
est jam rei formatae ab informi; appellatio vero diei
et noctis, insinuatio distributionis est, qua significetur
nihil Deum inordinatum relinquere, atque ipsam
informitatem, per quam res de specie in speciem
modo quodam transeundo mutantur, non esse indispositam;
neque defectus profectusque creaturae,
quibus sibimet temporalia quaeque succedunt, sine
supplemento esse decoris universi? Nox enim odinatae
sunt tenebrae.</p>
          </div3>
<div3>
            <head>35.</head>
            <p>
 Propterea vero cum facta esset lux, dictum
est, <hi>Vidit Deus lucem, quia bona est;</hi> cum hoc posset
post omnia ejusdem diei dicere, id est, ut cum explicasset, <hi>Dixit Deus, Fiat lux; et facta est lux; Et
divisit Deus inter lucem et tenebras; Et vocavit Deus
lucem diem, et tenebras vocavit noctem;</hi> 
 tunc diceret, <hi>Et vidit Deus quia bonum est;</hi> 
 et deinceps annecteret, <hi>Et facta est vespera, et factum est mane;</hi> 
 sicut in aliis
operibus facit, quibus vocabula imponit. Hic ergo
propterea non ita fecit, quoniam a formata re ad hoc
distincta est illa informitas, ut non in ea finis esset,
sed adhuc formanda restaret per creaturas caeteras
jam corporales. Itaque si posteaquam distincta essent
illa divisione et vocabulis, tunc diceretur, <hi>Vidit Deus
quia bonum est;</hi> haec facta acciperemus significari,
quibus jam in suo genere nihil esset addendum. Quia
vero lucem solam ita perfecerat; <hi>Vidit Deus,</hi> inquit, <hi>lucem, quia bona est,</hi> 
 et divisione ac nominibus discrevit
a tenebris. Neque tunc dixit, <hi>Vidit Deus quia bonum
est;</hi> ad hoc enim erat informitas illa discreta,
ut adhuc inde alia formarentur. Namque ista nox quae
nobis notissima est (facit enim eam super terras solis
circuitus), quando per luminarium distributionem a
die dividitur, post ipsam divisionem diei et noctis
dicitur, <hi>Vidit Deus quia bonum est.</hi> Non enim haec
nox informis aliqua substantia erat, unde adhuc alia
formarentur, sed spatium loci plenum aere, carens
lumine diurno; cui utique nocti jam nihil addendum
<pb n="0260"/>
esset in genere suo, quo esset speciosior sive distinctior.
Vespera autem in toto illo triduo, antequam
fierent luminaria, consummati operis terminus non
absurde fortasse intelligitur; mane vero, tanquam
futurae operationis significatio.
</p>
          </div3>
        </div2>

<div2>
          <head>CAPUT XVIII.-- <hi>Quomodo Deus operatur.</hi> </head>
<div3>
            <head>36.</head>
            <p>
 Sed ante omnia meminerimus, unde jam multa
diximus, non temporalibus quasi animi sui aut corporis
motibus operari Deum, sicut operatur homo
vel angelus; sed aeternis atque incommutabilibus et
stabilibus rationibus coaeterni sibi Verbi sui, et quodam,
ut ita dixerim, fotu pariter coaeterni sancti
Spiritus sui. Nam et illud quod per graecam et latinam
linguam dictum est de Spiritu Dei, quod <hi>superferebatur
super aquas,</hi> secundum syrae linguae intellectum,
quae vicina est hebraeae, (nam hoc a quodam
docto christiano syro fertur expositum) non <hi>superferebatur,</hi> 
sed <hi>fovebat</hi> potius intelligi perhibetur. Nec sicut
foventur tumores aut vulnera in corpore aquis vel
frigidis vel calore congruo temperatis; sed sicut ova
foventur ab alitibus, ubi calor ille materni corporis
etiam formandis pullis quodammodo adminiculatur,
per quemdam in suo genere dilectionis affectum. Non
itaque per singulos dies istorum operum divinorum
tanquam temporales voces Dei carnaliter cogitemus.
Non enim ad hoc ipsa Dei Sapientia nostra infirmitate
suscepta venit ad colligendos sub alas suas filios Jerusalem,
quemadmodum gallina pullos suos <note>(Matth.
XXIII, 37)</note> ut semper parvuli simus; sed ut malitia
infantes, mente pueri esse desinamus <note>(I Cor. XIV, 20)</note>.</p>
          </div3>
<div3>
            <head>37.</head>
            <p>
 Et in rebus obscuris atque a nostris oculis remotissimis,
si qua inde scripta etiam divina legerimus,
quae possint salva fide qua imbuimur, alias atque alias
parere sententias; in nullam earum nos praecipiti affirmatione
ita projiciamus, ut si forte diligentius
discussa veritas eam recte labefactaverit, corruamus:
non pro sententia divinarum Scripturarum, sed pro
nostra ita dimicantes, ut eam velimus Scripturarum
esse, quae nostra est; cum potius eam quae Scripturarum
est, nostram esse velle debeamus.
</p>
          </div3>
        </div2>

<div2>
          <head>CAPUT XIX.-- <hi>In obscuris Scripturae locis nihil temere asserendum.</hi> </head>
<div3>
            <head>38.</head>
            <p>
 Ponamus enim in eo quod scriptum est, <hi>Dixit
Deus, Fiat lux; et facta est lux;</hi> alium sensisse lucem
corporalem factam, et alium spiritualem. Esse spiritualem
lucem in creatura spirituali, fides nostra non
dubitat: esse autem lucem corporalem coelestem,
aut etiam supra coelum, vel ante coelum, cui succedere
nox potuerit, tamdiu non est contra fidem, donec
veritate certissima refellatur. Quod si factum fuerit,
non hoc habebat divina Scriptura, sed hoc senserat
humana ignorantia. Si autem hoc verum esse certa
ratio demonstraverit, adhuc incertum erit utrum hoc
in illis verbis sanctorum Librorum scriptor sentiri
<pb n="0261"/>
voluerit, an aliud aliquid non minus verum. Quod si
caetera contextio sermonis non hoc eum voluisse probaverit,
non ideo falsum erit aliud, quod ipse intelligi
voluit; sed et verum, et quod utilius cognoscatur. Si
autem contextio Scripturae hoc voluisse intelligi scriptorem
non repugnaverit, adhuc restabit quaerere
utrum et aliud non potuerit. Quod si et aliud potuisse
invenerimus, incertum erit quidnam eorum ille voluerit:
et utrumque sentiri voluisse, non inconvenienter
creditur, si utrique sententiae certa circumtantia
suffragatur.</p>
          </div3>
<div3>
            <head>39.</head>
            <p>
 Plerumque enim accidit ut aliquid de terra,
de coelo, de caeteris mundi hujus elementis, de motu
et conversione vel etiam magnitudine et intervallis
siderum, de certis defectibus solis ac lunae, de circuitibus
annorum et temporum, de naturis animalium,
fruticum, lapidum, atque hujusmodi caeteris, etiam
non christianus ita noverit, ut certissima ratione vel
experientia teneat. Turpe est autem nimis et perniciosum
ac maxime cavendum, ut christianum de his
rebus quasi secundum christianas Litteras loquentem,
ita delirare quilibet infidelis audiat, ut, quemadmodum
dicitur, toto coelo errare conspiciens, risum tenere
vix possit. Et non tam molestum est, quod errans
homo deridetur, sed quod auctores nostri ab eis
qui foris sunt, talia sensisse creduntur, et cum magno
eorum exitio de quorum salute satagimus, tanquam
indocti reprehenduntur atque respuuntur. Cum enim
quemquam de numero Christianorum in ea re quam
optime norunt, errare deprehenderint, et vanam
sententiam suam de nostris Libris asserere; quo pacto
illis Libris credituri sunt, de resurrectione mortuorum,
et de spe vitae aeternae, regnoque coelorum, quando
de his rebus quas jam experiri, vel indubitatis numeris
percipere potuerunt, fallaciter putaverint esse
conscriptos? Quid enim molestiae tristitiaeque ingerant
prudentibus fratribus temerarii praesumptores, satis
dici non potest, cum si quando de prava et falsa opinione
sua reprehendi, et convinci coeperint ab eis
qui nostrorum Librorum auctoritate non tenentur,
ad defendendum id quod levissima temeritate et apertissima
falsitate dixerunt, eosdem Libros sanctos,
unde id probent, proferre conantur, vel etiam memoriter,
quae ad testimonium valere arbitrantur, multa
inde verba pronuntiant, non intelligentes neque quae
loquuntur, neque de quibus affirmant <note>(I Tim. I, 7)</note>.
</p>
          </div3>
        </div2>

<div2>
          <head>CAPUT XX.-- <hi>Genesim cur interpretetur sententias varias proferendo, non aliquam unam asserendo.</hi> </head>
<div3>
            <head>40.</head>
            <p>
 Ad hoc enim considerandum et observandum,
librum Geneseos multipliciter, quantum potui, enucleavi,
protulique sententias de verbis ad exercitationem
nostram obscure positis; non aliquid unum
temere affirmans cum praejudicio alterius expositionis
fortasse melioris, ut pro suo modulo eligat quisque
quod capere possit: ubi autem intelligere non potest,
Scripturae Dei det honorem, sibi timorem. Sed cum
<pb n="0262"/>
tam multis exitibus verba Scripturae quae tractavimus,
exponantur, cohibeant se tandem qui litteris inflati
saecularibus haec ita posita, ut omnia pia corda nutriant,
velut imperitum atque impolitum aliquid exagitant;
sine pennis in terra reptantes, et volatu ranarum
 avium nidos irridentes. Periculosius autem
errant quidam infirmi fratres, qui cum istos impios
de coelestium corporum numeris, vel de quibuslibet
clementorum mundi hujus quaestionibus subtiliter et
copiose disserere audiunt, evanescunt; et eos sibi
cum suspirio praeponentes, et magnos putantes, saluberrimae
pietatis Libros cum fastidio repetunt et
quos dulciter haurire deberent, vix patienter attingunt;
a segetis asperitate abhorrentes, et spinarum
floribus inhiantes. Non enim vacant videre quam
suavis est Dominus <note>(Psal. XXXIII, 9)</note>, nec in sabbato
esuriunt; atque ideo pigri sunt, potestate a Domino
sabbati accepta, vellere spicas, et tamdiu versari manibus,
contritasque purgare, donec ad escam perveniant <note>(Matth. XII, 1)</note>.
</p>
          </div3>
        </div2>

<div2>
          <head>CAPUT XXI.-- <hi>Quis fructus hujusmodi interpretationis, qua nihil temere asseritur.</hi> </head>
<div3>
            <head>41.</head>
            <p>
 Dicet aliquis: Quid tu tanta tritura dissertationis
hujus, quid granorum exuisti? quid eventilasti?
Cur propemedum in quaestionibus adhuc latent omnia?
Affirma aliquid eorum quae multa posse intelligi
disputasti. Cui respondeo, ad eum ipsum me cibum
suaviter pervenisse, quo didici non haerere homini in
respondendo secundum fidem, quod respondendum
est hominibus qui calumniari Libris nostrae salutis affectant;
ut quidquid ipsi de natura rerum veracibus
documentis demonstrare potuerint, ostendamus nostris
Litteris non esse contrarium. Quidquid autem
de quibuslibet suis voluminibus his nostris Litteris,
id est catholicae fidei contrarium protulerint, aut aliqua
etiam facultate ostendamus, aut nulla dubitatione
credamus esse falsissimum: atque ita teneamus
Mediatorem nostrum, in quo sunt omnes thesauri sapientiae
atque scientiae absconditi <note>(Coloss. II, 3)</note>, ut
neque falsae philosophiae loquacitate seducamur, neque
falsae religionis superstitione terreamur. Et cum
divinos Libros legimus in tanta multitudine verorum
intellectuum, qui de paucis verbis eruuntur, et sanitate
catholicae fidei muniuntur, id potissimum deligamus,
quod certum apparuerit eum sensisse quem legimus;
si autem hoc latet, id certe quod circumstantia
Scripturae non impedit, et cum sana fide concordat:
si autem et Scripturae circumstantia pertractari
ac discuti non potest, saltem id solum quod fides
sana praescribit. Aliud est enim quid potissimum scriptor
senserit non dignoscere, aliud autem a regula
pietatis errare. Si utrumque vitetur, perfecte se habet
fructus legentis: si vero utrumque vitari non potest,
etiam si voluntas scriptoris incerta sit sanae
fidei congruam non inutile est eruisse sententiam.
</p>
          </div3>
        </div2>
      </div1>

<div1>
        <head> <hi>LIBER SECUNDUS</hi> De eo quod scriptum est cap. 1, vers. 6: <hi>Et dixit Deus, Fiat firmamentum,</hi> etc., usque ad vers. 19: <hi>Et factum est vespere,</hi> etc. Nonnulla in fine contra Genethliacos.</head>
<div2>
          <head>CAPUT PRIMUM.-- <hi>Firmamentum in medio aquarum quid. Aquas supra sidereum coelum esse quidam negant.</hi> </head>
<div3>
            <head>1.</head>
            <p>
 <hi>Et dixit Deus, Fiat firmamentum in medio aquarum,
<pb n="0263"/>et sit dividens inter aquam et aquam: et sic est
factum. Et fecit Deus firmamentum, et divisit Deus
inter aquam quae erat infra firmamentum, et inter aquam
quae erat super firmamentum. Et vocavit Deus firmamentum
coelum. Et vidit Deus quia bonum est. Et facta est
vespera, et factum est mane dies secundus.</hi> De verbo
Dei quo dixit, <hi>Fiat firmamentum,</hi> etc., et de placito
ejus, quo vidit quia bonum est, et de vespera et
mane, non opus est hic iterum similiterque disserere;
atque ita deinceps quotiescumque ista repetuntur, secundum
superiorem inquisitionem interim consideranda
esse admonemus. Utrum autem nunc illud coelum
fiat, quod excedit aeris omnia spatia, ejusque
omnem altitudinem, ubi etiam luminaria stellaeque
constituuntur quarto die; an ipse aer vocetur firmamentum,
quaeri merito potest.</p>
          </div3>
<div3>
            <head>2.</head>
            <p>
 Multi enim asserunt istarum aquarum naturam
super sidereum coelum esse non posse, quod sic habeant
ordinatum pondus suum, ut vel super terram
fluitent, vel in aere terris proximo vaporaliter ferantur.
Neque quisquam istos debet ita refellere, ut dicat
secundum omnipotentiam Dei, cui cuncta possibilia
sunt, oportere nos credere, aquas etiam tam graves,
quam novimus atque sentimus, coelesti corpori, in
quo sunt sidera, superfusas. Nunc enim quemadmodum
Deus instituerit naturas rerum, secundum Scripturas
ejus nos convenit quaerere; non quid in eis vel
ex eis ad miraculum potentiae suae velit operari. Neque
enim si vellet Deus sub aqua oleum aliquando
manere, non fieret; non ex eo tamen olei natura nobis
esset incognita, quod ita facta sit, ut appetendo
suum locum, etiam si subterfusa fuerit, perrumpat
aquas, eisque se superpositam collocet. Nunc ergo
quaerimus utrum conditor rerum, qui omnia in mensura
et numero et pondere disposuit <note>(Sap. XI, 21)</note>,
non unum locum proprium ponderi aquarum circa
terram tribuerit, sed et super coelum quod ultra
limitem aeris circumfusum atque solidatum est.</p>
          </div3>
<div3>
            <head>3.</head>
            <p>
 Quod qui negant esse credendum, de ponderibus
elementorum argumentantur, negantes ullo modo ita
desuper quasi quodam pavimento solidatum esse coelum,
ut possit aquarum pondera sustinere; quod talis
soliditas nisi terris esse non possit, et quidquid
tale est, non coelum sed terra sit. Non enim tantum
locis, sed etiam qualitatibus propriis elementa distingui,
ut pro qualitatibus propriis etiam loca propria
<pb n="0264"/>
sortirentur: aqua scilicet super terram, quae etiam si
sub terra stat aut labitur, sicut in antris cavernisque
abditis, non tamen ea terrae parte quam supra, sed
ea quam infra se habet, continetur. Nam si ex parte
superiore fuerit pars ulla terrae delapsa, non manet
super aquam, sed ea perrupta demergitur et pergit ad
terram; quo veniens conquiescit, tanquam in loco
suo, ut supra sit aqua, subtus autem terra. Unde cognoscitur
quod etiam super aquas cum esset, non
ipsis aquis portabatur, sed compage terrae tenebatur,
sicut sese habent camerae speluncarum.</p>
          </div3>
<div3>
            <head>4.</head>
            <p>
 Hic occurrit admonere cavendum errorem, quem
in libro primo cavendum admonui, ne forte quia scriptum
est in Psalmis, <hi>Fundavit terram super aquam;</hi> 
arbitretur aliquis nostrum, adversus istos de ponderibus
elementorum subtiliter disserentes, isto testimonio
Scripturarum esse nitendum: quia illi non retenti
auctoritate Litterarum nostrarum, et nescientes
quemadmodum dictum sit, Libros sanctos facilius irridebunt,
quam illud repudiabunt, quod vel certis rationibus
perceperunt, vel experimentis manifestissimis
probaverunt. Illud namque in Psalmis, aut figurate
dictum recte accipi potest: ut quoniam coeli et terrae
nomine saepe in Ecclesia spirituales carnalesque significantur,
coelos ostenderit pertinere ad serenam
intelligentiam veritatis, dicens, <hi>Qui fecit coelos in intelligentia <note>(Psal. CXXXV, 6, 5)</note>
            </hi>;
terram vero ad fidem
simplicem parvulorum, non fabulosis opinionibus incertam
atque fallacem, sed prophetica et evangelica
praedicatione firmissimam, quae per Baptismum solidatur,
et ideo subjecerit, dicens, <hi>Fundavit terram super
aquam.</hi> Aut si ad litteram quisquam cogit intelligi,
non incongruenter vel sublimia terrarum sive continentium,
sive insularum accipiuntur, quae superiora
sunt aquis; vel ipsa tegmina speluncarum, quae super
aquas pendula soliditate firmata sunt. Quocirca
nec ad litteram quisquam potest sic intelligere, quod
dictum est, <hi>Fundavit terram super aquam;</hi> ut aquarum
pondus terreno ponderi supportando naturali ordine
quasi subjectum esse arbitretur.
</p>
          </div3>
        </div2>

<div2>
          <head>CAPUT II.-- <hi>Aer terra superior.</hi> </head>
<div3>
            <head>5.</head>
            <p>
 Aerem vero aquis esse superiorem, quamvis
propter ampliora sui spatia etiam aridam contegati
hinc intelligitur, quod nullum vas ab ore impressum
repleri aquis potest: unde satis indicat aeris naturam
locum petere superiorem. Videtur enim vas inane,
sed aere plenum probatur, cum ore imo in aquam
deprimitur; quia enim per superiorem partem non
invenit emeandi locum, nec deorsum versus irruptis
aquis subter eas ire natura sinitur, plenitudine sua
repellit eas, et in vas non permittit intrare. Cum autem
vas ita collocatur, ut os non habeat deorsum,
<pb n="0265"/>
sed in latus inclinatum, intrat aqua inferius, exeunte
aere superius. Itemque si vasis erecti os pateat in coelum,
cum infundis aquam, evadit aer sursum versus,
ex aliis partibus qua non infundis, et fit locus aquae
deorsum versus intrandi. Quod si vi majore vas deprimitur,
ut vel ex latere vel desuper aquae repente
influant, et undique os vasis obtegant, disrumpit eas
aer sursum nitens, ut eis ad ima locum faciat; et
ipsa disruptio singultus vasorum est, dum partibus
fugit, quia totus tam cito non potest, propter illius
oris angustias. Ita si aer super aquas ire cogitur,
etiam confluentes eas disjicit, cum exsilientes impetu
ejus impulsae ebulliunt, et eum bullis crepantibus
emittunt in sua properantem, atque illis ad ima
decidendi aditum dantem. Si autem sub aquas ire cogitur
ex vase, ut illo cedente vas ab ore in ima presso
repleri velis, facilius undis undique versum cooperitur,
quam per os ejus ab inferiore parte intrandi gutta
exigua reperit locum.
</p>
          </div3>
        </div2>

<div2>
          <head>CAPUT III.-- <hi>Ignis superior aere.</hi> </head>
<div3>
            <head>6.</head>
            <p>
 Jam vero ignem ad superna emicantem etiam
ipsius aeris naturam velle transcendere, quis non
sentiat? quandoquidem si ardentem faculam capite
deorsum quisque teneat, nihilominus flammae crinis
ad superiora contendit. Sed quoniam circumfusi ac
superfusi aeris praepollenti constipatione subinde
ignis exstinguitur, et in ejus qualitatem per abundantiam
superatus subinde commutatur ac vertitur, ad
universam ejus altitudinem transiliendam non potest
perdurare. Itaque super aerem purus ignis esse dicitur
coelum, unde etiam sidera atque luminaria facta
conjectant, illius videlicet igneae lucis in eas formas
quas in coelo cernimus, conglobata dispositaque natura:
ac per hoc, sicut terrarum ponderibus et aer
et aqua cedit, ut ad terram perveniant; sic aquarum
ponderi, et ipse aer cedit, ut vel ad terram vel ad
aquam perveniat. Unde intelligi volunt, hoc modo
necesse fuisse ut aer quoque, si quis ejus particulam
in spatiis illis sublimibus coeli posset dimittere, pondere
suo caderet, donec ad aeria subter spatia perveniret.
Quapropter colligunt multo minus esse posse
aquis supra illud igneum coelum aliquid loci, cum illic
aer multo aquis levior manere non possit.
</p>
          </div3>
        </div2>

<div2>
          <head>CAPUT IV.-- <hi>Aquae supra coelum aereum quod firmamentum appellari quidam observavit.</hi> </head>
<div3>
            <head>7.</head>
            <p>
 Talibus eorum disputationibus cedens, laudabiliter
conatus est quidam demonstrare aquas super
coelos, ut ex ipsis visibilibus conspicuisque naturis
assereret Scripturae fidem. Et prius quidem, quod facillimum
fuit, ostendit et hunc aerem coelum appellari,
non solum sermone communi, secundum quem
dicimus serenum vel nubilum coelum, sed etiam nostrarum
ipsarum consuetudine Scripturarum, cum dicuntur
volatilia coeli <note>(Matth. VI, 26)</note>, cum aves in hoc aere
volare manifestum sit: et Dominus cum de nubibus
loqueretur, <hi>Faciem,</hi> inquit, <hi>coeli potestis probare <note>(Id. XVI,
4)</note>
            </hi>. Nubes autem etiam per proximum terris aerem
<pb n="0266"/>
conglobari saepe cernimus, cum per declivia jugorum
ita recumbunt, ut plerumque excedantur etiam cacuminibus
montium. Cum ergo probasset et hunc aerem
coelum dici, nulla alia causa etiam firmamentum appellatum
voluit existimari, nisi quia intervallum ejus
dividit inter quosdam vapores aquarum, et istas
aquas quae corpulentius in terris fluitant. Et nubes
quippe, sicut experti sunt qui inter eas in montibus
ambulaverunt, congregatione et conglobatione minutissimarum
guttarum talem speciem reddunt: quae si
spissantur amplius, ut conjungantur in unam grandem
plures guttae minimae, non eam patitur aer apud
se teneri, sed ejus ponderi ad ima dat locum; et
haec est pluvia. Ergo ex aere, qui est inter vapores
humidos, unde superius nubila conglobantur, et maria
subterfusa, ostendere ille voluit esse coelum inter
aquam et aquam. Hanc ergo diligentiam considerationemque
laude dignissimam judico. Quod enim
dixit, neque contra fidem est, et in promptu posito
documento credi potest.</p>
          </div3>
<div3>
            <head>8.</head>
            <p>
 Quanquam possit videri, non impedire propria
pondera elementorum, quominus etiam super illud
sublime coelum possint esse aquae per illas minutias,
per quas etiam super hoc spatium aeris esse potuerunt:
qui quamvis gravior et inferior summo coelo
subjaceat, procul dubio levior est aquis, et tamen ut
super eum sint vapores illi, nullo pondere prohibentur.
Sic ergo et super illud coelum potest minutioribus
guttis levior halitus humoris extendi, qui pondere
cadere non cogatur. Ipsi quippe subtilissima ratione
persuadent, nullum esse quamlibet exiguum
corpusculum in quo divisio finiatur, sed infinite
omnia dividi; quia omnis pars corporis corpus est,
et omne corpus habeat necesse est dimidium quantitatis
suae. Ac per hoc si potest aqua, sicut videmus,
ad tantas guttarum minutias pervenire, ut super
istum aerem vaporaliter feratur, qui natura levior
est aquis; cur non possit et super illud levius coelum
minutioribus guttis et levioribus immanere vaporibus?
</p>
          </div3>
        </div2>

<div2>
          <head>CAPUT V.-- <hi>Aquae supra coelum etiam sidereum.</hi> </head>
<div3>
            <head>9.</head>
            <p>
 Quidam etiam nostri, istos negantes propter
pondera elementorum aquas esse posse super coelum
sidereum, de ipsorum siderum qualitatibus et meatibus
convincere moliuntur. Iidem namque asserunt
stellam quam Saturni appellant, esse frigidissimam,
eamque per annos triginta signiferum peragere circulum,
eo quod superior, ac per hoc ampliore ambitu
graditur. Nam sol eumdem circulum per annum complet,
et luna per mensem; tanto, ut dicunt, brevius,
quanto inferius, ut spatio loci spatium temporis congruat.
Quaeritur itaque ab eis, unde illa stella sit frigida,
quae tanto ardentior esse deberet, quanto sublimiore
coelo rapitur. Nam procul dubio cum rotunda
moles circulari motu agitur, interiora ejus tardius
eunt, exteriora celerius, ut majora spatia cum brevioribus
ad eosdem gyros pariter occurrant: quae autem
<pb n="0267"/>
celerius, utique ferventius. Proinde memorata stella
magis debuit calida esse quam frigida: quamvis enim
suo motu, quoniam grande spatium est, triginta annis
totum ambitum permeet, tamen coeli motu in contrarium
rotata velocius, quod quotidie necesse est patiatur
(quoniam, sicut dicunt, coeli singulae conversiones,
dies singulos explicant), calorem majorem
debuit coelo concitatiore concipere. Nimirum ergo
eam frigidam facit aquarum super coelum constitutarum
illa vicinitas, quam nolunt credere, qui haec,
quae breviter dixi, de motu coeli et siderum disputant.
His quidam nostri conjecturis agunt adversus eos qui
nolunt aquas super coelum credere, et volunt eam
stellam esse frigidam, quae juxta summum coelum
circuit; ut ex hoc cogantur aquarum naturam, non
jam illic vaporali tenuitate, sed glaciali soliditate pendere.
Quoquo modo autem et qualeslibet aquae ibi
sint, esse eas ibi minime dubitemus: major est quippe
Scripturae hujus auctoritas, quam omnis humani ingenii
capacitas.
</p>
          </div3>
        </div2>

<div2>
          <head>CAPUT VI.-- <hi>De eo quod additum est,</hi> Et fecit Deus, <hi>etc., an eo declaretur Filii Dei persona.</hi> </head>
<div3>
            <head>10.</head>
            <p>
 Sed animadversum est a quibusdam, quod nec
ego dissimulandum puto, non frustra cum dixisset
Deus, <hi>Fiat firmamentum in medio aquarum, et sit divisio
inter aquam et aquam;</hi> parum visum esse subjungere, <hi>Et sic est factum,</hi> 
 nisi adderetur, <hi>Et fecit Deus
firmamentum, et divisit Deus inter aquam quae erat super
firmamentum, et inter aquam quae erat sub firmamento:</hi> 
quod quidem sic intelligunt, ut personam Patris declaratam
esse dicant, in eo quod scriptum est, <hi>Et dixit
Deus, Fiat firmamentum in medio aquarum, et sit divisio
inter aquam et aquam: et sic est factum.</hi> Ac deinde ut
intelligatur Filius fecisse quod a Patre dictum est ut
fieret, arbitrantur esse subnexum, <hi>Et fecit Deus firmamentum,
et divisit Deus,</hi> etc.</p>
          </div3>
<div3>
            <head>11.</head>
            <p>
 Sed cum antea legitur, <hi>Et sic est factum;</hi> a quo
intelligimus factum? Si a Filio, quid opus erat jam
dicere, <hi>Et fecit Deus,</hi> et quae sequuntur? Si autem quod
scriptum est, <hi>Et sic est factum,</hi> a Patre intellexerimus
factum; non jam Pater dicit, et Filius facit: et potest
aliquid Pater facere sine Filio, ut deinde Filius non
hoc, sed aliud similiter faciat; quod est contra catholicam
fidem. Si autem illud de quo dicitur, <hi>Et sic est
factum,</hi> hoc idem fit cum itidem dicitur, <hi>Et fecit Deus;</hi> 
quid prohibet eumdem intelligere facere quod dixit,
qui dixit ut fieret? An etiam excepto eo quod scriptum
est, <hi>Et sic est factum,</hi> tantummodo in his verbis,
quibus dicitur, <hi>Et dixit Deus; Fiat,</hi> et postea dicitur, <hi>Et fecit Deus;</hi> 
 Patris et Filii personam volunt intelligi?</p>
          </div3>
<div3>
            <head>12.</head>
            <p>
 Sed quaeri adhuc potest, utrum quasi jussisse
Filio Patrem debeamus accipere in eo quod scriptum
est, <hi>Et dixit Deus, Fiat?</hi> Sed cur Scriptura non curavit
ostendere etiam personam Spiritus sancti? An
ita Trinitas intelligitur, <hi>Et dixit Deus Fiat, Et fecit
Deus, Et vidit Deus quia bonum est?</hi> Sed non convenit
<pb n="0268"/>
unitati Trinitatis, ut Filius quasi jussus fecisse intelligatur,
Spiritus autem sanctus nullo sibi jubente libere
vidisse bonum esse quod factum est. Quibus
enim verbis juberet Filio Pater ut faceret, cum ipse
sit principale Verbum Patris, per quod facta sunt
omnia? An eo ipso quod scriptum est, <hi>Fiat firmamentum,</hi> 
haec ipsa dictio Verbum est Patris, unigenitus
Filius, in quo sunt omnia quae creantur, etiam antequam
creentur, et quidquid in illo est, vita est; quia
quidquid per eum factum est, in ipso vita est, et vita
utique creatrix, sub illo autem creatura? Aliter ergo
in illo sunt ea quae per illum facta sunt, quia regit et
continet ea; aliter autem in illo sunt ea quae ipse est.
Ipse enim vita est, quae ita in illo est ut ipse sit, quoniam
ipse vita est lux hominum <note>(Joan. I, 3, 4)</note>. Quia
ergo nihil creari posset sive ante tempora, quod quidem
non est Creatori coaeternum, sive ab exordio
temporum, sive in aliquo tempore, cujus creandi ratio,
si tamen ratio recte dicitur, non in Dei Verbo
Patri coaeterno coaeterna vita viveret; propterea Scriptura
priusquam insinuet unamquamque creaturam,
ex ordine quo conditam dicit, respicit ad Dei Verbum,
prius ponens, <hi>Et dixit Deus, Fiat</hi> illud. Non enim invenit
ullam causam rei creandae, quam in Verbo Dei
non invenit creari debuisse.</p>
          </div3>
<div3>
            <head>13.</head>
            <p>
 Non ergo Deus toties dixit, Fiat illa vel illa
creatura, quoties in hoc libro repetitur, <hi>Et dixit Deus.</hi> 
Unum quippe Verbum ille genuit, in quo dixit omnia,
priusquam facta sunt singula: sed eloquium scribentis
descendens ad parvulorum capacitatem, dum insinuat
singulatim genera creaturarum, per singula respicit
uniucujusque generis aeternam rationem in Verbo
Dei; nec illa repetita, ille tamen repetit, <hi>Et Dixit
Deus.</hi> Si enim vellet prius dicere, <hi>Factum est firmamentum
in medio aquarum, ut esset divisio inter aquam
et aquam;</hi> si quis ab eo quaereret, quomodo factum
esset, recte responderet, <hi>Dixit Deus, Fiat:</hi> id est, in
Verbo Dei aeterno erat ut fieret. Inde ergo incipit narrare
unumquodque factum, quod etiam post facti narrationem,
quaerenti quomodo factum sit, in reddenda
ratione respondere deberet.</p>
          </div3>
<div3>
            <head>14.</head>
            <p>
 Cum ergo audimus, <hi>Et dixit Deus, Fiat;</hi> intelligimus
quod in Verbo Dei erat ut fieret. Cum vero
audimus, <hi>Et sic est factum;</hi> intelligimus factam creaturam
non excessisse praescriptos in Verbo Dei terminos
generis sui. Cum vero audimus, <hi>Et vidit Deus
quia bonum est,</hi> intelligimus in benignitate Spiritus ejus
non quasi cognitum posteaquam factum est placuisse,
sed potius in ea bonitate placuisse ut maneret factum,
ubi placebat ut fieret.
</p>
          </div3>
        </div2>

<div2>
          <head>CAPUT VII.-- <hi>De eadem re.</hi> </head>
<div3>
            <head>15.</head>
            <p>
 Ac per hoc manet adhuc causa requirendi, cur
posteaquam dixit, <hi>Et sic est factum,</hi> ubi perfectio operis
jam indicatur; addidit, <hi>Et fecit Deus:</hi> cum eo ipso
quod ait, <hi>Et dixit Deus, Fiat</hi> illud, <hi>Et sic est factum,</hi> 
jam intelligatur id Deum dixisse in Verbo suo, et factum
esse per Verbum ejus; atque ibi jam non solum
<pb n="0269"/>
Patris, sed etiam Filii possit apparere persona. Nam
si propter ostendendam Filii personam repetitur, ac
dicitur, <hi>Et fecit Deus;</hi> numquid ergo non per Filium
congregavit aquam tertio die ut appareret arida, quia
ibi non dicitur, Et fecit Deus congregari aquam, aut
congregavit Deus aquam? Sed tamen etiam ibi posteaquam
dixit, <hi>Et factum est sic;</hi> tunc repetivit, dicens, <hi>Et congregata est aqua, quae est sub coelo.</hi> 
 Numquid etiam
lux non per Filium facta est, ubi prorsus nullo modo
repetivit? Potuit enim et illic ita dicere, Et dixit Deus,
fiat lux, et sic est factum; et fecit Deus lucem; et vidit
quia bona est: aut certe sicut in aquarum congregatione,
ut non diceret, Et fecit Deus, sed tantum iterum
repeteret, Et dixit Deus, fiat lux, et sic est
factum; et facta est lux; et vidit Deus lucem, quia
bona est. Sed nullo modo repetens posteaquam proposuit, <hi>Et dixit Deus, Fiat lux;</hi> 
 nihil aliud intulit nisi, <hi>Et facta est lux;</hi> 
 ac deinceps de placita luce et divisa
a tenebris, et utroque appellato nominibus suis, sine
ulla repetitione narravit.
</p>
          </div3>
        </div2>

<div2>
          <head>CAPUT VIII.-- <hi>De luce cur non additum,</hi> Et fecit Deus, <hi>sicuti solet de aliis creaturis dici.</hi> </head>
<div3>
            <head>16.</head>
            <p>
 Quid sibi ergo vult in caeteris illa repetitio? An
eo modo demonstratur primo die, quo lux facta est,
conditionem spiritualis et intellectualis creaturae lucis
appellatione intimari; in qua natura intelliguntur
omnes Angeli sancti atque Virtutes: et propterea non
repetivit factum posteaquam dixit, <hi>Facta est lux;</hi> quia
non primo cognovit rationalis creatura conformationem
suam, ac deinde formata est; sed in ipsa sua conformatione
cognovit, hoc est illustratione veritatis, ad
quam conversa formata est: caetera vero quae infra
sunt ita creantur, ut prius fiant in cognitione rationalis
creaturae, ac deinde in genere suo? Quapropter
lucis conditio prius est in Verbo Dei secundum
rationem, qua condita est, hoc est in coaeterna Patri
Sapientia; ac deinde in ipsa lucis conditione secundum
naturam, qua condita est: illic non facta, sed
genita; hic vero facta, quia ex informitate formata:
et ideo dixit Deus, <hi>Fiat lux, et facta est lux;</hi> ut quod
ibi erat in Verbo, hic esset in opere. Conditio vero
coeli prius erat in Verbo Dei secundum genitam Sapientiam;
deinde facta est in creatura spirituali, hoc
est in cognitione Angelorum secundum creatam in illis
sapientiam: deinde coelum factum est, ut esset etiam
ipsa coeli creatura in genere proprio. Sic et discretio
vel species aquarum atque terrarum, sic naturae lignorum
et herbarum, sic luminaria coeli, sic animantia
orta ex aquis ac terra.</p>
          </div3>
<div3>
            <head>17.</head>
            <p>
 Neque enim sicut pecora, solo sensu corporis,
vident Angeli haec sensibilia; sed si quo sensu tali
utuntur, agnoscunt ea potius, quae melius noverunt
interius in ipso Dei Verbo, a quo illuminantur ut sapienter
vivant: cum sit in eis lux quae primo facta est,
si lucem spiritualem in illo die factam intelligamus.
Quemadmodum ergo ratio qua creatura conditur, prior
est in Verbo Dei quam ipsa creatura quae conditur:
<pb n="0270"/>
sic et ejusdem rationis cognitio prius fit in creatura
intellectuali, quae peccato tenebrata non est; ac deinde
ipsa conditio creaturae. Neque enim sicut nos ad
percipiendam sapientiam proficiebant Angeli, ut invisibilia
Dei, per ea quae facta sunt, intellecta conspicerent <note>(Rom. I, 20)</note>,
qui ex quo creati sunt, ipsa Verbi
aeternitate sancta et pia contemplatione perfruuntur;
atque inde ista despicientes, secundum id quod intus
vident, vel recte facta approbant, vel peccata improbant.</p>
          </div3>
<div3>
            <head>18.</head>
            <p>
 Nec mirum est quod sanctis Angelis suis, in
prima lucis conditione formatis, prius Deus ostendebat
quod erat deinceps creaturus. Neque enim intellectum
Dei nossent, nisi quantum ipse monstrasset.
Quis enim cognovit intellectum Domini? Aut quis consiliarius
ejus fuit? Aut quis prior dedit illi, et retribuetur
ei? Quoniam ex ipso, et per ipsum, et in ipso
sunt omnia <note>(Id. XI, 34-36)</note>. Ex ipso ergo discebant
Angeli, cum in eis fieret cognitio creaturae deinceps
faciendae, ac deinde fieret in genere proprio.</p>
          </div3>
<div3>
            <head>19.</head>
            <p>
 Quapropter, jam luce facta, in qua intelligimus
ab aeterna luce formatam rationalem creaturam, cum
in caeteris creandis rebus audimus, <hi>Et dixit Deus, Fiat;</hi> 
intelligamus ad aeternitatem Verbi Dei recurrentem
Scripturae intentionem. Cum vero audimus, <hi>Et sic est
factum;</hi> intelligamus in creatura intellectuali factam
cognitionem rationis, quae in Verbo Dei est, condendae
creaturae, ut in ea natura prius quodam modo facta
sit, quae anteriore quodam motu in ipso Dei Verbo
prior faciendam esse cognovit: ut postremo, cum audimus
repeti ac dici quod <hi>Fecit Deus,</hi> jam intelligamus
in suo genere fieri ipsam creaturam. Porro cum
audimus, <hi>Et vidit Deus quia bonum est,</hi> intelligamus
benignitati Dei placuisse quod factum est, ut pro modo
sui generis maneret quod placuit ut fieret, cum <hi>Spiritus
Dei superferebatur super aquam.</hi> 
</p>
          </div3>
        </div2>

<div2>
          <head>CAPUT IX.-- <hi>De figura coeli.</hi> </head>
<div3>
            <head>20.</head>
            <p>
 Quaeri etiam solet quae forma et figura coeli
esse credenda sit secundum Scripturas nostras. Multi
enim multum disputant de iis rebus, quas majore
prudentia nostri auctores omiserunt, ad beatam vitam
non profuturas discentibus; et occupantes, quod pejus
est, multum pretiosa, et rebus salubribus impendenda
temporum spatia. Quid enim ad me pertinet,
utrum coelum sicut sphaera undique concludat terram
in media mundi mole libratam, an eam ex una parte
desuper velut discus operiat? Sed quia de fide agitur
Scripturarum, propter illam causam, quam non semel
commemoravi, ne quisquam eloquia divina non intelligens,
cum de his rebus tale aliquid vel invenerit in
Libris nostris, vel ex illis audierit, quod perceptis a
se rationibus adversari videatur, nullo modo eis caetera
utilia monentibus, vel narrantibus, vel pronuntiantibus
credat; breviter dicendum est de figura coeli
hoc scisse auctores nostros quod veritas habet; sed
Spiritum Dei, qui per ipsos loquebatur, noluisse ista
docere homines nulli saluti profutura.
<pb n="0271"/>
</p>
          </div3>
<div3>
            <head>21. </head>
            <p>
Sed, ait aliquis, quomodo non est contrarium
iis qui figuram sphaerae coelo tribuunt, quod scriptum
est in Litteris nostris, <hi>Qui extendit coelum sicut pellem <note>(Psal. CIII, 2)</note>
            </hi>?
Sit sane contrarium, si falsum est quod
illi dicunt: hoc enim verum est quod divina dicit
auctoritas, potius quam illud quod humana infirmitas
conjicit. Sed si forte illud talibus illi documentis probare
potuerint, ut dubitari inde non debeat; demonstrandum
est hoc quod apud nos de pelle dictum est,
veris illis rationibus non esse contrarium: alioquin
contrarium erit etiam ipsis in alio loco Scripturis
nostris, ubi coelum dicitur velut camera esse suspensum <note>(Isai. XL, 22, sec. LXX)</note>.
Quid enim tam diversum
et sibimet adversum, quam plana pellis extensio, et
camerae curva convexio? Quod si oportet, sicuti oportet,
haec duo sic intelligere, ut concordare utrumque,
nec sibimet repugnare inveniatur; ita oportet etiam
utrumlibet horum illis non adversari disputationibus,
si eas forte veras certa ratio declaraverit, quibus docetur
coelum sphaerae figura undique esse convexum,
si tamen probatur.</p>
          </div3>
<div3>
            <head>22.</head>
            <p>
 Et illa quidem apud nos camerae similitudo,
etiam secundum litteram accepta, non impedit eos
qui sphaeram dicunt. Bene quippe creditur secundum
eam partem, quae super nos est, de coeli figura Scripturam
loqui voluisse. Si ergo sphaera non est, ex
una parte camera est, ex qua parte coelum terram
contegit: si autem sphaera est, undique camera est.
Sed illud quod de pelle dictum est, magis urget, ne
non sphaerae, quod humanum est forte commentum,
sed ipsi nostrae camerae adversum sit. Quid autem
hinc allegorice senserim, <hi>Confessionum</hi> nostrarum
liber tertius decimus habet <note>(Cap. 15)</note>. Sive igitur ita
ut ibi posui, sive aliquo alio modo intelligendum sit
coelum sicut pellis extentum; propter molestos et nimios
exactores expositionis ad litteram, hoc dico,
quod, sicut arbitror, omnium sensibus patet: utrumque
enim fortasse, id est et pellis et camera, figurate
intelligi potest; utrumque autem ad litteram quomodo
possit, videndum est. Si enim camera non solum curva,
sed etiam plana recte dicitur; profecto et pellis non
solum in planum, verum etiam in rotundum sinum
extenditur. Nam et uter sicut et vesica, pellis est.
</p>
          </div3>
        </div2>

<div2>
          <head>CAPUT X.-- <hi>De coeli motu.</hi> </head>
<div3>
            <head>23.</head>
            <p>
 De motu etiam coeli nonnulli fratres quaestionem
movent, utrum stet, an moveatur. Quia si movetur,
inquiunt, quomodo firmamentum est? Si autem stat,
quomodo sidera quae in illo fixa creduntur, ab oriente
usque ad occidentem circumeunt, septentrionibus
breviores gyros juxta cardinem peragentibus; ut coelum,
si est alius nobis occultus cardo ex alio vertice,
sicut sphaera, si autem nullus alius cardo est, velut
discus rotari videatur? Quibus respondeo, multum
subtilibus et laboriosis rationibus ista perquiri, ut
vere percipiatur utrum ita an non ita sit; quibus
ineundis atque tractandis nec jam mihi tempus est,
nec illis esse debet, quos ad salutem suam et sanctae
Ecclesiae necessariam utilitatem cupimus informari.
Hoc sane noverint, nec nomen firmamenti cogere ut
<pb n="0272"/>
stare coelum putemus (firmamentum enim non propter
stationem, sed propter firmitatem, aut propter
intransgressibilem terminum superiorum et inferiorum
aquarum, vocatum intelligere licet); nec, si veritas
coelum stare persuaserit, impediri nos circuiti siderum
ne hoc intelligere possimus. Et ab ipsis quippe
qui haec curiosissime et otiosissime quaesierunt, inventum
est, etiam coelo non moto, si sola sidera verterentur,
fieri potuisse omnia quae in ipsis siderum
conversionibus animadversa atque comprehensa sunt.
</p>
          </div3>
        </div2>

<div2>
          <head>CAPUT XI.-- <hi>De vers. 9 et 10, ubi explicat quid de terrae informitate intelligendum sit.</hi> </head>
<div3>
            <head>24.</head>
            <p>
 <hi>Et dixit Deus, Congregetur aqua quae sub coelo
est in congregationem unam, et appareat arida. Et factum
est sic; et congregata est aqua quae sub coelo est in
congregationem unam, et apparuit arida. Et vocavit
Deus aridam terram, et congregationes aquarum vocavit
mare. Et vidit Deus quia bonum est.</hi> Jam de hoc opere
Dei propter alterius rei quaerendae necessitatem, in
primo nostro volumine satis tractavimus <note>(Lib. I, cc.
12, et 13)</note>. Hic itaque breviter admonemus, ut quem
forte non movet quaerere quando species aquarum
terrarumque creata sit, accipiat isto die non esse
factum, nisi ut secernerentur haec duo elementa inferiora.
Quem vero movet cur in diebus facta sit lux
et coelum, extra dies autem vel ante omnes dies aqua
et terra; et cur ad Dei verbum facta sint illa, dicente
Deo, <hi>Fiat;</hi> haec autem dicente quidem Deo discreta,
non autem Deo dicente facta inveniantur: habet
quod salva fide intelligat, scilicet id quod dictum
est ante dierum enumerationem, <hi>Terra erat invisibilis
et incomposita,</hi> cum commendaret Scriptura cujusmodi
terram fecerat Deus, quia praedixerat, <hi>In principio
fecit Deus coelum et terram;</hi> nihil aliud his verbis quam
materiae corporalis informitatem insinuare voluisse,
eligens eam usitatius appellare quam obscurius. Si
tamen tardo intellectui non subrepat ut materiam et
speciem, quia verbis Scriptura separat, conetur duo
haec etiam tempore separare, tanquam prius fuerit
materia, et ei, temporis intervallo interposito, postea
sit addita species; cum Deus haec simul creaverit,
materiamque formatam instituerit, cujus informitatem
usitato, ut dixi, vocabulo vel terrae vel aquae
Scriptura praedixit. Terra enim et aqua etiam suis
qualitatibus id existentia quod videmus, tamen propter
facilem corruptionem propinquiora sunt eidem informitati
quam coelestia corpora. Et quoniam per enumerationem
dierum jam ex informi quaeque formata
numerantur, et ex ista corporali materia jam factum
coelum narraverat, cujus multum distat species a terrenis;
jam quod ex ea formandum in rerum infima
parte restabat, noluit sub his verbis in rerum creatarum
ordinem inserere, ut diceretur, <hi>Fiat;</hi> non acceptura
ista residua informitate talem speciem, qualem
<pb n="0273"/>
acceperat coelum, sed jam inferiorem et infirmiorem
atque informitati proximam: ut his potius verbis,
cum dicitur, <hi>Congregentur aquae,</hi> et, <hi>appareat arida,</hi> 
acceperint haec duo species proprias istas notissimas
nobisque tractabiles, aqua mobilem, terra immobilem:
et ideo de illa dictum est, <hi>congregetur;</hi> de hac
autem, <hi>appareat:</hi> aqua enim est labiliter fluxa, terra
stabiliter fixa.
</p>
          </div3>
        </div2>

<div2>
          <head>CAPUT XII.-- <hi>De vers. 11, 12 et 13, quare seorsum de herbis et lignis dictum sit,</hi> Et factum est sic, <hi>etc.</hi> </head>
<div3>
            <head>25.</head>
            <p>
 <hi>Et dixit Deus, Germinet terra herbam pabuli,
ferentem semen secundum genus et secundum similitudinem;
et lignum fructiferum faciens fructum, cujus semen
sit in ipso secundum similitudinem suam super
terram. Et factum est sic. Et produxit terra herbam
pabuli, semen habentem secundum genus, et secundum
similitudinem, et lignum fructiferum faciens fructum,
cujus semen ejus in eo sit secundum genus super terram.
Et vidit Deus quia bonum est. Et facta est vespera, et
factum est mane dies tertius.</hi> Hic moderamen ordinatoris
advertendum est, ut quoniam distincta quaedam
creatura est herbarum atque lignorum ab specie terrarum
et aquarum, ut in elementis numerari non
possint, seorsum de illis diceretur ut exirent de terra;
et seorsum illis redderentur illa solita, ut diceretur, <hi>Et factum est sic;</hi> 
 ac deinde repeteretur quod factum
est: seorsum quoque indicaretur Deum vidisse quia
bonum est; tamen quia fixa radicibus continuantur
terris et connectuntur, ista quoque ad eumdem diem
pertinere voluerit.
</p>
          </div3>
        </div2>

<div2>
          <head>CAPUT XIII.-- <hi>De vers. 14, 15, etc., cur luminaria die quarto condita.</hi> </head>
<div3>
            <head>26.</head>
            <p>
 <hi>Et dixit Deus, Fiant luminaria in firmamento
coeli</hi>, <hi>ut luceant super terram, in inchoationem diei et
noctis, et ut dividant inter diem et noctem; et sint in
signa et tempora, et in dies, et in annos, et sint in
splendorem in firmamento coeli, ut luceant super terram.
Et factum est sic. Et fecit Deus duo luminaria magna;
luminare majus in inchoationem diei, et luminare minus
in inchoationem noctis; et stellas: et posuit ea Deus
in firmamento coeli, ut luceant super terram, et ut sint
in inchoationem diei et noctis, et ut dividant inter lucem
et tenebras. Et vidit Deus quia bonum est. Et facta est
vespera, et factum est mane dies quartus.</hi> In hoc quarto
die quaerendum est, quid sibi velit ista ordinatio, ut
prius vel fierent, vel secernerentur aqua et terra,
priusque terra germinaret, quam in coelo sidera fierent.
Neque enim possumus dicere electa esse quaeque
meliora, quibus dierum series ita distingueretur, ut
finis et medium maxime ornatius eminerent: septem
quippe dierum medius quartus est. Occurrit enim
illud quia septimo die non est facta ulla creatura. An
forte lux primi diei magis respondet ad quietem diei
septimi, ut eo modo concinentibus finibus iste ordo
texatur, eminentibus de medio luminibus coeli? Sed
si primus dies septimo concinit, debet ergo et secundus
sexto concinere. Quid autem simile habet firmamentum
<pb n="0274"/>
coeli cum homine facto ad imaginem Dei? An
quia coelum totam superiorem mundi partem occupat,
et homini in totam inferiorem potestas dominandi
tributa est? Sed quid agimus de pecoribus et de
bestiis, quas ipso die sexto in suo genere terra produxit?
quae illis cum coelo potest esse collatio?</p>
          </div3>
<div3>
            <head>27.</head>
            <p>
 An potius, quoniam primo facta intelligitur lucis
nomine spiritualis creaturae formatio, consequens
erat ut corporalis quoque creatura, id est mundus iste
visibilis fieret; qui factus est biduo propter duas partes
suas maximas, quibus constat universus, coelum
scilicet et terram, secundum hanc rationis collationem,
qua et ipsa universa creatura spiritualis et corporalis
saepe coelum et terra nominatur: ita ut globus
quoque iste turbulentioris aeris terrenae parti deputetur;
exhalationibus quippe humidis corporascit:
si quid vero tranquilli aeris est, ubi ventosi atque procellosi
motus non possunt existere, ad coelestem partem
pertineat: post hanc universitatem molis corporeae
fabricatam, quae uno loco tota est, quo collocatus est
mundus, consequens erat ut impleretur partibus intra
universum, quae de loco in locum congruis motibus
agerentur? Cujus generis herbae atque arbores non
sunt. Radicibus quippe ista fixa sunt terrae: et quamvis
habeant motus incrementorum suorum, de locis
tamen propriis non moventur nisibus suis; sed ubi
fixa sunt, ibi aluntur et crescunt: propterea magis
pertinent ad terram, quam ad genera rerum quae in
aquis et terris moventur. Quia ergo visibili mundo
constituendo, hoc est coelo et terrae, duo sunt attributi
dies, restat ut his mobilibus et visibilibus partibus,
quae creantur intra illum, tres dies reliqui deputentur.
Et quia sicut prius coelum factum est, ita
prius est ornandum hujusmodi partibus suis; quarto
die fiunt sidera, quibus super terram lucentibus habitatio
quoque illustretur inferior, ne habitatores ejus
in habitationem tenebrosam inducantur. Et ideo, quia
infirma corpora inferiorum habitatorum, succedente
motibus quiete reparantur, factum est ut circumeunte
sole, diei noctisque vicissitudine, propter vicissitudinem
dormiendi et vigilandi potirentur: nox vero
illa non indecora remaneret, sed lunae ac siderum
luce, et ipsos consolaretur homines, quibus plerumque
operandi est etiam nocturna necessitas; et quibusdam
animalibus, quae lucem solis ferre non possunt,
ad sufficientiam temperaretur.
</p>
          </div3>
        </div2>

<div2>
          <head>CAPUT XIV.-- <hi>Quomodo luminaria sint in signa et tempora, in dies et annos.</hi> </head>
<div3>
            <head>28.</head>
            <p>
 Illud autem quod dictum est, <hi>Et sint in signa et
tempora, et in dies, et in annos,</hi> quis non videat quam
obscure positum sit, quarto die coepisse tempora,
quasi superius triduum sine tempore praeterire potuerit?
Quis ergo animo penetrat quomodo illi tres dies
transierint, antequam inciperent tempora, quae quarto
die dicuntur incipere; vel utrum omnino transierint
dies illi? An circa speciem factae rei dies appellatus
sit, et circa privationem nox: ut nondum specie formata
materia nox dicta sit, unde formanda erant caetera;
sicut potest quamvis in rebus formatis, intelligi
<pb n="0275"/>
tamen in ipsa mutabilitate informitas materiae: non
enim spatiis vel locorum quasi remotior, vel temporum
quasi anterior, discerni potest? An potius in ipsa
re facta atque formata eadem mutabilitas, hoc est deficiendi,
ut ita dixerim, possibilitas, nox appellata
sit; quia inest rebus factis, etiamsi non mutentur,
posse mutari? Vespera autem et mane non quasi per
temporis praeteritionem et adventum, sed per quemdam
terminum, quo intelligitur quousque sit naturae
proprius modus, et unde sit naturae alterius consequenter
exordium: an aliqua alia ratio sit horum verborum
diligentius vestiganda?</p>
          </div3>
<div3>
            <head>29.</head>
            <p>
 Quis in tantum secretum facile irrumpat, et
quae signa dicat, cum dicit de sideribus, <hi>Et sint in
signa?</hi> Neque enim illa dicit quae observare vanitatis
est; sed utique utilia, et hujus vitae usibus necessaria,
quae vel nautae observant in gubernando, vel omnes
homines ad praevidendas aeris qualitates per aestatem
et hiemem, et autumnalem vernalemque temperiem.
Et nimirum haec vocat tempora, quae per sidera fiunt,
non spatia morarum, sed vicissitudines affectionum
coeli hujus. Nam si aliquis vel corporalis vel spiritualis
motus conditionem istorum luminarium praecessit,
ut aliquid a futura exspectatione per praesens in
praeteritum trajiceret, sine tempore esse non potuit.
Et quis obtineat non fuisse nisi ab exordio siderum
conditorum? Sed certae horae, et dies, et anni, quos
usitate novimus, non fierent nisi motibus siderum.
Itaque si hoc modo intelligamus tempora, dies et annos,
ut tempora articulos quosdam quos per horologia
computamus, vel in coelo notissimos, cum ab
oriente usque in meridianam altitudinem sol insurgit,
atque inde rursus usque in occidentem vergit; ut possit
deinceps adverti vel luna vel aliquod sidus ab
oriente statim post occasum solis emergere; quod
item cum ad mediam coeli venerit altitudinem, medium
noctis indicet, tunc scilicet occasurum cum
sole redeunte fit mane: dies autem totos solis ab
oriente usque ad orientem circuitus: annos vero vel
istos usitatos solis anfractus, non cum ad orientem,
quod quotidie facit, sed cum ad eadem loca siderum
redit, quod non facit nisi peractis trecentis sexaginta
quinque diebus et sex horis, id est, quadrante totius
diei, quae pars quater ducta, cogit interponi unum
diem, quod Romani bissextum vocant, ut ad eumdem
circuitum redeatur; vel etiam majores et occultiores
annos: nam completis aliorum siderum spatiis,
majores anni fieri dicuntur: si ergo ita intelligamus
tempora, dies et annos, nemo dubitat haec sideribus
et luminaribus fieri. Ita enim positum est, ut incertum
sit utrum ad omnia sidera pertineat quod dictum est, <hi>Sint in signa et tempora, et in dies, et in annos;</hi> 
 an
signa et tempora ad caetera, dies vero et anni ad solem
tantummodo.
</p>
          </div3>
        </div2>

<div2>
          <head>CAPUT XV.-- <hi>Luna qualis creata fuerit.</hi> </head>
<div3>
            <head>30.</head>
            <p>
 Qualis etiam luna facta sit, multi loquacissime
<pb n="0276"/>
inquirunt; atque utinam inquirentes loquantur, ac
non potius docere conantes! Dicunt enim ideo plenam
factam, quia non decebat ut Deus imperfectum aliquid
illo die faceret in sideribus, quo scriptum est quod
facta sint sidera. Qui autem resistunt, dicunt: Ipsa
ergo debuit prima luna dici, non quarta decima; quis
enim incipit ita enumerare? Ego autem medius inter
istos ita sum, ut neutrum asseram; sed plane dicam,
sive primam sive plenam lunam Deus fecerit, fecisse
perfectam. Ipsarum enim naturarum est Deus auctor
et conditor. Omnis autem res quidquid progressu naturali
per tempora congrua quodammodo prodit atque
explicat, etiam ante continebat occultum, etsi non
specie vel mole corporis sui, tamen ratione naturae.
Nisi forte arbor quae per hiemem pomis vacua foliisque
nudata est, tunc imperfecta dicenda est; aut vero in
primordiis etiam suis, cum adhuc nullum fructum dedisset,
imperfecta erat illa natura. Quod non tantum
de arbore, sed nec de ipso ejus semine recte diceretur,
ubi omnia quae progressu temporis quodammodo
procedunt, modis invisibilibus latent. Quanquam si
aliquid Deus imperfectum fecisse diceretur, quod deinde
ipse perficeret, quid reprehensionis haberet ista
sententia? Jure autem displiceret, si id quod ab illo
inchoatum esset, ab alio diceretur esse perfectum.</p>
          </div3>
<div3>
            <head>31.</head>
            <p>
 Qui ergo de terra non queruntur, quam fecit
Deus, cum in principio fecit Deus coelum et terram,
quia invisibilis erat et incomposita, et postea tertio
die conspicua redditur atque componitur; quid sibi
de luna tenebras faciunt quaestionum? Aut si quod de
terra dictum est, non temporis intervallo, cum simul
Deus materiam rebus concreaverit, sed narrationis
distributione intelligunt dictum; cur in hoc quod etiam
oculis videri potest, non intuentur integrum corpus
habere lunam, et tota sua rotunditate perfectum,
etiam cum lumine corniculato, sive incipiens ad terras
lucere, sive desinens fulget? Si ergo lumen in ea
crescit, vel perficitur, vel minuitur; non luminare
ipsum, sed illud quod accenditur variatur: si autem
ex una sphaerulae suae parte semper lucet, sed dum
eam partem convertit ad terram, donec totam convertat,
quod a prima usque ad quartam decimam fit,
crescere videtur; semper est plena, sed terrae habitatoribus
non semper apparet. Haec eadem ratio est, et
si solis radiis illustratur. Non enim potest etiam sic,
cum soli proxima est, nisi lucidis cornibus apparere;
quia caetera pars, quae tota in orbem illustratur, non
est ad terras ut videri possit, nisi cum soli contraria
est, ut totum terris appareat quod ejus illuminatur.</p>
          </div3>
<div3>
            <head>32.</head>
            <p>
 Non desunt tamen qui non eo se arbitrari dicunt
lunam primitus a Deo quartam decimam factam, quia
plena facta credenda est; sed quia in Scripturis Dei
verba sic habent, <hi>lunam factam in inchoationem noctis;</hi> 
tunc autem noctis exordio videtur, cum plena est:
alias vero et per diem incipit videri ante plenitudinem,
et in progressu noctis tanto ampliore quanto minuitur.
Sed qui per inchoationem noctis non intelligit nisi
<pb n="0277"/>
principatum (nam et graecum verbum hoc magis indicat,
cum dictum est <foreign xml:lang="greek"></foreign> et in Psalmis apertius
scriptum est, <hi>Solem in potestatem diei, lunam et stellas
in potestatem noctis [Psal. CXXXV, 8, 9]</hi> ), non cogitur
a quarta decima numerare, et credere lunam factam
primo esse non primam.
</p>
          </div3>
        </div2>

<div2>
          <head>CAPUT XVI.-- <hi>An sidera aequaliter fulgeant.</hi> </head>
<div3>
            <head>33.</head>
            <p>
 Quaeri etiam solet utrum coeli luminaria ista
conspicua, id est sol et luna et stellae, aequaliter fulgeant;
sed quod diversis intervallis distent a terra,
propterea diversa claritate magis minusque nostris
oculis appareant. Et de luna quidem qui haec dicunt,
non dubitant minus eam lucere quam solem, a quo
etiam perhibent illustrari. Multas autem stellas vel
aequales soli, vel etiam majores audent dicere, sed
longius positas parvas videri. Et nobis quidem potest
fortasse sufficere, quoquo modo se ista res habeat,
artifice Deo condita sidera. Quanquam teneamus auctoritate
apostolica dictum, <hi>Alia gloria solis, alia gloria
lunae, et alia gloria stellarum: stella enim ab stella
differt in gloria <note>(I Cor. XV, 41)</note>
            </hi>. Sed quia possunt
adhuc dicere, etiamsi non resistant Apostolo: Differunt
quidem in gloria, sed ad oculos terrenorum;
aut, quia hoc propter resurgentium similitudinem dicebat
Apostolus, qui non utique ad oculos aliter erunt
et in se aliter, differunt quidem et in seipsis sidera in
gloria, sed tamen nonnulla sunt etiam sole majora:
ipsi viderint quemadmodum soli tam magnum tribuant
principatum, ut eum radiis suis quasdam stellas, et
eas quidem principales, quibus amplius isti quam caeteris
supplicant, et tenere dicant, et retro agere a cursu
proprio. Non enim fit verisimile, majores aut etiam
aequales violentia radiorum ejus posse superari. Aut
si superiores signorum stellas vel septentrionum majores
esse asserunt, quae nihil tale a sole patiuntur;
cur ista per signa circumeuntes amplius venerantur?
cur eas signorum dominas perhibent? Etsi enim regradationes
illas siderum, vel fortasse tarditates, non
a sole fieri quisque contendat, sed aliis occultioribus
causis; soli tamen istos in suis deliramentis, quibus
vim fatorum a veritate devii suspicantur, praecipuam
tribuere potestatem ex libris eorum certe manifestum
est.</p>
          </div3>
<div3>
            <head>34.</head>
            <p>
 Sed dicant quod volunt de coelo, alieni a Patre
qui est in coelis: nobis autem de intervallis et magnitudine
siderum subtilius aliquid quaerere, talique inquisitioni
rebus gravioribus et melioribus necessarium
tempus impendere, nec expedit, nec congruit. Et melius
credimus ea esse caeteris majora luminaria, quae
sancta Scriptura ita commendat, <hi>Et fecit Deus duo
luminaria magna:</hi> quae tamen non sunt aequalia. Nam
consequenter dicit, cum ea caeteris praeposuerit, inter
seipsa differre. Ait enim, <hi>Luminare majus in inchoationem
diei, et luminare minus in inchoationem nactis.</hi> 
Certe enim vel hoc concedent oculis nostris, ut
ea manifestum sit amplius caeteris lucere super terram,
nec diem clarere nisi luce solis, nec noctem tot stellis
apparentibus ita lucere si luna desit, quemadmodum
praesentia illius illustratur.
</p>
          </div3>
        </div2>

<div2>
          <head>CAPUT XVII.-- <hi>In Genethliacos.</hi> </head>
<div3>
            <head>35.</head>
            <p>
 De fatis autem siderum qualeslibet eorum argutias,
<pb n="0278"/>et quasi de mathesi documentorum experimenta,
quae illi <foreign xml:lang="greek"></foreign> vocant, omnino a nostrae fidei
sanitate respuamus: talibus enim disputationibus
etiam orandi causas nobis auferre conantur, et impia
perversitate in malis factis, quae rectissime reprehenduntur,
ingerunt accusandum potius Deum auctorem
siderum, quam hominem scelerum. Sed quod animae
nostrae non sint natura corporibus ne quidem coelestibus
subditae, audiant et philosophos suos: quia
vero terrenis corporibus illa corpora superiora non ad
ea quae ipsi tractant potentiora sunt, vel hinc aliquando
cognoscant, quia cum multa corpora diversorum
generum, vel animantium, vel herbarum et arbustorum,
uno simul puncto temporis seminentur, unoque
puncto temporis innumerabiliter multa nascantur,
non tantum diversis, sed etiam iisdem terrarum locis,
tantae sunt varietates in progressibus, in actibus
et passionibus eorum, ut vere isti, sicut dicitur, perdant
sidera, si ista considerant.</p>
          </div3>
<div3>
            <head>36.</head>
            <p>
 Quid autem insulsius et hebetius, quam cum
istis rebus convincuntur, dicere ad solos homines sibi
subjiciendos fatalem stellarum pertinere rationem?
In quibus tamen etiam ipsi de geminis convincuntur,
quorum diverse viventium, diverse felicium vel infelicium,
diverseque morientium, easdem plerumque constellationes
accipiunt. Quia etsi interfuit aliquid cum
de utero funderentur, in nonnullis tamen tantum interest,
quantum ab istis comprehendi computatione
non possit. Manus sequentis Jacob, dum nascerentur,
inventa est pedem fratris praecedentis tenens; usque
adeo sic nati sunt quasi unus infans in duplum prolixior
nasci videretur <note>(Gen. XXV, 25)</note>. Horum certe
constellationes, quas appellant, nullo modo dispares
esse potuerunt. Quid ergo vanius, quam ut illas constellationes
intuens mathematicus, ad eumdem horoscopum,
ad eamdem lunam, diceret unum eorum a
matre dilectum, alterum non dilectum? Si enim aliud
diceret, falsum profecto diceret; si autem hoc diceret,
verum quidem, sed non secundum suorum librorum
ineptas cantiunculas diceret. Quod si huic historiae,
quia de nostris profertur, nolunt credere, numquid
et naturam rerum delere possunt? Cum ergo se minime
falli dicant, si horam conceptionis invenerint,
saltem sicut homines non dedignentur conceptum
considerare geminorum.</p>
          </div3>
<div3>
            <head>37.</head>
            <p>
 Ideoque fatendum est, quando ab istis vera dicuntur,
instinctu quodam occultissimo dici, quem
nescientes humanae mentes patiuntur. Quod cum ad
decipiendos homines fit, spirituum seductorum operatio
est: quibus quaedam vera de temporalibus rebus
nosse permittitur, partim quia subtilioris sensus acumine,
partim quia corporibus subtilioribus vigent, partim
experientia callidiore propter tam magnam longitudinem
vitae; partim sanctis Angelis quod ipsi ab
omnipotente Deo discunt, etiam jussu ejus sibi revelantibus,
qui merita humana occultissimae justitiae sinceritate
<pb n="0279"/>
distribuit. Aliquando autem iidem nefandi
spiritus etiam quae ipsi facturi sunt, velut divinando
praedicunt. Quapropter bono christiano, sive mathematici,
sive quilibet impie divinantium, maxime dicentes
vera, cavendi sunt, ne consortio daemoniorum animam
deceptam, pacto quodam societatis irretiant.
</p>
          </div3>
        </div2>

<div2>
          <head>CAPUT XVIII.-- <hi>Difficultas de sideribus, an per spiritus regantur et animentur.</hi> </head>
<div3>
            <head>38.</head>
            <p>
 Solet etiam quaeri, utrum caeli luminaria ista
conspicua corpora sola sint, an habeant rectores quosdam
spiritus suos: et si habent, utrum ab eis etiam
vitaliter inspirentur, sicut animantur carnes per animas
animalium, an sola sine ulla permixtione praesentia.
<pb n="0280"/>
Quod licet in praesenti non facile comprehendi
possit; arbitror tamen in processu tractandarum
Scripturarum opportuniora loca posse occurrere, ubi
nobis de hac re, secundum sanctae auctoritatis regulas,
etsi non ostendere certum aliquid, tamen credere
licebit. Nunc autem servata semper moderatione piae
gravitatis, nihil credere de re obscura temere debemus;
ne forte quod postea veritas patefecerit, quamvis
libris sanctis sive Testamenti Veteris sive Novi
nullo modo esse possit adversum, tamen propter amorem
nostri erroris oderimus. Nunc ad librum operis
nostri jam tertium transeamus.
</p>
          </div3>
        </div2>
      </div1>

<div1>
        <head> <hi>LIBER TERTIUS.</hi> De vers. 20: <hi>Et dixit Deus, Educant aquae,</hi> et reliquis usque ad primi capitis finem.</head>
<div2>
          <head>CAPUT PRIMUM.-- <hi>Animalium ex aquis eductio prius narratur quam quae de terra; quod aqua aeri, aer coelo proximum elementum sit.</hi> </head>
<div3>
            <head>1.</head>
            <p>
 <hi>Et dixit Deus, Educant aquae reptilia animarum
<pb n="0279"/>vivarum, et volatilia super terram, secundum firmamentum
coeli. Et factum est sic. Et fecit Deus cetos magnos
et omne animal reptilium, quae eduxerunt aquae secundum
genus eorum; et omne volatile pennatum secundum
genus. Et vidit Deus quia bona sunt, et benedixit ea Deus
dicens: Crescite et multiplicamini, et replete aquas in
mari, et volatilia multiplicentur super terram. Et facta
est vespera, et factum est mane dies quintus.</hi> Nunc in
inferiore parte mundi, ea quae spiritu vitae moventur,
fiunt, et primum aquarum, quod aeris qualitati proximum
elementum est; quia huic coelo, in quo sunt
luminaria, ita vicinus est aer, ut et ipse coeli nomen
acceperit; sed nescio utrum etiam firmamentum possit
vocari. Dicuntur autem coeli pluraliter in una eademque
re, quae dicitur unum coelum. Nam cum in
hoc libro singulari numero dicatur coelum, quod dividit
inter aquas quae supra, et eas quae infra sunt;
in illo tamen psalmo, <hi>Et aquae,</hi> inquit, <hi>quae super coelos
sunt, laudent nomen Domini.</hi> Et coelos coelorum si
bene intelligimus sidereos aeriorum, tanquam superiores
inferiorum, et hos in eodem psalmo accipimus,
ubi dictum est, <hi>Laudate eum, coeli coelorum <note>(Psal.
CXLVIII, 4, 5)</note>
            </hi>. Satis apparet hunc aerem, non solum
coelum, sed etiam coelos dici: sicut dicuntur et terrae,
nec aliud significatur, quam illa quae singulariter
terra dicitur, quando dicimus orbem terrarum, et orbem
terrae.
</p>
          </div3>
        </div2>

<div2>
          <head>CAPUT II.-- <hi>Coelos diluvio periisse, et aerem in aquae naturam transisse.</hi> </head>
<div3>
            <head>2.</head>
            <p>
 Hos etiam aerios coelos quondam periisse diluvio
in quadam earum quae canonicae appellantur, Epistola
legimus <note>(II Pet. III, 6)</note>. Neque enim humida illa natura,
quae ita concreverat, ut cubitis quindecim altissimorum
montium transcenderet vertices <note>(Gen. VII, 20)</note>, potuit
ad sidera pervenire. Sed quia hujus aeris humidioris, in
quo aves volitant, vel tota vel prope tota spatia compleverat,
<pb n="0280"/>
periisse qui fuerant coelos in illa Epistola
scribitur. Quod nescio quemadmodum possit intelligi,
nisi in aquarum naturam pinguioris hujus aeris qualitate
conversa: alioquin non perierunt tunc isti coeli,
sed sublimius erecti sunt, cum locum eorum aqua occupaverat.
Itaque facilius eos secundum illius Epistolae
auctoritatem periisse credimus, et alios, sicut ibi scribitur,
repositos <note>(II Petr. III, 5-7)</note>, extenuatis videlicet
exhalationibus, quam sic erectos, ut eis superioris
coeli natura loco suo cederet.</p>
          </div3>
<div3>
            <head>3.</head>
            <p>
 Oportebat itaque ut in creandis habitatoribus
inferioris hujus mundi partis, quae saepe terrae nomine
tota commemoratur, prius producerentur ex aquis
animalia, postea vero de terra: quod ita sit aeri aqua
similis, ut ejus exhalationibus pinguescere probetur,
ut et spiritum procellae faciat, id est ventum, et nubila
contrahat, et possit volatus avium sustinere. Quapropter
etiamsi verum dixit quidam saecularium poetarum, <hi>Nubes excedit Olympus,</hi> 
 et, <hi>Pacem summa tenent <note>(Lucanus, lib. 2)</note>
            </hi>;
quia perhibetur in Olympi vertice
aer esse tam tennis, ut neque nubibus obumbretur,
neque turbetur vento, neque sustentare alites possit,
neque ipsos qui forte ascenderint homines, crassioris
aurae spiritu alere, sicut in isto aere consueverunt:
tamen et ipse aer est, unde aquis vicina qualitate diffunditur,
et propterea ipse quoque in humidam naturam
conversus diluvii tempore creditur. Neque enim
arbitrandum est aliquid de spatiis siderei coeli usurpasse,
cum omnes etiam altissimos montes aqua transcenderat.
</p>
          </div3>
        </div2>

<div2>
          <head>CAPUT III.-- <hi>De elementorum commutatione sententiae. Aer in Genesis historia non praetermissus.</hi> </head>
<div3>
            <head>4.</head>
            <p>
 Quanquam de conversione elementorum, etiam
inter ipsos qui haec otiosa cura subtilissime perscrutati
sunt, non parva quaestio est. Alii enim dicunt omnia
in omnia posse mutari, atque converti: alii vero
esse aliquid omnino proprium singulis perhibent elementis,
quod in alterius elementi qualitatem nullo
modo vertatur. Unde fortassis suo loco, si Dominus
<pb n="0281"/>
voluerit, diligentius disputabimus: nunc autem quod ad
praesentem sermonem attinet, haec commemoranda existimavi,
ut intelligamus servatum esse ordinem rerum
quo prius oportuit aquarum animalia quam terrarum
narrari creata.</p>
          </div3>
<div3>
            <head>5.</head>
            <p>
 Nec ullo modo arbitrandum est praetermissum
esse in hac Scriptura ullum mundi hujus elementum,
cum quatuor notissimis eum constare persuasum sit,
quia videtur hic coelum, et aqua, et terra commemorari,
de aere autem taceri. Consuetudo quippe nostrarum
Scripturarum est, aut coeli et terrae nomine
mundum appellare, aut interdum addere et mare.
Aer itaque vel ad coelum pertinere intelligitur, si qua
sunt in ejus superioribus partibus tranquillissima et
pacatissima spatia; vel ad terram propter hunc turbulentum
et caliginosum locum, qui humida exhalatione
pinguescit, quamvis et ipse saepius coeli nomine
nuncupetur: ac per hoc non scriptum est, Producant
aquae reptilia animarum vivarum, et producat aer
volatilia volantia super terram; sed utrumque hoc
animantium genus ex aquis productum esse narratur.
Quidquid ergo aquarum sive labiliter undosum et fluidum
est, sive vaporaliter tenuatum atque suspensum,
ut illud reptilibus animarum vivarum, hoc volatilibus
appareat distributum, utrumque tamen humidae naturae
deputatur.
</p>
          </div3>
        </div2>

<div2>
          <head>CAPUT IV.-- <hi>Quinque sensus ad quatuor elementa referri.</hi> </head>
<div3>
            <head>6.</head>
            <p>
 Ideoque sunt etiam qui subtilissima consideratione
quinque istos manifestissimos corporis sensus
secundum quatuor usitata elementa ita distinguant,
ut oculos ad ignem, aures ad aerem dicant pertinere.
Olfaciendi autem gustandique sensum naturae humidae
attribuunt: et olfactum quidem istis exhalationibus
humidis, quibus crassatur hoc spatium, in quo aves
volitant; gustatum vero istis fluxibilibus et corpulentis
humoribus. Nam quaecumque in ore sapiunt, ipsius
oris humori commiscentur ut sapiant, etiamsi arida
cum acciperentur fuisse videantur. Ignis tamen omnia
penetrat, ut motum in eis faciat. Nam et humor privatione
caloris congelascit, et cum possint fervescere
caetera elementa, ignis frigescere non potest: facilius
quippe exstinguitur, ut ignis non sit, quam frigidus
maneat, aut sit alicujus frigidi contactu tepidior.
Tactus autem, qui est quintus in sensibus, terreno
elemento magis congruit: proinde per totum corpus
animantis, quod maxime ex terra est, quaeque tacta
sentiuntur. Dicunt etiam nec videri sine igne posse
aliquid, nec tangi sine terra. Ac per hoc elementa
omnia in omnibus inesse; sed unumquodque eorum
ex eo quod amplius habet accepisse vocabulum. Ideo
autem caloris privatione, cum corpus nimie frigescit,
obtundi sensum, quia motus pigrescit, qui ex calore
inest corpori, dum ignis aerem, et aer humida, et humor
terrena quaeque afficit, subtilioribus scilicet crassiora
penetrantibus.</p>
          </div3>
<div3>
            <head>7.</head>
            <p>
 Quanto autem quidque subtilius est in natura
corporali, tanto est vicinius naturae spirituali; quamvis
<pb n="0282"/>
longe distante genere, quandoquidem illud corpus
est, illud non est.
</p>
          </div3>
        </div2>

<div2>
          <head>CAPUT V.-- <hi>Ut ad quatuor elementa varie se habet sentiendi vis in quinque sensibus.</hi> </head>
<p>Ac per hoc quoniam sentire non est corporis,
sed animae per corpus, licet acute disseratur secundum
diversitatem corporeorum elementorum sensus esse
corporis distributos; anima tamen cui sentiendi vis
inest, cum corporea non sit, per subtilius corpus agitat
vigorem sentiendi. Inchoat itaque motum in omnibus
sensibus a subtilitate ignis, sed non in omnibus
ad idem pervenit. In visu enim pervenit represso calore
usque ad ejus lucem. In auditu usque ad liquidiorem
aerem calore ignis penetrat. In olfactu autem
transit aerem purum, et pervenit ad humidam exhalationem,
unde crassior haec aura subsistit. In gustatu
et hanc transit, et pervenit usque ad humorem corpulentiorem:
quo etiam penetrato atque trajecto,
cum ad terrenam gravitatem pervenit, tangendi ultimum
sensum agit.</p>
</div2>

<div2>
          <head>CAPUT VI.-- <hi>Aeris elementum non esse praetermissum a scriptore Genesis.</hi> </head>
<div3>
            <head>8.</head>
            <p>
 Non igitur ignorabat naturas elementorum eorumque
ordinem, qui cum visibilium, quae intra mundum
in elementis natura moventur, conditionem introduceret,
prius coelestia luminaria, deinde aquarum
animantia, terrarum autem postrema narravit: non
quod aerem praetermiserit, sed quod purissimi et
quietissimi aeris, ubi volare aves non posse dicuntur,
si qua sunt spatia, coelo superiori conjunguntur, et
coeli nuncupatione in Scripturis ad superiorem mundi
partem pertinere intelliguntur: ut terrae nomine universaliter
hoc totum significetur, ex quo incipit deorsum
versus, <hi>Ignis, grando, nix, glacies, spiritus tempestatis,
et omnes abyssi,</hi> donec perveniatur ad aridam
quae proprio nomine terra dicitur. Aer itaque ille superior,
sive quod ad coelestem mundi pertinet partem,
sive quod nullum habet visibilem habitatorem, de
qualibus nunc sermo narrantis est, neque praetermissus
est coelo nominato, neque annumeratus in creandis
animalibus: iste vero inferior qui excipit exhalationes
humidas maris ac terrae, et ad sustinendas aves quodammodo
crassatur, nonnisi ex aquis accipit animalia.
Quod enim ejus humidum est, hoc portat alitum
corpora, quae ita nituntur pennis volantes, quemadmodum
pisces quibusdam suis alis natantes.
</p>
          </div3>
        </div2>

<div2>
          <head>CAPUT VII.-- <hi>Volatilia ex aquis non immerito dicuntur creata.</hi> </head>
<div3>
            <head>9.</head>
            <p>
 Proinde scienter tanquam Spiritus Dei, qui
scribenti aderat, ex aquis dicit producta volatilia.
Quorum natura bipartitum locum sortita est; inferiorem
scilicet in unda labili, superiorem vero in aura
flabili: illum deputatum natantibus, istum volantibus.
Sicut huic elemento congruos duos etiam sensus animalibus
datos videmus; olfactum explorandis vaporibus,
gustatum explorandis liquoribus. Quod enim et
tactu aquas ventosque sentimus, hoc est quod terrae
<pb n="0283"/>
solidum omnibus admiscetur elementis; sed in his
crassioribus sentitur amplius, ita ut etiam tangendo
contrectari valeant. Ideoque et ista in duabus maxime
mundi partibus generaliter terrae nomine complectuntur:
sicut ille psalmus ostendit, omnia superiora ab
illo principio enumerans, <hi>Laudate Dominum de coelis;</hi> 
omniaque inferiora ab alio principio, <hi>Laudate Dominum
de terra;</hi> ubi et spiritus tempestatis et omnes abyssi
nominantur, et ignis iste qui urit tangentem <note>(Psal.
CXLVIII, 1-8)</note>, quia de terrenis et humidis motibus
ita existit, ut subinde vertatur in aliud elementum.
Et quamvis naturae suae sursum nitendo indicet appetitum,
in coelestem tamen superiorem tranquillitatem
non potest evadere; quia multo aere superatus et in
eum conversus exstinguitur: ac per hoc in ista rerum
parte corruptibiliore atque pigriore turbulentis motibus
agitatur ad temperandum ejus rigorem, et ad
usus terroresque mortalium.</p>
          </div3>
<div3>
            <head>10.</head>
            <p>
 Quia ergo etiam tactu, qui ad terram proprie
pertinet, sentiri possunt et fluctus undarum, et flatus
aurarum, propterea ipsa quoque aquatilium animalium
corpora et terrenis vescuntur, et maxime aves;
in terra etiam requiescunt, fetusque propagant: pars
enim humoris quae vaporaliter exhalatur, etiam super
terras extenditur. Ideoque cum dixisset Scriptura, <hi>Educant aquae reptilia animarum vivarum, et volatilia,</hi> 
inquit, <hi>super terram;</hi> addidit sane, dicens, <hi>secundum
firmamentum coeli,</hi> in quo potest aliquanto manifestius
apparere illud quod antea videbatur obscurum. Non
enim ait, In firmamento coeli, sicut de luminaribus;
sed, <hi>volantia,</hi> inquit, <hi>super terram, secundum firmamentum
coeli,</hi> id est juxta firmamentum coeli: quia
videlicet hoc caliginosum et humidum spatium, in
quo aves volant, illi spatio contiguum est, ubi volare
non possunt, quod jam merito tranquillitatis et quietis
pertinet ad firmamentum coeli. In coelo ergo volant
aves, sed in isto, quod ille psalmus etiam terrae nomine
includit; propter quod coelum vocantur multis
locis volatilia coeli: non tamen in firmamento, sed
secundum firmamentum.
</p>
          </div3>
        </div2>

<div2>
          <head>CAPUT VIII.-- <hi>Reptilia animarum vivarum pisces cur appellati.</hi> </head>
<div3>
            <head>11.</head>
            <p>
 Nonnulli putant propter sensus tarditatem non
animam vivam, sed <hi>reptilia animarum vivarum</hi> appellata.
Sed si propterea sic appellarentur, avibus daretur
nomen animae vivae. Cum vero et ipsa volatilia
dicta sunt, sicut illa, reptilia, ut subaudiatur animarum
vivarum; fatendum est, ut arbitror, ita dictum, ac
si diceretur, Quae sunt in animabus vivis reptilia vel
volatilia: sicut dici posset, Ignobilia hominum, ut
intelligeremus, quicumque sunt in hominibus ignobiles.
Quanquam enim sint et animalia terrestria quae
repunt super terram; tamen ex multo majore numero
pedibus moventur, et tam pauca fortasse in terris repunt,
quam pauca in aquis gradiuntur.</p>
          </div3>
<div3>
            <head>12.</head>
            <p>
 Nonnulli autem putaverunt propterea non animam
vivam, sed <hi>reptilia animarum vivarum</hi> pisces
esse appellatos, quod eis memoria nulla sit, nec aliqua
<pb n="0284"/>
qua vita velut rationi vicinior. Sed fallit eos experientia
minor. Nam quidam scripserunt, quae animadvertere
potuerunt in vivariis piscium, multa miranda.
Sed etiamsi forte falsa scripserunt, memoriam tamen
pisces habere certissimum est. Quod ipse sum expertus,
et experiantur qui possunt et volunt. Nam fons
quidam magnus Bullensium-regiorum, fere plenus est
piscium. Solent autem homines desuper intuentes
eis aliquid jacere, quod sibi vel praeripiant confluentes,
vel inter se diripiant concertantes. Quo pastu
assueti, deambulantibus super oram fontis hominibus,
ipsi quoque cum eis congregatim natando eunt et
redeunt, exspectantes unde aliquid jactent, quorum
praesentiam sentiunt. Non itaque frustra mihi videtur
aquarum animalia sic appellata reptilia, quemadmodum
aves volatilia: nam si vel nulla memoria, vel
sensus tardior, animae vivae nomen repulisset a piscibus,
volatilibus certe adhiberetur, quorum vita in
oculis nostris est et memor et garrula, et in nidis
construendis educandisque fetibus solertissima.
</p>
          </div3>
        </div2>

<div2>
          <head>CAPUT IX.-- <hi>Quod quidam philosophi cuique elemento sua animalia tribuerunt.</hi> </head>
<div3>
            <head>13.</head>
            <p>
 Nec ignoro, ita quosdam philosophos sua cujusque
elementi distribuisse animalia, ut terrena esse
dicerent, non tantum quae in terra repunt atque gradiuntur,
sed aves etiam quod et ipsae in terra requiescant,
volando fatigatae: aeria vero animalia
daemones esse; coelestia, deos; quorum quidem nos
partim luminaria, partim Angelos dicimus. Iidem tamen
aquis pisces et sui generis belluas attribuunt, ut
nullum elementum suis animalibus vacet; quasi vero
sub aquis terra non sit, aut probare possint pisces
non in ea requiescere ac reparare natandi vires, sicut
volandi aves; et si forte rarius pisces id faciunt, quod
ad gestanda corpora sit unda quam aura validior, ita
ut terrena quoque animalia natantia ferat, sive usu
docta, ut homines, sive natura, ut quadrupedia vel
serpentes. Aut si propterea non putant, quia non insunt
pedes piscibus; nec phocae aquarum sunt, nec
colubri cochleaeque terrarum: nam et illae pedes habent,
et haec genera sine ullis pedibus, non dico, requiescunt
in terra, sed ab ea vix aut nunquam recedunt.
Dracones autem sine pedibus et in speluncis
requiescere, et in aerem sustolli perhibentur: qui
quanquam non facile noti sint, litterae tamen, non
tantum nostrae, sed etiam Gentilium, nequaquam de
istorum animantium genere tacuerunt.
</p>
          </div3>
        </div2>

<div2>
          <head>CAPUT X.-- <hi>Concesso daemones esse aeria animalia, nihil detrahitur Scripturae docenti producta fuisse ex aquis volatilia. Venti, tonitrua, nubes, pluvia, nix, grando, serenitas.</hi> </head>
<div3>
            <head>14.</head>
            <p>
 Quapropter, etsi daemones aeria sunt animalia,
quoniam corporum aeriorum natura vigent; et
propterea morte non dissolvuntur; quia praevalet in
eis elementum, quod ad faciendum quam ad patiendum
est aptius; duobus subterpositis, aqua scilicet et
terra, uno autem superposito, id est igne sidereo:
distribuuntur enim elementa ad patiendum duo,
<pb n="0285"/>
humor et humus; ad faciendum autem alia duo, aer
et ignis: si ergo haec ita sunt, non impedit ista distinctio
nostram Scripturam, quae non ex aere, sed ex
aquis producta indicat volatilia; quia subtilioris quidem
et in auras exhalati atque distenti, sed tamen
humoris locus volatilibus datus est. Aer autem a confinio
luminosi coeli usque ad aquarum fluida et nuda
terrarum pervenit. Non tamen totum spatium ejus
exhalationes humidae infuscant, sed usque ad eum
finem, unde incipit etiam terra nominari, secundum
illum psalmum ubi dicitur, <hi>Laudate Dominum de terra <note>(Psal. CXLVIII, 7)</note>
            </hi>.
Superior vero pars aeris, propter puram
tranquillitatem, coelo cui collimitatur, communi
pace conjungitur, et ejus vocabulo nuncupatur. In qua
fortassis parte si fuerunt ante transgressionem suam
transgressores angeli cum principe suo, nunc diabolo,
tunc archangelo (nam nonnulli nostri, non eos putant
coelestes vel supercoelestes angelos fuisse), non mirum
si post peccatum in istam sunt detrusi caliginem;
ubi tamen et aer sit, et humore tenui contexatur, qui
commotus ventos, et vehementius concitatus etiam
ignes et tonitrua, et contractus nubila, et conspissatus
pluviam, et congelantibus nubilis nivem, et turbulentius
congelantibus densioribus nubilis grandinem, et
distentus serenum facit, occultis imperiis et opere
Dei, a summis ad infima universa quae creavit administrantis.
Unde in illo psalmo cum commemorata
essent, <hi>ignis, grando, nix, glacies, spiritus tempestatis;</hi> 
ne talia sine divina providentia fieri moverique putarentur,
continuo subjecit, <hi>Quae faciunt verbum ejus <note>(Id. 8)</note>
            </hi>.</p>
          </div3>
<div3>
            <head>15.</head>
            <p>
 Si autem transgressores illi antequam transgrederentur,
coelestia corpora gerebant, neque hoc
mirum est, si conversa sunt ex poena in aeriam qualitatem,
ut jam possint ab igne, id est ab elemento
naturae superioris aliquid pati: nec aeris saltem spatia
superiora atque puriora, sed ista caliginosa tenere
permissi sunt, qui eis pro suo genere quidam quasi
carcer est, usque ad tempus judicii. Et si quid de his
transgressoribus angelis diligentius requirendum est,
alius erit accommodatior Scripturae locus. Proinde
quod nunc satis est, si haec spatia turbida et procellosa,
propter aeris naturam usque ad undas terrasque
porrectam, possunt aeria corpora sustinere; possunt
et avium quae producta sunt ex aquis, propter aquarum
tenues halitus: qui scilicet eidem aeri juxta undas
et terras circumfuso, atque ob hoc infimae ac terrenae
parti deputato, vaporaliter inseruntur, et auras intexunt,
quae nocturnis rigoribus aggravatae sereno etiam
rore distillant; si autem vehementius frigus est, etiam
gelu candidius inalbescunt.
</p>
          </div3>
        </div2>

<div2>
          <head>CAPUT XI.-- <hi>Tractatur vers. 24 et 25, ubi de variis animantium generibus creatis de terra.</hi> </head>
<div3>
            <head>16.</head>
            <p>
 <hi>Et dixit Deus, Educat terra animam vivam secundum
genus: quadrupedia, et reptilia, et bestias terrae
secundum genus, et pecora secundum genus. Et factum
est sic. Et fecit Deus bestias terrae secundum genus, et
pecora secundum genus, et omnia reptilia terrae secundum
<pb n="0286"/>
genus. Et vidit Deus quia bona sunt.</hi> Jam nunc
consequens erat ut alteram partem, quae proprie terra
dicitur, infimi hujus loci, quem totum cum omnibus
abyssis et nebuloso aere universaliter vocabulo terrae
alibi Scriptura complectitur, ornaret animalibus suis.
Et manifesta quidem sunt animalium genera, quae in
verbo Dei terra produxit. Sed quia saepe nomine pecorum
vel nomine bestiarum, animalia omnia rationis
expertia solent intelligi, merito quaeritur quas nunc
proprie bestias, et quae pecora dicat. Et repentia quidem
sive reptilia terrena, non est dubitandum quod
omnes serpentes intelligi voluit; quanquam et bestiae
dici possint: pecorum autem nomen non usitate serpentibus
convenit. Rursum leonibus, et pardis, et tigridibus,
et lupis, et vulpibus, canibus etiam et
simiis, atque id genus caeteris usitate convenit vocabulum
bestiarum. Pecorum autem nomen his animalibus
accommodatius aptari solet, quae sunt in usu
hominum: sive adjuvandis laboribus, ut hoves et
equi, et si qua talia; sive ad lanificium, vel ad vescendum,
ut oves et sues.</p>
          </div3>
<div3>
            <head>17.</head>
            <p>
 Quid ergo sunt quadrupedia? Quanquam enim
haec omnia, praeter quaedam serpentia, quatuor pedibus
gradiantur, nisi tamen hoc nomine proprie quaedam
vellet intelligi, non utique hic etiam quadrupedia
nominaret, quamvis de his in repetitione tacuerit. An
cervi, et damulae, et onagri, et apri (quia neque illis
bestiis ubi leones sunt, conjungi possunt; similes
enim sunt illis pecoribus, neque tamen sub humana
cura sunt) proprie quadrupedia nuncupata sunt;
quasi reliqua essent haec animalia, quibus ista appellatio
generalis quidem cum multis propter numerum
pedum, sed tamen speciali significatione tribueretur?
An quia ter dixit, <hi>secundum genus,</hi> tria quaedam genera
nos invitat attendere? Primo, <hi>secundum genus</hi> 
quadrupedia et reptilia; ubi arbitror significatum quae
quadrupedia dixerit, scilicet quae in genere sunt reptilium,
sicut sunt lacerti, stelliones, et si quid hujusmodi
est. Ideoque in repetitione quadrupedum nomen
non iteravit, quia reptilium vocabulo fortasse
complexus est: unde ibi non simpliciter ait, reptilia;
sed addit, <hi>omnia reptilia terrae.</hi> Ideo <hi>terrae,</hi> quia sunt
et aquarum; et ideo <hi>omnia,</hi> ut illic intelligantur quae
quatuor etiam pedibus nituntur, quae superius quadrupedum
nomine proprie significata sunt. Bestias
autem, de quibus item ait, <hi>secundum genus,</hi> quidquid
ore aut etiam unguibus saevit, exceptis serpentibus.
Pecora vero de quibus tertio ait, <hi>secundum genus,</hi> quae
neutra vi lacerant, sed aut cornibus, aut ne hoc quidem.
Praedixi enim et quadrupedum nomen quam late
pateat, ipso pedum numero facile agnosci, et nomine
pecorum vel bestiarum omne irrationale animal aliquando
comprehendi. Sed etiam ferarum vocabulum
solet in latina lingua tantumdem valere: non ideo
tamen negligenda fuit consideratio, quomodo possint
haec nomina, quae non frustra in hoc Scripturarum
loco posita sunt, etiam speciali distinctione discerni,
<pb n="0287"/>
quod in usu loquendi quotidiano facile animadverti
potest.
</p>
          </div3>
        </div2>

<div2>
          <head>CAPUT XII.-- <hi>Quid</hi> secundum genus, <hi>quod de quibusdam creaturis, non de homine dicitur.</hi> </head>
<div3>
            <head>18.</head>
            <p>
 Non frustra etiam lectorem movet utrumne
passim et quasi fortuito an aliqua ratione dicatur, <hi>secundum
genus,</hi> tanquam fuerint et antea, cum primo
creata narrentur: an genus eorum in superioribus
rationibus intelligendum est, utique spiritualibus, secundum
quas creantur inferius. Sed si ita esset, hoc
de luce, hoc de coelo, hoc de aquis et terris, hoc de
coeli luminaribus diceretur. Quid enim eorum est,
cujus non aeterna et incommutabilis ratio in ipsa Dei
Sapientia vigeat, quae attingit a fine usque ad finem
fortiter, et disponit omnia suaviter? <note>(Sap. VIII, 1.)</note> Incipit
autem hoc dici de herbis et lignis, usque ad haec
terrena animantia. Nam et in eis quae ex aquis creata
sunt, quamvis in prima commemoratione dictum non
sit; in illa tamen iteratione dictum est, <hi>Et fecit Deus
cetos magnos et omnem animam animalium reptilium,
quae eduxerunt aquae secundum genus eorum; et omne
volatile pennatum secundum genus.</hi> </p>
          </div3>
<div3>
            <head>19.</head>
            <p>
 An quia haec ita exorta sunt, ut ex eis alia nascerentur,
et originis formam successione servarent,
ideo dicuntur <hi>secundum genus,</hi> propter propagationem
prolis, qua permansura creabantur? Sed cur de herbis
et lignis non solum dicitur, <hi>secundum genus,</hi> verum
etiam <hi>secundum similitudinem,</hi> cum et animalia
sive aquarum sive terrarum secundum similitudinem
suam generent? An, quia genus sequitur similitudo,
noluit eam ubique repetere? Nam et semen non ubique
repetivit; cum tam herbis et lignis insit, quam
animalibus, etsi non omnibus. Observatum est enim
quaedam ita nasci ex aquis vel terra, ut sexus eis
nullus sit; et ideo semen eorum non sit in eis, sed in
elementis ex quibus oriuntur. Hoc est ergo <hi>secundum
genus,</hi> ubi et seminum vis et similitudo intelligitur
succedentium decedentibus; quia nihil eorum ita
creatum est, ut semel existeret, vel permansurum,
vel nullo succedente decessurum.</p>
          </div3>
<div3>
            <head>20.</head>
            <p>
 Cur ergo et de homine non ita dictum est, Faciamus
hominem ad imaginem et similitudinem nostram,
secundum genus, cum et hominis propago
manifesta sit? An quia non ita Deus fecerat hominem
ut moreretur, si praeceptum servare voluisset, et ideo
non erat necessarius decessori successor: sed post
peccatum comparatus est pecoribus insensatis, et similis
factus est eis <note>(Psal. XLVIII, 13)</note>; ut jam filii saeculi
hujus generent et generentur, quo possit mortalium
genus servata successione subsistere? Quid sibi
ergo vult post hominem factum illa benedictio, <hi>Crescite
et multiplicamini, et implete terram;</hi> quod utique fieri
posset generando? An nihil hinc temere dicendum,
donec ad eum Scripturae locum perveniamus, ubi diligentius
ista requirenda atque tractanda sunt? Potest
enim nunc fortasse sufficere, propterea de homine
non dictum esse, <hi>secundum genus,</hi> quia unus fiebat,
<pb n="0288"/>
de quo etiam femina facta est. Non enim multa genera
hominum, sicut herbarum, lignorum, piscium, volatilium,
serpentium, pecorum, bestiarum: ut sic dictum
accipiamus, <hi>secundum genus,</hi> ac si diceretur generatim,
ut inter se similia atque ad unam originem seminis
pertinentia distinguerentur a caeteris.
</p>
          </div3>
        </div2>

<div2>
          <head>CAPUT XIII.-- <hi>Benedictio cur solis aquatilibus sicut homini impertita. Officium gignendi.</hi> </head>
<div3>
            <head>21.</head>
            <p>
 Item quaeritur quid tantum aquarum animalia
de Creatore meruerint, ut sola benedicerentur, sicut
homines. Nam et ipsa benedixit Deus, dicens: <hi>Crescite
et multiplicamini, et implete aquas maris, et volatilia
multiplicentur super terram.</hi> An in uno creaturae genere
dicendum fuit, ut in caeteris consequenter intelligeretur,
quae generationibus crescunt? Prius ergo
diceretur in eo quod primum tale creatum est, in
herba scilicet atque ligno. An forte quae nullum haberent
propagandae prolis affectum, ac sine ullo sensu
generarent, indigna judicavit illis benedictionis verbis, <hi>Crescite et multiplicamini:</hi> 
 ubi autem talis inesset
affectus, ibi primum hoc dixit, ut in terrenis animalibus
etiam non dictum intelligeretur? Necessarium
autem fuit hoc in homine repetere, ne quisquam diceret
in officio gignendi filios ullum esse peccatum, sicut
est in libidine, sive fornicandi, sive ipso conjugio
immoderatius abutendi.
</p>
          </div3>
        </div2>

<div2>
          <head>CAPUT XIV.-- <hi>De insectorum creatione.</hi> </head>
<div3>
            <head>22.</head>
            <p>
 Nonnulla etiam de quibusdam minutissimis animalibus
quaestio est, utrum in primis rerum conditionibus
creata sint, an ex consequentibus rerum
mortalium corruptionibus? Nam pleraque eorum aut
de vivorum corporum vitiis, vel purgamentis, vel exhalationibus
aut cadaverum tabe gignuntur; quaedam
etiam de corruptione lignorum et herbarum, quaedam
de corruptionibus fructuum: quorum omnium non
possumus recte dicere Deum non esse creatorem.
Inest enim omnibus quoddam naturae sui generis decus,
sic ut in his major sit admiratio bene considerantis,
et laus uberior omnipotentis artificis; qui
omnia in sapientia fecit <note>(Psal. CIII, 24)</note>, quae a fine
usque ad finem pertendens, et suaviter cuncta disponens <note>(Sap. VIII, 1)</note>,
nec ea ipsa rerum novissima, quae
pro sui generis ordine dissolvuntur, et quarum dissolutionem
ex poena nostrae mortalitatis horremus,
relinquit informia: sed creat minima corpore, acuta
sensu, animantia; ut majore attentione stupeamus
agilitatem muscae volantis, quam magnitudinem jumenti
gradientis, ampliusque miremur opera formicularum,
quam onera camelorum.</p>
          </div3>
<div3>
            <head>23.</head>
            <p>
 Sed utrum in primis, ut dixi, rerum conditionibus,
quae isto sex dierum ordine creatae narrantur,
haec quoque minima instituta credamus, an postea
consequentibus corruptibilium corporum solutionibus,
hoc quaeritur. Et potest quidem dici ea minutissima,
quae ex aquis vel terris oriuntur, tunc creata: in quibus
etiam illa non absurde intelliguntur, quae nascuntur
ex iis quae terra germinante orta sunt; et quia
<pb n="0289"/>
praecesserant conditionem, non solum animalium, sed
etiam luminarium; et quia terrae continuantur per
radicum connexionem, unde illo die quo apparuit
arida, exorta sunt, ut potius ad supplementum habitationis,
quam ad numerum habitatorum pertinere
intelligantur. Caetera vero quae de animalium gignuntur
corporibus, et maxime mortuorum, absurdissimum
est dicere tunc creata, cum animalia ipsa creata sunt:
nisi quia inerat jam omnibus animatis corporibus vis
quaedam naturalis, et quasi praeseminata et quodammodo
liciata primordia futurorum animalium, quae de
corruptionibus talium corporum pro suo quaeque genere
ac differentiis erant exortura, per administrationem
ineffabilem omnia movente incommutabili Creatore.
</p>
          </div3>
        </div2>

<div2>
          <head>CAPUT XV.-- <hi>De creatione animalium venenatorum.</hi> </head>
<div3>
            <head>24.</head>
            <p>
 De generibus quoque animalium venenosis et
perniciosis quaeri solet, utrum post peccatum hominis
ad vindictam creata sint; an potius cum jam creata
essent innoxia, nonnisi postea peccatoribus nocere
coeperint. Neque hoc mirum est, quandoquidem etiam
temporibus hujus vitae laboriosae atque aerumnosae,
cum ita sit nemo justus ut perfectum se audeat dicere,
fideliter attestante Apostolo et dicente, <hi>Non quia jam
acceperim, aut etiam perfectus sim <note>(Philipp. III, 12)</note>
            </hi>;
cumque adhuc exercendae atque in infirmitate perficiendae
virtuti necessariae sint tentationes et molestiae
corporales, eodem rursus Apostolo manifestante
qui ait, in magnitudine revelationum ne extolleretur,
datum sibi esse stimulum carnis, angelum satanae, ut
eum colaphizaret, rogatumque a se Dominum tertio,
ut discederet ab eo, respondisse sibi, <hi>Sufficit tibi gratia
mea; nam virtus in infirmitate perficitur <note>(II Cor. XII,
7-9)</note>
            </hi>: tamen et sanctus Daniel inter leones salvus
atque intrepidus vixit <note>(Dan. VI, 22; et XIV, 38)</note>, qui
non utique Deo mentiens in oratione, non tantum peccata
populi sui, sed etiam sua fatetur <note>(Id. IX, 4-19)</note>;
et in ipsius Apostoli manu mortifera vipera inhaesit,
nec laesit <note>(Act. XXVIII, 5)</note>. Potuerunt ergo ista etiam
creata nihil nocere, si causa non exstitisset vel terrendorum
puniendorumque vitiorum, vel probandae
perficiendaeque virtutis: quia et exempla sunt demonstranda
patientiae, ad profectum caeterorum; et
ipse sibi homo in tentationibus certius innotescit; et
juste salus illa perpetua, quae turpiter amissa est per
voluptatem, fortiter recipitur per dolorem.
</p>
          </div3>
        </div2>

<div2>
          <head>CAPUT XVI.-- <hi>Bestiae invicem nocentes cur creatae.</hi> </head>
<div3>
            <head>25.</head>
            <p>
 Dicet aliquis: Cur ergo invicem bestiae nocent,
quibus nec peccata ulla sunt, ut vindicta ista dicatur,
nec ullam recipiunt tali exercitatione virtutem? Ideo
nimirum, quia scilicet aliae cibi sunt aliarum. Nec
recte possumus dicere: Non essent aliae quibus aliae
<pb n="0290"/>
vescerentur. Habent enim omnia, quamdiu sunt, mensuras,
numeros, ordines suos; quae cuncta merito
considerata laudantur, nec sine occulta pro suo genere
moderatione pulchritudinis temporalis, etiam ex
alio in aliud transeundo, mutantur. Quod etsi stultos
latet, sublucet proficientibus, clarumque perfectis est.
Et certe omnibus talibus inferioris creaturae motibus
praebentur homini salubres admonitiones, ut videat
quantum sibi satagendum sit pro salute spirituali et
sempiterna, qua omnibus irrationalibus animantibus
antecellit; cum illa videat a maximis elephantis usque
ad minimos vermiculos pro salute corporali et temporali,
quam pro sui generis inferiore ordinatione
sortita sunt, sive resistendo, sive cavendo, agere
quidquid valent: quod non apparet, nisi cum quaedam
refectionem corporis sui ex aliorum corporibus quaerunt;
alia se vel repugnandi viribus, vel fugae praesidio,
vel latebrarum munimine tuentur. Nam et ipse
corporis dolor in quolibet animante magna et mirabilis
animae vis est, quae illam compagem ineffabili
permixtione vitaliter continet, et in quamdam sui
moduli redigit unitatem, cum eam non indifferenter,
sed, ut ita dicam, indignanter, patitur corrumpi atque
dissolvi.
</p>
          </div3>
        </div2>

<div2>
          <head>CAPUT XVII.-- <hi>Scrupulus de corporibus mortuorum devoratis.</hi> </head>
<div3>
            <head>26.</head>
            <p>
 Illud etiam fortasse aliquem moveat, si animalia
noxia vivos homines aut poenaliter laedunt, aut
salubriter exercent, aut utiliter probant, aut ignoranter
docent, cur in escas suas dilacerant etiam corpora
hominum mortuorum? Quasi vero quidquam intersit
ad nostram utilitatem, ista caro jam exanimis in naturae
profunda secreta per quos transitus eat, unde
mirabili omnipotentia Creatoris reformanda rursus
eruatur. Quanquam et hinc fiat quaedam prudentibus
admonitio, ut se ita commendent fideli Creatori,
omnia maxima et minima occulto nutu administranti,
cui nostri etiam capilli numerati sunt <note>(Luc. XII, 7)</note>,
ne propter inanes curas exanimatorum corporum suorum
ulla genera mortium perhorrescant, sed piae fortitudinis
nervos ad omnia praeparare non dubitent.
</p>
          </div3>
        </div2>

<div2>
          <head>CAPUT XVIII.-- <hi>Spinae et tribuli lignaque infructuosa cur et quando creata.</hi> </head>
<div3>
            <head>27.</head>
            <p>
 Talis etiam quaestio de spinis et tribulis solet
oboriri, et de quibusdam lignis infructuosis, vel cur
vel quando creata sint, cum Deus dixerit, <hi>Producat
terra herbam pabuli seminantem semen, et lignum fructiferum
faciens fructum.</hi> Sed qui ita moventur, non intelligunt
saltem de usitatis formulis humani juris,
quemadmodum appelletur ususfructus. Utilitas enim
quaedam fruentium in fructus nomine consideratur.
Quantae autem sint utilitates, sive manifestae, sive occultae,
omnium quae terra gignens radicitus alit, et ipsi
quaedam intueantur, et ab expertis caetera inquirant.</p>
          </div3>
<div3>
            <head>28.</head>
            <p>
 Et de spinis quidem ac tribulis absolutior potest
esse responsio, quia post peccatum dictum est
homini de terra, <hi>Spinas et tribulos pariet tibi <note>(Gen.
III, 18)</note>
            </hi>. Nec tamen facile dicendum est tunc coepisse
ista oriri ex terra. Fortassis enim quoniam in ipsis
<pb n="0291"/>
quoque generibus seminum multae reperiuntur utilitates,
poterant habere locum suum sine ulla poena
hominis. Sed ut in agris in quibus jam poenaliter laborabat,
etiam ista nascerentur, hoc ad cumulum
poenae valere credi potest, cum possent alibi nasci,
vel ad avium pecorumque pastus, vel ad ipsorum
hominum aliquos usus. Quanquam et ille sensus non
abhorret ab his verbis, quo ita intelligitur dictum <hi>Spinas et tribulos pariet tibi;</hi> 
 ut haec etiam antea terra
pariens, non tamen homini pareret ad laborem, sed
cujuscemodi animalibus convenientem cibum; sunt
enim quae his generibus, et mollioribus et aridioribus
commode suaviterque vescantur: tunc autem coeperit
ista homini parere ad aerumnosum negotium, cum
post peccatum coepit in terra laborare. Non quod aliis
locis haec antea nascerentur, et post in agris quos
homo ad capiendas fruges coleret; sed et prius et
postea in eisdem locis: prius tamen non homini, post
autem homini; ut hoc significetur quod additum est, <hi>tibi:</hi> 
 quia non est dictum, Spinas et tribulos pariet,
sed, <hi>pariet tibi;</hi> id est ut tibi jam ista nasci incipiant
ad laborem, quae ad pastum tantummodo aliis animalibus
antea nascebantur.
</p>
          </div3>
        </div2>

<div2>
          <head>CAPUT XIX.-- <hi>De vers. 26, 27, etc. Cur in solius hominis creatione dictum,</hi> Faciamus.</head>
<div3>
            <head>29.</head>
            <p>
 <hi>Et dixit Deus: Faciamus hominem ad imaginem
et similitudinem nostram; et dominetur piscium maris et
volatilium coeli, et omnium pecorum, et omnis terrae, et
omnium reptilium repentium super terram. Et fecit Deus
hominem, ad imaginem Dei fecit eum: masculum et
feminam fecit eos. Et benedixit eos Deus dicens: Crescite,
et multiplicamini, et implete terram, et dominamini
ejus, et principamini piscium maris, et volatilium
coeli, et omnium pecorum, et omnis terrae, et omnium
reptilium repentium super terram. Et dixit Deus, Ecce
dedi vobis omne pabulum seminale, seminans semen quod
est super omnem terram, et omne lignum quod habet in
se fructum seminis seminalis; vobis erit ad escam, et
omnibus bestiis terrae, et omnibus volatilibus coeli, et
omni reptili repenti super terram, quod habet in se spiritum
vitae; et omne pabulum viride in escam. Et factum
est sic. Et vidit Deus omnia quae fecit, et ecce bona valde.
Et facta est vespera, et factum est mane dies sextus.</hi> 
Etiam atque etiam de natura hominis post erit uberior
considerandi et diligentius disserendi locus. Nunc
tamen, ut opera sex dierum nostra inquisitio pertractatioque
concludat, hoc primum breviter dicimus,
non indifferenter accipiendum quod in aliis operibus
dicitur, <hi>Dixit Deus, Fiat;</hi> hic autem, <hi>Dixit Deus, Faciamus
hominem ad imaginem et similitudinem nostram:</hi> 
ad insinuandam scilicet, ut ita dicam, pluralitatem
personarum propter Patrem, et Filium, et Spiritum
sanctum. Quam tamen deitatis unitatem intelligendam
statim admonet, dicens, <hi>Et fecit Deus hominem ad
imaginem Dei;</hi> non quasi Pater ad imaginem Filii, aut
Filius ad imaginem Patris; alioquin non vere dictum
est, <hi>ad imaginem nostram,</hi> si ad Patris solius, aut
Filii solius imaginem factus est homo: sed ita dictum
est, <hi>fecit Deus ad imaginem Dei:</hi> tanquam diceretur,
<pb n="0292"/>
fecit Deus ad imaginem suam. Cum autem nunc dicitur, <hi>ad imaginem Dei,</hi> 
 cum superius dictum sit, <hi>ad
imaginem nostram;</hi> significatur quod non id agat illa
pluralitas personarum, ut plures deos vel dicamus,
vel credamus, vel intelligamus; sed Patrem et Filium
et Spiritum sanctum, propter quam Trinitatem dictum
est <hi>ad imaginem nostram,</hi> unum Deum accipiamus,
propter quod dictum est, <hi>ad imaginem Dei.</hi> 
</p>
          </div3>
        </div2>

<div2>
          <head>CAPUT XX.-- <hi>In quo homo factus sit ad imaginem Dei. Cur de hominis creatione non dicitur,</hi> Et sic est factum.</head>
<div3>
            <head>30.</head>
            <p>
 Hic etiam illud non est praetereundum, quia
cum dixisset, <hi>ad imaginem nostram;</hi> statim subjunxit, <hi>et habeat potestatem piscium maris et volatilium coeli,</hi> 
et caeterorum animalium rationis expertium: ut videlicet
intelligamus in eo factum hominem ad imaginem
Dei, in quo irrationalibus animantibus antecellit.
Id autem est ipsa ratio, vel mens, vel intelligentia,
vel si quo alio vocabulo commodius appellatur. Unde
et Apostolus dicit, <hi>Renovamini in spiritu mentis vestrae,
et induite novum hominem <note>(Ephes. IV, 23, 24)</note>
            </hi>, <hi>qui renovatur
in agnitionem Dei, secundum imaginem ejus qui
creavit eum <note>(Coloss. III, 10)</note>
            </hi>; satis ostendens ubi sit
homo creatus ad imaginem Dei, quia non corporeis lineamentis,
sed quadam forma intelligibili mentis illuminatae.</p>
          </div3>
<div3>
            <head>31.</head>
            <p>
 Ac per hoc sicut in illa prima luce, si eo nomine
recte intelligitur facta lux intellectualis particeps
aeternae atque incommutabilis sapientiae Dei, non dictum
est, Et sic est factum, ut deinde repeteretur, Et
fecit Deus: quia sicut jam, quantum potuimus, disseruimus,
non fiebat cognitio aliqua Verbi Dei in prima
creatura, ut post eam cognitionem inferius crearetur,
quod in eo Verbo creabatur; sed ipsa prima creabatur
lux, in qua fieret cognitio Verbi Dei, per quod creabatur,
atque ipsa cognitio illi esset ab informitate sua
converti ad formantem Deum, et creari, atque formari:
postea vero in caeteris creaturis dicitur, <hi>Et sic
est factum;</hi> ubi significatur in illa luce, hoc est in intellectuali
creatura, prius facta Verbi cognitio; ac
deinde cum dicitur, <hi>Et fecit Deus,</hi> ipsius creaturae genus
fieri demonstratur, quod in Verbo Dei dictum erat
ut fieret: hoc et in hominis conditione servatur. Dixit
enim Deus, <hi>Faciamus hominem ad imaginem et similitudinem
nostram,</hi> etc. Ac deinde non dicitur, <hi>Et sic est
factum;</hi> sed jam subinfertur, <hi>Et fecit Deus hominem
ad imaginem Dei:</hi> quia et ipsa natura scilicet intellectualis
est, sicut illa lux, et propterea hoc est ei fieri,
quod est agnoscere Verbum Dei per quod fit.</p>
          </div3>
<div3>
            <head>32.</head>
            <p>
 Nam si diceretur, <hi>Et sic est factum,</hi> et postea
subinferretur, <hi>Et fecit Deus;</hi> quasi prius factum intelligeretur
in cognitione rationalis creaturae, ac deinde
in aliqua creatura quae rationalis non esset: quia vero
et ipsa rationalis creatura est, et ipsa eadem cognitione
perfecta est. Sicut enim post lapsum peccati
homo in agnitione Dei renovatur, secundum imaginem
ejus qui creavit eum; ita in ipsa agnitione creatus est,
antequam delicto veterasceret, unde rursum in eadem
agnitione renovaretur. Quae autem non in ea cognitione
<pb n="0293"/>
creata sunt, quia sive corpora sive irrationales
animae creabantur, primo facta est in creatura intellectuali
cognitio eorum a Verbo, quo dictum est ut
fierent: propter quam cognitionem primo dicebatur, <hi>Et sic est factum:</hi> 
 ut ostenderetur facta ipsa cognitio
in ea natura, quae hoc in Verbo Dei ante cognoscere
poterat; ac deinde fiebant ipsae corporales et irrationales
creaturae, propter quod deinceps addebatur, <hi>Et
fecit Deus.</hi> 
</p>
          </div3>
        </div2>

<div2>
          <head>CAPUT XXI.-- <hi>De hominis immortalitate difficultas ex cibo ipsi praestito.</hi> </head>
<div3>
            <head>33.</head>
            <p>
 Quomodo autem homo immortalis factus sit, et
acceperit escam cum aliis animalibus, herbam pabuli
ferentem semen, et lignum fructiferum, et herbam viridem,
difficile est dicere. Si enim peccato mortalis
effectus est, utique ante peccatum non indigebat talibus
cibis. Neque enim posset corpus illud fame corrumpi.
Nam illud quod dictum est, <hi>Crescite et multiplicamini,
et implete terram,</hi> quanquam nisi per concubitum
maris et feminae fieri non posse videatur; unde
hinc quoque mortalium corporum exstitit indicium:
potest tamen dici, alium modum esse potuisse in corporibus
immortalibus, ut solo piae charitatis affectu,
nulla corruptionis concupiscentia filii nascerentur,
nec mortuis parentibus successuri, nec ipsi morituri;
donec terra immortalibus hominibus impleretur, ac sic
instituto justo et sancto populo, qualem post resurrectionem
futurum credimus, nascendi etiam modus
fieret: potest quidem dici, et quomodo dicatur, alia
consideratio est; sed non etiam hoc quisquam dicere
audebit, ciborum indigentiam quibus reficiantur, nisi
mortalibus corporibus esse posse.
</p>
          </div3>
        </div2>

<div2>
          <head>CAPUT XXII.-- <hi>Opinio quorumdam animae creationem signari his verbis,</hi> Et fecit, <hi>etc., corporis vero istis,</hi> Et finxit Deus, <hi>etc.</hi> </head>
<div3>
            <head>34.</head>
            <p>
 Nonnulli autem etiam hoc suspicati sunt, nunc
interiorem hominem factum, corpus autem hominis
postea, cum ait Scriptura, <hi>Et finxit Deus hominem de
limo terrae:</hi> ut quod dictum est, <hi>fecit,</hi> ad spiritum pertineat;
quod autem, <hi>finxit,</hi> ad corpus. Nec attendunt
masculum et feminam nonnisi secundum corpus fieri
potuisse. Licet enim subtilissime disseratur, ipsam
mentem hominis in qua factus est ad imaginem Dei,
quamdam scilicet rationalem vitam, distribui in aeternae
contemplationis veritatem, et in rerum temporalium
administrationem; atque ita fieri quasi masculum et
feminam, illa parte consulente, hac obtemperante:
in hac tamen distributione non recte dicitur imago
Dei, nisi illud quod inhaeret contemplandae incommutabili
veritati. In cujus rei figura Paulus apostolus virum
tantum dicit imaginem et gloriam Dei: <hi>Mulier
autem,</hi> inquit, <hi>gloria viri est <note>(I Cor. XI, 7)</note>
            </hi>. Itaque
quamvis hoc in duobus hominibus diversi sexus exterius
secundum corpus figuratum sit, quod etiam in una
hominis interius mente intelligitur; tamen et femina
quae est corpore femina, renovatur etiam ipsa in spiritu
<pb n="0294"/>
mentis suae in agnitione Dei secundum imaginem
ejus qui creavit, ubi non est masculus et femina. Sicut
autem ab hac gratia renovationis, et reformatione
imaginis Dei, non separantur feminae, quamvis in sexu
corporis earum aliud figuratum sit, propter quod vir
solus dicitur esse imago et gloria Dei; sic et in ipsa
prima conditione hominis, secundum id quod et femina
homo erat, habebat utique mentem suam eamdemque
rationalem, secundum quam ipsa quoque
facta est ad imaginem Dei. Sed propter unitatem conjunctionis, <hi>Fecit Deus,</hi> 
 inquit, <hi>hominem ad imaginem
Dei.</hi> Ac ne quisquam putaret solum spiritum hominis
factum, quamvis secundum solum spiritum fieret ad
imaginem Dei, <hi>Fecit illum,</hi> inquit, <hi>masculum et feminam,</hi> 
ut jam etiam corpus factum intelligatur. Rursum
ne quisquam arbitraretur ita factum, ut in homine
singulari uterque sexus exprimeretur, sicut interdum
nascuntur, quos androgynos vocant; ostendit se singularem
numerum propter conjunctionis unitatem
posuisse, et quod de viro mulier facta est, sicut postea
manifestabitur, cum id quod hic breviter dictum est,
diligentius coeperit explicari: et ideo pluralem numerum
continuo subjecit, dicens, <hi>Fecit eos, et benedixit eos.</hi> 
Sed, ut jam dixi, diligentius in consequenti Scriptura
de hominis creatione requiremus.
</p>
          </div3>
        </div2>

<div2>
          <head>CAPUT XXIII.-- <hi>Quo spectet illud vers.</hi> 30, Et sic est factum.</head>
<div3>
            <head>35.</head>
            <p>
 Nunc advertendum est, quod posteaquam dixit, <hi>Et sic factum est;</hi> 
 statim subjecit, <hi>Et vidit Deus omnia
quae fecit, et ecce bona valde:</hi> ubi intelligitur potestas
et facultas ipsa data naturae humanae sumendi ad
escam pabulum agri et fructus ligni. Ad hoc enim intulit, <hi>Et sic est factum,</hi> 
 quod ab illo loco inchoaverat,
ubi ait, <hi>Et dixit Deus, Ecce dedi vobis pabulum seminale,</hi> 
etc. Nam si ad omnia quae supra dicta sunt retulerimus
quod ait, <hi>Et sic est factum;</hi> consequens erit
ut confiteamur etiam crevisse illos jam, et multiplicatos
implevisse terram in eodem sexto die; quod eadem
Scriptura testante post multos annos factum invenimus.
Quapropter, cum data esset haec facultas
edendi, et hoc Deo dicente homo cognovisset, dicitur, <hi>Et sic est factum;</hi> 
 in hoc utique quod Deo dicente
homo cognovit. Nam si id etiam tunc egisset, id est
in escam illa quae data sunt etiam vescendo assumpsisset,
servaretur illa consuetudo Scripturae, ut
posteaquam dictum est, <hi>Et sic est factum,</hi> quod ad exprimendam
praecedentem cognitionem pertinet, deinde
inferretur etiam ipsa operatio, ac diceretur, Et acceperunt
et ederunt. Poterat enim ita dici, etiamsi non
rursus nominaretur Deus. Sicut in illo loco posteaquam
dictum est, <hi>Congregetur aqua quae sub coelo est
in congregationem unam, et appareat arida;</hi> subinfertur, <hi>Et sic est factum:</hi> 
 ac deinde non dicitur, <hi>Et fecit
Deus;</hi> sed tamen ita repetitur, <hi>Et congregata est aqua
in congregationes suas,</hi> etc.
</p>
          </div3>
        </div2>

<div2>
          <head>CAPUT XXIV.-- <hi>Cur de homine non singulatim, uti de caeteris, dictum sit,</hi> Vidit Deus quia bonum est.</head>
<div3>
            <head>36.</head>
            <p>
 Quod autem non singulatim, ut in caeteris,
etiam de humana creatura dixit, <hi>Et vidit Deus quia
<pb n="0295"/>
bonum est:</hi> sed post hominem factum, datamque
illi potestatem vel dominandi vel edendi, subintulit
de omnibus, <hi>Et vidit Deus omnia quae fecit,
et ecce bona valde,</hi> merito quaeri potest. Potuit enim
primo reddi homini singulatim, quod singulatim caeteris
quae antea facta sunt redditum est; tum demum
de omnibus dici quae fecit Deus, <hi>Ecce bona valde.</hi> An
forte quia sexto die perficiuntur omnia, propterea de
omnibus dicendum fuit, <hi>Vidit Deus omnia quae fecit,
et ecce bona valde;</hi> non singillatim de iis quae ipso die
facta sunt? Cur ergo de pecoribus et bestiis et reptilibus
terrae dictum est, quae ad eumdem diem sextum
pertinent? nisi forte illa et singillatim in suo genere,
et cum caeteris universaliter dici bona meruerunt; et
homo factus ad imaginem Dei, nonnisi cum caeteris
hoc dici meruit. An quia perfectus nondum erat,
quia nondum erat in paradiso constitutus? quasi vero
posteaquam ibi constitutus est, dictum sit quod hic
praetermissum est.</p>
          </div3>
<div3>
            <head>37.</head>
            <p>
 Quid ergo dicemus? An quia praesciebat Deus
hominem peccaturum, nec in suae imaginis perfectione
mansurum, non singillatim, sed cum caeteris eum
dicere voluit bonum, velut intimans quid esset futurum?
Quia cum ea quae facta sunt, in eo quod facta sunt, quantum
acceperunt, manent, sicut vel illa quae non peccaverunt,
<pb n="0296"/>
vel illa quae peccare non possunt; et singula
bona, et in universo bona valde sunt. Non enim frustra
est additum, <hi>valde;</hi> quia et corporis membra si etiam
singula pulchra sunt, multo sunt tamen in universi
corporis compage omnia pulchriora. Quia oculum,
verbi gratia, placitum atque laudatum, tamen si separatum
a corpore videremus, non diceremus tam pulchrum,
quam in illa connexione membrorum, cum loco
suo positus in universo corpore cerneretur. Ea vero quae
peccando amittunt decus proprium, nullo tamen modo
efficiunt ut non etiam ipsa recte ordinata, cum toto
atque universo bona sint. Homo igitur ante peccatum
et in suo utique genere bonus erat; sed Scriptura
praetermisit hoc dicere, ut illud potius diceret quod
futurum aliquid praenuntiaret. Non enim falsum de illo
dictum est. Qui enim singillatim bonus est, magis
utique cum omnibus bonus est. Non autem quando
cum omnibus bonus est, sequitur ut etiam singillatim
bonus sit. Moderatum est itaque ut id diceretur,
quod in praesenti verum esset, et praescientiam significaret
futuri. Deus enim naturarum optimus conditor,
peccantium vero justissimus ordinator est; ut etiam
si qua singillatim fiunt delinquendo deformia, semper
tamen cum eis universitas pulchra sit. Sed jam ea
quae sequuntur in sequenti volumine pertractemus.
</p>
          </div3>
        </div2>
      </div1>

<div1>
        <head> <hi>LIBER QUARTUS.</hi> Tractatur initium cap. 2 Geneseos. Postque nonnulla de senarii numeri perfectione, movetur quaestio rursum, circa vers. 5 cap. 1, quomodo scilicet creata luce, facta sit vespera et factum mane, sicque dies numerati usque ad sextum et septimum.</head>
<div2>
          <head>CAPUT PRIMUM.-- <hi>Dies sex quomodo accipiendi.</hi> </head>
<div3>
            <head>1.</head>
            <p>
 <hi>Et consummata sunt coelum et terra, et omnis ornatus
<pb n="0295"/>eorum. Et consummavit Deus in die sexto opera
suae quae fecit; et requievit Deus in die septimo ab omnibus
operibus suis quae fecit. Et benedixit Deus diem septimum,
et sanctificavit eum; quia in ipso requievit ab
omnibus operibus suis quae inchoavit Deus facere.</hi> Arduum
quidem atque difficillimum est viribus intentionis
nostrae, voluntatem scriptoris in istis sex diebus,
mentis vivacitate penetrare, utrum praeterierint dies
illi, et addito septimo, nunc per volumina temporum,
non re, sed nomine repetantur. In toto enim
tempore multi dies veniunt praeteritis similes, nullus
autem idem redit. Utrum ergo praeterierint dies illi;
an istis qui eorum vocabulis et numero censentur, in
temporum ordine quotidie transcurrentibus, illi in
ipsis rerum conditionibus maneant ut non solum in
illis tribus antequam fierent luminaria, sed etiam in
reliquis item tribus, diei nomen intelligamus in specie
rei quae creata est, noctemque ejus in privatione vel
defectu, vel si quo alio nomine melius significatur,
cum amittitur species, aliqua mutatione a forma ad
informitatem declinante atque vergente: quae mutatio
in omni creatura sive possibilitate inest, etiamsi desit
effectu, sicut in coelestibus superioribus; sive ad implendam
in infimis rebus pulchritudinem temporalem,
per ordinatas vices quorumque mutabilium decessionibus
<pb n="0296"/>
 successionibusque peragitur, sicut manifestum
est in rebus terrenis atque mortalibus: vespera vero
in omnibus perfectae conditionis quasi quidam terminus
sit: mane autem incipientis exordium; omnis
enim creata natura certis suis initiis et finibus continetur:
indagare difficile est. Sed sive hoc, sive illud, sive
aliquid etiam tertium probabilius, quod dicatur, possit
inveniri, quod in progressu disputationis forsitan apparebit,
quemadmodum in illis diebus et nox et vespera et
mane intelligatur: non est tamen abs re, ut consideremus
senarii numeri perfectionem in ipsa interiori
natura numerorum; quam mente intuentes, ea quae
sensibus etiam corporis adjacent, numeramus, numeroseque
disponimus.
</p>
          </div3>
        </div2>

<div2>
          <head>CAPUT II.-- <hi>De senarii numeri perfectione.</hi> </head>
<div3>
            <head>2.</head>
            <p>
 Invenimus ergo senarium numerum primum
esse perfectum, ea ratione quod suis partibus compleatur.
Sunt enim et alii numeri aliis causis rationibusque
perfecti. Proinde istum senarium ea ratione
perfectum diximus, quod suis partibus compleatur,
talibus duntaxat partibus, quae multiplicatae possint
consummare numerum cujus partes sunt. Talis enim
pars numeri dici potest quota sit. Nam ternarius numerus
potest dici pars, non tantum senarii, cujus
dimidia est, sed omnium ampliorum quam est ipse
ternarius. Nam et quaternarii et quinarii pars major
<pb n="0297"/>
ternarius est: potest enim dividi et quaternarius in
tria et unum, et quinarius in tria et duo. Et septenarii
et octonarii et novenarii, et quidquid ultra est
numerorum, pars est ternarius, non major vel dimidia,
sed minor. Nam septenarius quoque dividi potest
in tria et quatuor, et octonarius in tria et quinque,
et novenarius in tria et sex: sed nullius horum potest
dici ternarius quota sit pars, nisi tantum novenarii,
cujus pars tertia est, sicut senarii dimidia. Itaque
horum omnium quos commemoravi, nullus consummatur
ex aliquot ternariis, nisi senarius et novenarius.
Nam ille constat ex duobus ternariis, iste autem
ex tribus.</p>
          </div3>
<div3>
            <head>3.</head>
            <p>
 Senarius ergo numerus, ut dicere coeperam,
partibus suis connumeratis et in summam ductis, in
se completur. Alii namque sunt numeri, quorum
partes simul ductae minorem summam faciunt, alii
vero ampliorem: certis vero intervallorum rationibus
pauciores inveniuntur, qui suis partibus compleantur,
quarum summa nec citra insistat, nec ultra excrescat,
sed ad tantum occurrat, quantus est ipse numerus
cujus partes sunt. Horum primus senarius est. Nam
unius in numeris nullae partes sunt. Sic enim dicitur
unum in numeris quibus numeramus, ut non habeat
dimidium vel aliquam partem, sed vere ac pure et
simpliciter unum sit. Duorum autem pars unum est,
et ea dimidia, nec ulla altera. Ternarius vero duas
habet, unam quae dici possit quota sit, quod est
unum, nam tertia ejus est; et aliam majorem quae
non possit dici quota sit, id est duo: nec hujus ergo
partes computari possunt illae, de quibus agimus, id
est quae dici possunt quotae sint. Porro quaternarius
duas habet tales: nam unum, quarta ejus est; duo,
dimidia; sed ambae in summam ductae, id est unum
et duo simul, ternarium faciunt, non quaternarium.
Non ergo eum complent partes suae, quia in summa
minore consistunt. Quinarius non habet talem nisi
unam, id est ipsum unum, quae quinta pars ejus est:
nam et duo quamvis pars ejus minor sit et tria major;
neutra tamen earum dici potest quota pars ejus
sit. Senarius vero tres partes tales habet, sextam,
tertiam, dimidiam: sexta ejus, unum est; tertia, duo,
dimidia, tria. Hae autem partes in summam ductae, id
est unum et duo et tria, simul eumdem consummant
perficiuntque senarium.</p>
          </div3>
<div3>
            <head>4.</head>
            <p>
 Jam septenarius non habet talem partem nisi
septimam, quod est unum. Octonarius tres, octavam,
quartam, dimidiam, id est unum, duo et quatuor:
sed hae simul ductae septenarium faciunt infra insistentem,
non ergo complent eumdem octonarium.
Novenarius duas habet, nonam, quod est unum; et
tertiam, quod est tria: hae autem simul, quaternarium
faciunt longe novenario minorem. Denarius tres
habet tales partes; unum decimam, duo quintam,
quinque dimidiam, qui numeri simul ducti ad octonarium
perveniunt, non ad denarium. Undenarius
non habet nisi solam undecimam, sicut septenarius
solam septimam, et quinarius solam quintam, et ternarius
solam tertiam, et binarius solam dimidiam,
<pb n="0298"/>
quod in omnibus unum est. Duodenarius vero partibus
suis talibus simul ductis, non ipse consummatur,
sed exceditur; ampliorem quippe duodenario numerum
faciunt: nam usque ad sexdecim perveniunt.
Habet enim eas quinque, duodecimam, sextam, quartam,
tertiam, dimidiam: nam duodecima ejus unum
est; sexta, duo; quarta, tria; tertia, quatuor; dimidia,
sex: unum autem, et duo, et tria, et quatuor,
et sex, in summam ducta sexdecim sunt.</p>
          </div3>
<div3>
            <head>5.</head>
            <p>
 Et ne multis morer, in infinita serie numerorum
plures numeri reperiuntur, qui tales partes aut non
habent nisi singulas, sicut ternarius, et quinarius, et
caeteri ejusmodi; aut ita plures habent tales partes, ut
in unum ductae atque in summam redactae vel citra insistant,
sicut est octonarius, et novenarius et alii plurimi,
vel ultra excedant, sicut duodecimus et duodevigesimus,
et multitales. Plures ergo reperiuntur quilibet horum,
quam illi qui perfecti vocantur, eo quod suis simul
ductis talibus partibus compleantur. Nam post senarium
duodetrigesimus invenitur, qui similiter suis talibus
partibus constat: habet enim eas quinque vigesimam
octavam, quartamdecimam, septimam, quartam,
dimidiam; id est unum, et duo, et quatuor, et
septem, et quatuordecim; quae simul ductae eumdem
duodetrigesimum complent: fiunt enim viginti octo.
Et quanto numerorum ordo procedit, tanto productioribus
pro rata portione intervallis reperiuntur hi
numeri, qui suis talibas partibus in summam redactis,
ad seipsos occurrunt, dicunturque perfecti. Quorum
enim numerorum tales partes simul ductae non implent
eosdem numeros quorum partes sunt, imperfecti
nominantur: quorum autem etiam excedunt, plus
quam perfecti appellantur.</p>
          </div3>
<div3>
            <head>6.</head>
            <p>
 Perfecto ergo numero dierum, hoc est senario,
perfecit Deus opera sua quae fecit. Ita enim scriptum
est: <hi>Et consummavit Deus in die sexto opera sua quae
fecit.</hi> Magis autem in istum numerum intentus fio,
cum considero etiam ordinem operum ipsorum. Sicut
enim idem numerus gradatim partibus suis in trigonum
surgit; nam ita sequuntur unum, duo, tria, ut
nullus alius interponi possit, quae singulae senarii partes
sunt quibus constat; unum, sexta; duo, tertia; tria,
dimidia: ita uno die facta est lux, duobus autem sequentibus
fabrica mundi hujus; uno superior pars, id
est firmamentum, altero inferior, id est mare et terra:
sed partem superiorem nullis alimentorum corporalium
generibus implevit, quia non ibi erat positurus
corpora tali refectione indigentia; at inferiorem, quam
sibi congruentibus animalibus ornaturus erat, necessariis
eorum indigentiae cibis ante ditavit. Reliquis
ergo tribus diebus ea creata sunt, quae intra mundum,
id est intra istam universitatem visibilem ex
elementis omnibus factam, visibilia suis et congruis
motibus agerentur: primo in firmamento luminaria,
quia prius erat factum firmamentum; deinde in inferiore
<pb n="0299"/>
animantia, sicut ordo ipse poscebat, uno die,
aquarum; alio, terrarum. Nec quisquam ita demens
est, ut audeat dicere non potuisse Deum facere uno
die cuncta, si vellet; aut si vellet biduo, uno die spiritualem
creaturam, et alio corporalem; sive uno die
coelum cum omnibus pertinentibus, et alio terram
cum omnibus quae in ea sunt; et omnino quando
vellet, quamdiu vellet, et quomodo vellet: quis est
qui dicat voluntati ejus aliquid potuisse resistere?
</p>
          </div3>
        </div2>

<div2>
          <head>CAPUT III.-- <hi>De eo quod scriptum est Sap. XI, 21, Omnia in mensura,</hi> etc.</head>
<div3>
            <head>7.</head>
            <p>
 Quapropter cum eum legimus sex diebus omnia
perfecisse, et senarium numerum considerantes, invenimus
esse perfectum, atque ita creaturarum ordinem
currere, ut etiam ipsarum partium, quibus iste
numerus perficitur, appareat quasi gradata distinctio;
veniat etiam illud in mentem, quod alio loco Scripturarum
ei dicitur, <hi>Omnia in mensura, et numero, et
pondere disposuisti <note>(Sap. XI, 21)</note>
            </hi>; atque ita cogitet
anima, quae potest, invocato in auxilium Deo, et impertiente
atque inspirante vires, utrum haec tria, mensura,
numerus, pondus, in quibus Deum disposuisse
omnia scriptum est, erant alicubi antequam crearetur
universa creatura, an etiam ipsa creata sunt; et si
erant antea, ubi erant. Neque enim ante creaturam
erat aliquid nisi creator. In ipso ergo erant. Sed quomodo?
nam et ista quae creata sunt, in ipso esse legimus <note>(Rom. XI, 36)</note>:
an illa sicut ipse, ista vero sicut
in illo a quo reguntur et gubernantur? Et quomodo
illa ipse? Neque enim Deus mensura est, aut numerus,
aut pondus, aut ista omnia. An secundum id
quod novimus mensuram in eis quae metimur, et numerum
in eis quae numeramus, et pondus in eis quae
appendimus, non est Deus ista: secundum id vero
quod mensura omni rei modum praefigit, et numerus
omni rei speciem praebet, et pondus omnem rem ad
quietem ac stabilitatem trahit, ille primitus et veraciter
et singulariter ista est, qui terminat omnia et
format omnia, et ordinat omnia; nihilque aliud dictum
intelligitur, quomodo per cor et linguam humanam
potuit, <hi>Omnia in mensura, et numero, et pondere disposuisti,</hi> 
nisi, Omnia in te disposuisti?</p>
          </div3>
<div3>
            <head>8.</head>
            <p>
 Magnum est paucisque concessum, excedere
omnia quae metiri possunt, ut videatur mensura sine
mensura; excedere omnia quae numerari possunt, ut
videatur numerus sine numero; excedere omnia quae
appendi possunt, ut videatur pondus sine pondere.
</p>
          </div3>
        </div2>

<div2>
          <head>CAPUT IV.-- <hi>In Deo esse mensuram sine mensura, numerum sine numero, et pondus sine pondere.</hi> </head>
<p>Neque enim mensura et numerus et pondus in lapidibus
tantummodo et lignis atque hujusmodi molibus,
et quantiscumque corporalibus vel terrestribus
vel coelestibus animadverti et cogitari potest. Est
etiam mensura aliquid agendi, ne sit irrevocabilis et
immoderata progressio; et est numerus et affectionum
animi et virtutum, quo ab stultitiae deformitate, ad sapientiae
formam decusque colligitur; et est pondus
voluntatis et amoris, ubi apparet quanti quidque in
appetendo, fugiendo, praeponendo, postponendoque
<pb n="0300"/>
pendatur: sed haec animorum atque mentium et mensura
alia mensura cohibetur, et numerus alio numero
formatur, et pondus alio pondere rapitur. Mensura
autem sine mensura est, cui aequatur quod de illa est,
nec aliunde ipsa est: numerus sine numero est, quo
formantur omnia, nec formatur ipse: pondus sine
pondere est, quo referuntur ut quiescant, quorum
quies purum gaudium est, nec illud jam refertur ad
aliud.</p>
<div3>
            <head>9.</head>
            <p>
 Sed nomina mensurae et numeri et ponderis,
quisquis nonnisi visibiliter novit, serviliter novit.
Transcendat itaque omne quod ita novit, aut si nondum
potest, nec ipsis nominibus haereat, de quibus
cogitare nisi sordide non potest. Tanto enim magis
cuique ista in superioribus chara sunt, quanto ipse
minus est in inferioribus caro. Quod si non vult aliquis
ea vocabula, quae in rebus infimis et abjectissimis
didicit, transferre ad illa sublimia, quibus intuendis
mentem serenare conatur, non est urgendus ut faciat.
Dum enim hoc intelligatur quod intelligendum est,
non magnopere curandum est quid vocetur. Scire
oportet tamen cujusmodi similitudo est inferiorum ad
superiora. Non enim aliter recte hinc illuc ratio tendit,
et nititur.</p>
          </div3>
<div3>
            <head>10.</head>
            <p>
 Jam vero si quisquam dicit creatam esse mensuram
et numerum et pondus, in quibus Deum omnia
disposuisse Scriptura testatur; si in illis omnia disposuit,
eadem ipsa ubi disposuit? si in aliis, quomodo
ergo in ipsis omnia, quando ipsa in aliis? Non itaque
dubitandum est illa esse extra ea quae disposita sunt,
in quibus omnia disposita sunt.
</p>
          </div3>
        </div2>

<div2>
          <head>CAPUT V.-- <hi>In Deo ipso exstat ratio mensurae, numeri et ponderis, ad quam disposita sunt omnia.</hi> </head>
<div3>
            <head>11.</head>
            <p>
 An forte putabimus ita dictum esse, <hi>Omnia in
mensura, et numero, et pondere disposuisti,</hi> ac si diceretur,
Omnia sic disposuisti, ut haberent mensuram,
et numerum, et pondus? Quia et si diceretur, Omnia
corpora in coloribus disposuisti; non hinc esset consequens
ut ipsa Dei Sapientia, per quam facta sunt
omnia, colores in se prius habuisse intelligeretur, in
quibus faceret corpora: sed ita acciperetur, Omnia
corpora in coloribus disposuisti, ac si diceretur, Omnia
corpora sic disposuisti, ut haberent colores. Quasi
vero a creatore Deo disposita in coloribus corpora, id
est ita disposita ut colorata essent, possit aliter intelligi,
nisi aliqua ratio colorum singulis corporum
generibus distribuendorum in ipsa disponentis sapientia
non defuisse intelligatur, etsi color ibi non appellatur.
Hoc est enim quod dixi: dum res cognoscitur
non esse de vocabulis laborandum.</p>
          </div3>
<div3>
            <head>12.</head>
            <p>
 Faciamus ergo ita dictum esse, <hi>Omnia in
mensura, et numero, et pondere disposuisti,</hi> tanquam
dictum esset, ita disposita ut haberent proprias mensuras
suas, et proprios numeros, et proprium pondus,
quae in eis pro sui cujusque generis mutabilitate mutarentur,
augmentis et diminutionibus, multitudine et
paucitate, levitate et gravitate, secundum dispositionem
Dei: numquid sicut ista mutantur, ita ipsum
<pb n="0301"/>
Dei consilium, in quo ea disposuit, mutabile dicimus?
Averterit ipse tantam dementiam.
</p>
          </div3>
        </div2>

<div2>
          <head>CAPUT VI.-- <hi>Ubi cernebat Deus unde omnia disponeret.</hi> </head>
<p>Cum ergo haec ita disponerentur, ut haberent mensuras,
et numeros, et pondera sua, ubi ea cernebat
ipse disponens? Neque enim extra seipsum, sicut cernimus
oculis corpora; quae utique nondum erant, cum
disponerentur ut fierent. Nec intra seipsum ista cernebat,
sicut animo cernimus phantasias corporum,
quae non praesto sunt oculis, sed ea quae vidimus, vel
ex eis quae vidimus imaginando cogitamus. Quo modo
ergo ista cernebat, ut ita disponeret? Quo, nisi eo
quo solus potest?</p>
<div3>
            <head>13.</head>
            <p>
 Verum etiam nos mortales et peccatores, quorum
animas aggravant corpora corruptibilia, et quorum
sensum multa cogitantem terrena deprimit habitatio <note>(Sap. IX, 15)</note>;
quanquam etsi corda mundissima
et mentes simplicissimas gereremus, sanctisque
Angelis jam essemus aequales, non utique nobis ita
nota esset divina substantia sicut ipsa sibi.
</p>
          </div3>
        </div2>

<div2>
          <head>CAPUT VII.-- <hi>Senarii numeri perfectionem quomodo cernamus.</hi> </head>
<p>Tamen istam senarii numeri perfectionem, nec extra
nos ipsos cernimus, sicut oculis corpora; nec ita
intra nosmetipsos, quemadmodum corporum phantasias,
et visibilium imagines rerum, sed alio quodam
longe differenti modo. Quamvis enim se objectent
mentis aspectui quasi corpusculorum quaedam simulacra,
cum senarii numeri compositio vel ordo vel
partitio cogitatur: tamen validior et praepotentior
desuper ratio non eis annuit, interiusque numeri vim
contuetur; per quem contuitum fidenter dicit, id
quod dicitur unum in numeris, in nullas partes dividi
posse; nulla autem corpora nisi in partes innumerabiles
dividi; et facilius coelum et terram transire, quae
secundum senarium numerum fabricata sunt, quam
effici posse ut senarius numerus non suis partibus
compleatur. Gratias itaque Creatori semper agat animus
humanus, a quo ita creatus est, ut hoc possit
videre, quod avium nulla, nulla bestiarum, quae tamen
nobiscum vident et coelum, et terram, et luminaria,
et mare, et aridam, et omnia quae in eis sunt.</p>
<div3>
            <head>14.</head>
            <p>
 Quamobrem non possumus dicere, propterea
senarium numerum esse perfectum, quia sex diebus
perfecit Deus omnia opera sua; sed propterea Deum
sex diebus perfecisse opera sua, quia senarius numerus
perfectus est. Itaque, etiamsi ista non essent,
perfectus ille esset; nisi autem ille perfectus esset,
ista secundum eum perfecta non fierent.
</p>
          </div3>
        </div2>

<div2>
          <head>CAPUT VIII.-- <hi>Quies Dei in die septimo ut intelligenda.</hi> </head>
<div3>
            <head>15.</head>
            <p>
 Jamvero quod scriptum est, requievisse Deum
in die septimo ab omnibus operibus suis quae fecit;
et ideo eumdem diem benedixisse, et sanctificasse,
quia in ipso requievit; ut quomodo possumus, quantum
ab ipso adjuti fuerimus, intellectu conemur attingere,
prius de hoc carnales hominum suspiciones a nostris
<pb n="0302"/>
mentibus abigamus. Numquid enim dici vel credi fas
est Deum laborasse in operando, cum ea quae supra
scripta sunt condidit, quando dicebat, et fiebant? Ita
quippe nec homo laborat, si aliquid faciendum, mox
ut dixerit, fiat. Quamvis enim humana verba sonis
adminiculata ita proferantur, ut sermo diuturnus
fatiget: tamen cum tam pauca sunt, quam pauca legimus
in eo quod scriptum est, cum Deus dixit, <hi>Fiat
lux, Fiat firmamentum,</hi> et caetera usque in finem
operum, quae sexto die consummavit; nimis absurdi
deliramenti est, istum vel hominis, nedum Dei, laborem
putare.</p>
          </div3>
<div3>
            <head>16.</head>
            <p>
 An forte quis dixerit, dicendo quidem ut fierent,
quae continuo facta sunt, Deum non laborasse, sed
forte cogitando quid fieri debuisset; qua cura velut
liberatus rerum perfectione requieverit, et eo merito
diem quo primo factus est ab hac animi intentione
securus, benedicere, et sanctificare voluerit? Quod si
haec sapere, multum desipere est (rerum enim condendarum
tam facultas, quam facilitas incomparabilis
atque ineffabilis est apud Deum),
</p>
          </div3>
        </div2>

<div2>
          <head>CAPUT IX.-- <hi>Quo sensu Deus requiescere dicitur. Tristitia laudabilis.</hi> </head>
<p>Quid restat ut intelligamus, nisi forte creaturae rationali,
in qua et hominem creavit, in seipso requiem
praebuisse, post ejus perfectionem, per donum Spiritus
sancti, per quem diffunditur charitas in cordibus nostris <note>(Rom. V, 5)</note> 
 ut illuc feramur appetitu desiderii, quo
cum pervenerimus requiescamus, id est nihil amplius requiramus?
Sicut enim recte dicitur Deus facere, quidquid
ipso in nobis operante fecerimus; ita recte dicitur
Deus requiescere, cum ejus munere requiescemus.</p>
<div3>
            <head>17.</head>
            <p>
 Hoc quidem recte intelligimus; quia et verum
est, et non magnae intentionis indiget, ut videamus
ita dici requiescere Deum, cum requiescere eos facit,
sicut dicitur cognoscere, cum efficit ut cognoscamus.
Neque enim Deus temporaliter cognoscit quod antea
non noverat; et tamen dicit ad Abraham, <hi>Nunc cognovi
quoniam times Deum <note>(Gen. XXII, 12)</note>
            </hi>: ubi quid
aliud accipimus, nisi, Nunc feci ut cognosceretur? His
locutionum modis, cum ea quae non accidunt Deo tanquam
illi accidant loquimur, eum facere agnoscimus
ut nobis accidant; ea duntaxat quae laudabilia sunt:
et haec quantum Scripturarum usus admittis. Neque
enim nos temere aliquid tale de Deo dicere debemus,
quod in Scriptura ejus non legimus.</p>
          </div3>
<div3>
            <head>18.</head>
            <p>
 Ex hoc locutionis modo arbitror dictum illud
ab Apostolo: <hi>Nolite contristare Spiritum sanctum Dei
in quo signati estis in die redemptionis <note>(Ephes. IV, 30)</note>
            </hi>.
Neque enim ipsa Spiritus sancti, qua est quidquid ipse
est, substantia contristari potest; cum habeat aeternam
atque incommutabilem beatitudinem, magisque
sit ipsa aeterna et incommutabilis beatitudo. Sed quia
ita in sanctis habitat, ut eos impleat charitate, qua
necesse est ut homines ex tempore gaudeant profectu
fidelium et bonis operibus; et ideo necesse est etiam
contristentur lapsu vel peccatis eorum, de quorum
fide ac pietate gaudebant; quae tristitia laudabilis est,
quia venit ex dilectione quam Spiritus sanctus infundit:
<pb n="0303"/>
propterea ipse Spiritus dicitur contristari ab eis
qui sic agunt, ut eorum factis contristentur sancti,
non ob aliud nisi quia Spiritum sanctum habent; quo
dono tam boni sunt, ut eos mali moestificent, hi maxime
quos bonos fuisse sive noverunt sive crediderunt.
Quae profecto tristitia non solum non culpanda,
verum etiam praecipue laudanda ac praedicanda est.</p>
          </div3>
<div3>
            <head>19.</head>
            <p>
 Hoc genere locutionis rursus idem apostolus
mirabiliter usus est, ubi ait: <hi>Nunc autem cognoscentes
Deum, imo cogniti a Deo <note>(Galat. IV, 9)</note>
            </hi>. Neque enim
tunc eos cognoverat Deus, praecognitos videlicet ante
constitutionem mundi <note>(I Petr. I, 10)</note>; sed quia tunc
ipsi eum illius munere, non suo merito vel facultate
cognoverant, maluit tropice loqui, ut tunc ab illo cognitos
diceret, cum eis cognoscendum se praestitit, et
verbum corrigere, quasi hoc minus recte dixerit, quod
proprie dixerat, quam sinere ut hoc sibi arrogarent
se potuisse quod eis posse ille donaverat.
</p>
          </div3>
        </div2>

<div2>
          <head>CAPUT X.-- <hi>Quaestio an ipse Deus proprie requies cere potuerit.</hi> </head>
<div3>
            <head>20.</head>
            <p>
 Hic ergo intellectus, in eo quod positum est requievisse
Deum ab omnibus operibus suis, quae fecit
bona valde, quia ipse nos facit requiescere, cum bona
opera fecerimus, quibusdam forte suffecerit: sed nos
hujus sententiae Scripturarum consideratione suscepta,
urgemur quaerere quonammodo et ipse requiescere
potuerit; quamvis requie sua nobis insinuata, sperare
admonuerit in se requiem nostram futuram. Sicut
enim ipse fecit coelum et terram, et ea quae in eis
sunt, et omnia sexto die consummavit; nec in eis
aliquid dici potest nos creasse, illo donante ut crearemus,
et ideo dictum esse, <hi>Consummavit Deus in die
sexto opera sua quae fecit,</hi> quia ut a nobis consummarentur
ipse praestitit: ita et quod dictum est, <hi>Requievit
Deus in die septimo ab omnibus operibus suis quae
fecit,</hi> non utique nostram requiem, quam concedente
ipso adepturi sumus, sed ipsius primitus intelligere
debemus, qua in septimo die requievit, consummatis
operibus; ut prius omnia quae scripta sunt facta monstrentur,
et deinde si opus est, etiam aliquid significasse
doceantur. Recte quippe dicitur, sicut Deus
post opera sua bona requievit, ita et nos post opera
nostra bona requieturos. Sed ob hoc etiam recte flagitatur,
ut quemadmodum disputatum est de operibus
Dei, quae ipsius esse satis apparet; ita de requie
Dei satis disseratur, quae propria ipsius demonstretur.
</p>
          </div3>
        </div2>

<div2>
          <head>CAPUT XI.-- <hi>Quomodo utrumque constat, Deum in die septimo requievisse, et nunc usque operari.</hi> </head>
<div3>
            <head>21.</head>
            <p>
 Quapropter justissima ratione compellimur
indagare, si valeamus, atque eloqui, quomodo utrumque
sit verum, et quod hic scriptum est, in septimo
die requievisse Deum ab operibus suis, quae fecit; et
quod in Evangelio dicit ipse, per quem facta sunt
omnia, <hi>Pater meus usque nunc operatur, et ego operor <note>(Joan. V, 17)</note>
            </hi>.
Eis enim hoc respondit, qui propter
requiem Dei Scripturae hujus auctoritate antiquitus
commendatum sabbatum, ab eo non observari querebantur.
<pb n="0304"/>
Et dici quidem probabiliter potest, observandum
sabbatum Judaeis fuisse praeceptum in umbra futuri,
quae spiritualem requiem figuraret, quam Deus
exemplo hujus quietis suae fidelibus bona opera facientibus
arcana significatione pollicebatur. Cujus quietis
et ipse Dominus Christus, qui nonnisi quando voluit
passus est, etiam sepultura sua mysterium confirmavit.
Ipso quippe die sabbati requievit in sepulcro,
eumque totum diem habuit sanctae cujusdam vacationis,
posteaquam sexto die, id est parasceve, quam dicunt
sextam sabbati, consummavit omnia opera sua,
cum de illo quae scripta sunt, in ipso crucis patibulo
complerentur. Nam et hoc verbo usus est quando ait: <hi>Consummatum est; et inclinato capite tradidit spiritum <note>(Joan. XIX, 30)</note>
            </hi>.
Quid ergo mirum si Deus istum diem,
quo erat Christus in sepultura quieturus, volens etiam
hoc modo praenuntiare, ab operibus suis in uno die
requievit, deinceps operaturus ordinem saeculorum,
ut et illud vere diceretur, <hi>Pater meus usque nunc
operatur?</hi> 
</p>
          </div3>
        </div2>

<div2>
          <head>CAPUT XII.-- <hi>Alia ratio conciliandi Scripturam de requie et de continua operatione Dei.</hi> </head>
<div3>
            <head>22.</head>
            <p>
 Potest etiam intelligi Deum requievisse a condendis
generibus creaturae, quia ultra jam non condidit
aliqua genera nova: deinceps autem usque nunc et
ultra operari eorumdem generum administrationem,
quae tunc instituta sunt; non ut ipso saltem die septimo
potentia ejus a coeli et terrae, omniumque rerum
quas condiderat, gubernatione cessaret, alioquin
continuo dilaberentur. Creatoris namque potentia, et
omnipotentis atque omnitenentis virtus, causa subsistendi
est omni creaturae: quae virtus ab eis quae
creata sunt regendis, si aliquando cessaret, simul et
illorum cessaret species, omnisque natura concideret.
Neque enim, sicut structor aedium cum fabricaverit,
abscedit, atque illo cessante atque abscedente stat
opus ejus; ita mundus vel ictu oculi stare poterit, si
ei Deus regimen sui subtraxerit.</p>
          </div3>
<div3>
            <head>23.</head>
            <p>
 Proinde et quod Dominus ait, <hi>Pater meus usque
nunc operatur,</hi> continuationem quamdam operis ejus,
qua universam creaturam continet atque administrat,
ostendit. Aliter enim posset intelligi si diceret, Et
nunc operatur, ubi non esset necesse ut operis continuationem
acciperemus: aliter autem cogit intelligi
cum ait, <hi>Usque nunc,</hi> ex illo scilicet quo cuncta cum
conderet operatus est. Et quod scriptum est de sapientia
ejus, <hi>Pertingit a fine usque ad finem fortiter, et
disponit omnia suaviter <note>(Sap. VIII, 1)</note>
            </hi>; de qua item
scriptum est, quod motus ejus agilior celeriorque sit
omnibus motibus <note>(Ibid. VII, 24)</note>: satis apparet recte intuentibus,
hunc ipsum incomparabilem et ineffabilem,
et si possit intelligi, stabilem motum suum, rebus eam
praebere suaviter disponendis; quo utique subtracto,
si ab hac operatione cessaverit, eas continuo perituras.
Et illud quod ait Apostolus cum Deum Atheniensibus
praedicaret. <hi>In illo vivimus, et movemur et sumus <note>(Act. XVII, 28)</note>
            </hi>,
liquide cogitatum quantum humana
mens valet, adjuvat hanc sententiam, qua
<pb n="0305"/>
credimus et dicimus Deum in iis quae creavit, indesinenter
operari. Neque enim tanquam substantia ejus
sic in illo sumus, quemadmodum dictum est, quod
habeat vitam in semetipso <note>(Joan. V, 26)</note>: sed utique
cum aliud simus quam ipse, non ob aliud in illo sumus,
nisi quia id operatur, et hoc est opus ejus, quo
continet omnia, et quo ejus <hi>sapientia pertendit a fine
usque ad finem fortiter, et disponit omnia suaviter;</hi> per
quam dispositionem <hi>in illo vivimus, et movemur, et sumus.</hi> 
Unde colligitur quod si hoc opus suum rebus
subtraxerit, nec vivemus, nec movebimur, nec erimus.
Claret igitur ne uno quidem die cessasse Deum
ab opere regendi quae creavit, ne motus suos naturales
quibus aguntur atque vegetantur, ut omnino naturae
sint, et in eo quod sunt pro suo quaeque genere
maneant, illico amitterent, et esse aliquid omnino desinerent,
si eis subtraheretur motus ille Sapientiae
Dei, quo disponit omnia suaviter. Quapropter sic accipimus
Deum requievisse ab omnibus operibus suis
quae fecit, ut jam novam naturam ulterius nullam
conderet; non ut ea quae condiderat, continere et gubernare
cessaret. Unde et illud verum est, quod <hi>in septimo
die requievit Deus;</hi> et illud, quod <hi>usque nunc
operatur.</hi> 
</p>
          </div3>
        </div2>

<div2>
          <head>CAPUT XIII.-- <hi>De Sabbati observatione. Sabbatum christianum.</hi> </head>
<div3>
            <head>24.</head>
            <p>
 Et opera quidem ejus videmus bona; quietem
vero ejus post bona opera nostra videbimus. Ob quam
significandam mandavit Hebraeo populo unum diem
observandum <note>(Exod. XX, 8)</note>: quod tam carnaliter
agebant, ut eo die salutem nostram Dominum videntes
operari criminarentur, ac si eis de opere Patris rectissime
responderet, cum quo et ipse operabatur aequaliter,
non solum creaturae universae administrationem,
sed etiam ipsam nostram salutem. Jam vero tempore
gratiae revelatae, observatio illa sabbati, quae unius
diei vacatione figurabatur, ablata est ab observatione
fidelium. In ea quippe gratia perpetuum sabbatum jam
observat, qui spe futurae quietis operatur quidquid
boni operatur, nec in ipsis bonis operibus suis, quasi
habens bonum quod non acceperit, gloriatur: ita
enim tanquam diem sabbati, hoc est Dominicae cessationis
in sepultura, suscipiens atque intelligens Baptismi
sacramentum, quiescit a pristinis operibus
suis; ut jam in novitate vitae ambulans <note>(Rom. VI, 4)</note>,
Deum in se operari cognoscat, qui simul et operatur,
et quiescit, et creaturae praebens congruam gubernationem,
et apud se habens aeternam tranquillitatem.
</p>
          </div3>
        </div2>

<div2>
          <head>CAPUT XIV.-- <hi>Cur Deus sanctificaverit diem quietis suae.</hi> </head>
<div3>
            <head>25.</head>
            <p>
 Denique ipse nec cum creavit defessus, nec
cum cessavit refectus est; sed nos voluit per Scripturam
suam ad quietis exhortari desiderium, intimando
nobis eum diem se sanctificasse, in quo quievit ab
omnibus operibus suis. Nam nusquam omnium sex
dierum quibus creata sunt omnia, legitur aliquid sanctificasse,
nec ante ipsos sex dies ubi scriptum est, <hi>In
principio fecit Deus coelum et terram <note>(Gen. I, 1)</note>
            </hi>, additum
est. Et sanctificavit: sed diem istum, in quo requievit
ab omnibus operibus suis quae fecit, voluit
<pb n="0306"/>
sanctificare, tanquam et apud ipsum, qui nihil in
opere suo laborat, plus quies quam operatio valeat.
Hoc quidem in hominibus Evangelium nobis intimat,
ubi Salvator noster meliorem partem dicit Mariae,
quod sedens ad pedes ejus requiescebat in verbo ejus,
quam Marthae, quamvis propter obsequium quo ei ministrabat
circa multa occupatae, et licet bonum opus
operantis <note>(Luc. X, 39-42)</note>. Verum hoc in Deo quomodo
sit vel intelligatur, difficile dictum est, etiamsi
cogitatu aliquantulum attingi potest, cur Deus sanctificaverit
diem quietis suae, qui nullum sanctificaverit
operis sui, nec ipsum sextum quo et hominem fecit,
et cuncta perfecit. Ac primum ipsum requiescere Dei
quale sit, cujus humanae mentis acies assequi potest?
Quod tamen nisi esset, hoc omnino ista Scriptura non
poneret. Dicam sane quod sentio, haec duo indubitata
praeloquens, nec Deum, velut post laborem desideratumve
negotii sui finem, temporali quadam requie delectatum;
nec has Litteras auctoritate tanta merito
praeminentes, frustra falsoque dixisse quod Deus ab
omnibus operibus suis quae fecit, in septimo die requieverit,
eaque causa eumdem diem sanctificaverit.
</p>
          </div3>
        </div2>

<div2>
          <head>CAPUT XV.-- <hi>Solvitur quaestio superius proposita.</hi> </head>
<div3>
            <head>26.</head>
            <p>
 Nimirum ergo quia vitium est et infirmitas
animae, ita suis operibus delectari, ut potius in eis,
quam in se requiescat ab eis; cum procul dubio melius
aliquid in illa sit quo ea facta sunt, quam ipsa
quae facta sunt: insinuatur nobis Deus per hanc
Scripturam, qua dicitur requievisse ab omnibus operibus
suis quae fecit, nullo opere suo sic delectatus,
quasi faciendi ejus eguerit, vel minor futurus nisi
fecisset, vel beatior cum fecisset. Quia enim ex illo
ita est quidquid ex illo est, ut ei debeat quod est,
ipse autem nulli quod ex ipso est, debeat quod beatus
est; se rebus quas fecit diligendo praeposuit: non
sanctificans diem quo ea facienda inchoavit, nec illum
quo ea perfecit, ne illis vel faciendis vel factis auctum
ejus gaudium videretur; sed eum quo ab ipsis in
seipso requievit. Et ipse quidem nunquam ista requie
caruit, sed nobis eam per diem septimum ostendit:
hinc etiam significans non percipi requiem suam nisi
a perfectis, cum ad eam intimandam non deputavit
diem, nisi qui perfectionem rerum omnium sequebatur.
Nam qui semper est quietus, tunc nobis requievit,
cum se requievisse monstravit.
</p>
          </div3>
        </div2>

<div2>
          <head>CAPUT XVI.-- <hi>Dei requies ab operibus suis in septimo die.</hi> </head>
<div3>
            <head>27.</head>
            <p>
 Illud quoque attendendum est, quod Dei
requiem, qua de seipso beatus est, nobis insinuari
oportebat, ut intelligamus quomodo dicatur etiam
requiescere in nobis; quod non dicitur, nisi cum
in se requiem praestat et nobis. Requies igitur Dei
recte intelligentibus ea est, qua nullius indiget bono:
et ideo certa et nobis in illo est, quia et nos beatificamur
bono quod ipse est, non ipse bono quod
nos sumus. Nam et nos aliquod bonum ab illo sumus,
qui fecit omnia bona valde, in quibus fecit et
nos. Porro alia res bona praeter ipsum nulla est,
quam ipse non fecit; ac per hoc nullo praeter se alio
<pb n="0307"/>
bono eget, qui bono quod fecit non eget. Haec est
ejus requies ab omnibus operibus suis quae fecit. Quibus
autem bonis laudabiliter non egeret, si nulla fecisset?
Nam etiam sic dici posset nullis egens bonis,
non a factis in seipso requiescendo, verum omnino
nulla faciendo. Sed bona facere si non posset, nulla
esset potentia: si autem posset nec faceret, magna
esset invidentia. Quia ergo est omnipotens et bonus,
omnia valde bona fecit: quia vero seipso bono perfecte
beatus est, a bonis quae fecit, in seipso requievit,
ea scilicet requie a qua nunquam recessit. Sed si
diceretur requievisse a faciendis, nihil aliud quam non
fecisse intelligeretur. Nisi autem diceretur requievisse
a factis, non eis egere quae fecit minus commendaretur.</p>
          </div3>
<div3>
            <head>28.</head>
            <p>
 Quo itaque die hoc commendari oportuisset,
nisi septimo? Quod sane intelligit quisquis senarii
numeri perfectionem, de qua supra locuti sumus, perfectioni
creaturae congruenter adhibitam recolit. Si
enim senario numero perficienda fuerat creatura, sicuti
perfecta est, eaque requies Dei erat nobis commendanda,
qua demonstraretur nec perfectis beatificari
creaturis; procul dubio dies erat in hac commendatione
sanctificandus qui sequitur sextum, quo
erigeremur ad hanc requiem concupiscendam, ut et nos
in illo requiescamus.
</p>
          </div3>
        </div2>

<div2>
          <head>CAPUT XVII.-- <hi>Quies nostra in Deo.</hi> </head>
<div3>
            <head>29.</head>
            <p>
 Neque enim similitudo pia est, si velimus ita
similes esse Deo, ut et nos ab operibus nostris requiescamus
in nobis, sicut ipse requievit in se ab
operibus suis. In quodam quippe incommutabili bono
requiescere debemus, quod ille nobis est qui nos fecit.
Haec erit igitur summa, minimeque superba, et vere
pia requies nostra, ut sicut ipse requievit ab omnibus
operibus suis, quia non ei opera sua, sed ipse sibi
bonum est, quo beatus est: ita et nos ab omnibus
operibus, non tantum nostris, verum etiam ipsius,
nonnisi in illo requieturos nos esse speremus; idque
desideremus post bona opera nostra, quae in nobis
agnoscimus illius potius esse quam nostra: ut etiam
sic post bona opera sua ipse requiescat, cum post
bona opera quae ab illo justificati fecerimus, in se nobis
requiem praestat. Magnum est enim nobis ab illo
exstitisse, sed majus erit in illo requievisse. Sicut ipse
non ideo beatus est, quia haec fecit; sed quia etiam
factis non egens, in se potius quam in ipsis requievit.
Unde non operis, sed quietis diem sanctificavit; quia
non haec faciendo, sed eis quae fecit non egendo, se
beatum intimavit.</p>
          </div3>
<div3>
            <head>30.</head>
            <p>
 Quid ergo tam humile ac facile effatu, et quid
tam sublime atque arduum cogitatu, quam Deus requiescens
ab omnibus operibus suis quae fecit? Et ubi
requiescens nisi in seipso, quia beatus nonnisi seipso?
Quando, nisi semper? In diebus autem quibus rerum
quas condidit consummatio narratur, et ab eis quietis
Dei ordo distinguitur, quando, nisi in septimo die,
qui earum sequitur perfectionem? A perfectis enim
<pb n="0308"/>
requiescit, qui nec perfectis eget, quo beatior esse
possit.
</p>
          </div3>
        </div2>

<div2>
          <head>CAPUT XVIII.-- <hi>Septimus dies cur mane habuerit, non vesperam.</hi> </head>
<div3>
            <head>31.</head>
            <p>
 Et quod apud illum quidem, quieti ejus nec
mane nec vespera est; quia nec aperitur initio, nec
clauditur fine: perfectis autem operibus ejus mane
habet et vesperam non habet; perfecta quippe creatura
habet quoddam initium suae conversionis ad
quietem Creatoris sui, sed illa non habet finem quasi
terminum perfectionis suae, sicut ea quae facta sunt.
Ac per hoc requies Dei non ipsi Deo, sed rerum ab
eo conditarum perfectioni inchoatur, ut in illo incipiat
requiescere quod ab illo perficitur, et in eo habere
mane; in suo enim genere tanquam vespera terminatum
est: sed in Deo vesperam habere jam non potest,
quia non erit aliquid illa perfectione perfectius.</p>
          </div3>
<div3>
            <head>32.</head>
            <p>
 In illis enim diebus quibus omnia creabantur,
vesperam terminum conditae creaturae; mane autem
initium condendae alterius accipiebamus. Ac per hoc
quinti diei vespera terminus est conditae quinto die
creaturae: mane autem quod post ipsam vesperam
factum est, initium est condendae sexto die creaturae;
qua condita tanquam ejus terminus facta est vespera.
Et quia nihil aliud condendum restiterat, ita post
illam vesperam mane factum est, ut non esset initium
condendae alterius creaturae, sed initium quietis universae
creaturae in requie Creatoris. Neque enim coelum
et terra et omnia quae in eis sunt, universa scilicet
spiritualis corporalisque creatura in seipsa
manet; sed utique in illo de quo dictum est, <hi>In illo
enim vivimus, et movemur, et sumus <note>(Act. XVII, 28)</note>
            </hi>.
Quia etsi unaquaeque pars potest esse in toto cujus
pars est; ipsum tamen totum non est nisi in illo a
quo conditum est. Et ideo non absurde intelligitur
sexto die completo post ejus vesperam factum mane,
non quo significaretur initium condendae alterius creaturae,
sicut in caeteris; sed quo significaretur initium
manendi et quiescendi totius quod conditum est, in
illius quiete qui condidit. Quae quies Deo nec initium
habet nec terminum: creaturae autem habet initium,
sed non habet terminum; et ideo septimus dies
eidem creaturae coepit a mane, sed nullo vespere terminatur.</p>
          </div3>
<div3>
            <head>33.</head>
            <p>
 Nam si in caeteris diebus vespera et mane talium
temporum vices significant, qualia nunc per haec
quotidiana spatia peraguntur; non video quid prohibuerit
et septimum diem vespera, noctemque ejusdem
mane concludere, ut similiter diceretur, Et facta est
vespera, et factum est mane dies septimus: quando
quidem et ipse unus est dierum, qui omnes septem
sunt, quorum repetitione menses et anni et saecula
peraguntur; ut mane quod poneretur post vesperam
septimi, hoc esset initium octavi diei, de quo jam
deinceps silendum fuit, quia idem primus est ad quem
reditur, a quo rursus hebdomadis series ordiatur.
<pb n="0309"/>
Unde probabilius est istos quidem septem dies, illorum
nominibus et numero, alios atque alios sibimet
succedentes currendo temporalia peragere spatia:
illos autem primos sex dies inexperta nobis atque
inusitata specie in ipsis rerum conditionibus explicatos;
in quibus et vespera et mane sicut ipsa lux et
tenebrae, id est dies et nox, non eam vicissitudinem
praebuerunt, quam praebent isti per solis circuitus:
quod certe de illis tribus fateri cogimur, qui ante condita
luminaria commemorati atque numerati sunt.</p>
          </div3>
<div3>
            <head>34.</head>
            <p>
 Ac per hoc qualiscumque in eis vespera et
mane fuerit, nullo modo tamen opinandum est, eo
mane quod post sexti diei vesperam factum est, initium
accepisse requiem Dei; ne temporale aliquod
bonum illi aeternitati et incommutabilitati accidisse
vanitate temeraria suspicemur: sed illam quidem requiem
Dei, qua in seipso requiescit, eoque bono beatus
est quod ipse sibi est, nec initium eidem ipsi habere
nec terminum; consummatae autem creaturae
habere initium, eamdem requiem Dei. Quoniam rei
cujusque perfectio, non tam in universo cujus pars
est, quam in eo a quo est, in quo et ipsum universum
est, pro sui generis modulo stabilitur ut quiescat,
id est, ut sui momenti ordinem teneat. Ac per hoc
ipsa universitas creaturae, quae sex diebus consummata
est, aliud habet in sua natura, aliud in ordine
quo in Deo est, non sicut Deus, sed tamen ita ut ei
quies propriae stabilitatis non sit, nisi in illius quiete
qui nihil praeter se appetit, quo adepto requiescat. Et
ideo dum ipse manet in se, quidquid ex illo est retorquet
ad se; ut omnis creatura in se habeat naturae
suae terminum, quo non sit quod ipse est; in illo autem
quietis locum, quo servet quod ipsa est. Scio quod
non proprie dixerim locum; nam proprie dicitur in
spatiis quae corporibus occupantur: sed quia et ipsa
corpora non manent in loco, nisi quo sui ponderis
tanquam appetitu perveniunt, ut eo comperto requiescant;
ideo non incongruenter a corporalibus ad spiritualia
verbum transfertur, ut dicatur locus, cum res
ipsa plurimum distet.</p>
          </div3>
<div3>
            <head>35.</head>
            <p>
 Initium ergo creaturae in quiete Creatoris illo
mane significatum arbitror, quod factum est post vesperam
sexti diei; non enim posset in illo nisi perfecta
requiescere: proinde sexto die consummatis omnibus,
factaque vespera, factum est et mane, quo inciperet
consummata creatura in illo a quo facta est requiescere.
Quo initio Deum in seipso requiescentem,
ubi et ipsa requiescere posset invenit, tanto stabilius
atque firmius, quanto ipsa illius, non ille hujus eguit
ad quietem suam. Sed quoniam quidquid erit universa
creatura quibuslibet mutationibus suis, non utique
nihil erit, ideo creatura universa in Creatore suo semper
manebit; ac per hoc post illud mane nulla deinde
vespera fuit.</p>
          </div3>
<div3>
            <head>36.</head>
            <p>
 Hoc diximus, cur septimus dies, in quo requievit
<pb n="0310"/>
Deus ab omnibus operibus suis, mane habuerit post
vesperam sexti, vesperam vero non habuerit.
</p>
          </div3>
        </div2>

<div2>
          <head>CAPUT XIX.-- <hi>Alia ratio qua intelligitur septimus dies habuisse mane sine vespera.</hi> </head>
<p>Est aliud quod de hac re magis proprie atque melius
possit, quantum existimo, intelligi, sed aliquanto
difficilius explicari; ut non creaturae, sed etiam sibi
requies Dei septimo die mane habuerit sine vespera,
id est initium sine termino. Si enim ita diceretur, Requievit
Deus in die septimo, nec adderetur, Ab omnibus
operibus suis quae fecit, frustra hujus quietis initium
quaereremus. Non enim incipit Deus requiescere,
cujus requies sine initio, sine termino sempiterna est.
Sed quoniam ab omnibus operibus suis quae fecit, eis
non egendo, requievit, intelligitur requies quidem Dei
nec coepta nec terminata; requies autem ejus ab omnibus
operibus suis quae fecit, ex eo coepta est ex quo
illa perfecit. Neque enim operibus suis non egendo
requievisset, prius quam essent, quibus nec perfectis
eguisset; et quia eis omnino nunquam eguit, nec ista
beatitudo qua non eis eget, tanquam proficiendo perficietur,
ideo septimo diei nulla vespera accessit.</p>
</div2>

<div2>
          <head>CAPUT XX.-- <hi>Dies septimus an creatus.</hi> </head>
<div3>
            <head>37.</head>
            <p>
 Sed plane quaeri potest, dignaque consideratione
movet, quomodo intelligatur in seipso Deus requievisse
ab omnibus operibus suis quae fecit; cum scriptum
sit, <hi>Et requievit Deus in die septimo.</hi> Non enim
dictum est, In seipso; sed, <hi>in die septimo.</hi> Quid est
ergo dies septimus? utrum creatura est aliqua, an
temporis tantummodo spatium? Sed etiam temporis
spatium creaturae temporali concreatum est; ac per
hoc et ipsum sine dubio creatura est. Neque enim
ulla tempora vel sunt, vel esse potuerunt, vel poterunt,
quorum Deus non sit creator: ac per hoc et
istum septimum diem, si tempus est, quis creavit, nisi
omnium temporum creator? Sed illi sex dies cum
quibus vel in quibus creaturis creati sint, superior
Scripturae sanctae sermo indicat. Quocirca in his diebus
septem, quorum species nota nobis est, qui re
quidem ipsa praetereunt, sed aliis succedentibus nomina
sua quodammodo tradunt, ut illi sex dies nominentur;
novimus eorum primi quando creati sunt:
septimum autem diem, qui nomine sabbati nuncupatur,
quando Deus creaverit, non videmus. In ipso
quippe die non fecit aliquid, imo ab eis quae sex diebus
fecerat, in eodem septimo requievit. Quomodo
ergo requievit in die quem non creavit? Aut quomodo
eum post sex dies continuo creavit, cum sexto die
consummaverit omnia quae creavit, nec aliquid septimo
die creaverit, sed in eo potius ab omnibus
quae creaverat, requieverit? An unum tantummodo
diem creavit Deus, ut ejus repetitione multi, qui
dicuntur dies, praeterirent atque transcurrerent;
nec opus erat ut septimum diem crearet, quia illius
quem creaverat, septima repetitio hunc utique faciebat?
Lucem quippe de qua scriptum est, <hi>Et dixit
<pb n="0311"/>
Deus, Fiat lux; et facta est lux <note>(Gen. I, 3)</note>
            </hi>, discrevit
a tenebris, eamque vocavit diem, et tenebras vocavit
noctem. Tunc itaque Deus diem fecit, cujus repetitionem
Scriptura appellat secundum diem, deinde tertium,
et usque ad sextum, quo consummavit Deus opera
sua: atque inde illius diei primitus creati septima
repetitio septimi diei nomen accepit, in quo requievit
Deus. Ac per hoc nulla creatura est septimus dies, nisi
eadem ipsa septies rediens, quae condita est, quando
vocavit Deus lucem diem, et tenebras vocavit noctem.
</p>
          </div3>
        </div2>

<div2>
          <head>CAPUT XXI.-- <hi>De luce quae ante luminaria fuit ad vicissitudinem diei et noctis.</hi> </head>
<div3>
            <head>38.</head>
            <p>
 Rursus ergo ad eam quaestionem relabimur, de
qua in primo libro exiisse videbamur; ut item quaeramus
quomodo circuire potuerit lux ad exhibendam
diurnam nocturnamque vicissitudinem, non solum antequam
coeli luminaria, sed antequam ipsum coelum
quod firmamentum appellatum est, factum esset, antequam
denique ulla species terrae vel maris, quae
circuitum lucis admitteret, sequente nocte unde illa
transisset. Cujus quaestionis difficultate compulsi, ausi
sumus disceptationem nostram quasi ad hanc terminare
sententiam, ut diceremus illam lucem quae
primitus facta est, conformationem esse creaturae spiritualis;
noctem vero, adhuc formandam in reliquis
operibus rerum materiem, quae fuerat instituta, cum
in principio fecit Deus coelum et terram, antequam
verbo faceret diem. Sed nunc diei septimi consideratione
commoniti, facilius est ut nos ignorare fateamur,
quod remotum est a sensibus nostris, quonam modo
lux illa quae dies appellata est, vel circuitu suo, vel
contractione et emissione, si corporalis est, vices diurnas
nocturnasque peregerit, vel si spiritualis est, condendis
creaturis omnibus praesentata sit, suaque ipsa
praesentia diem, noctem vero absentia, vesperam initio
absentiae, mane initio praesentiae fecerit; quam ut
in re aperta contra divinae Scripturae verba conemur,
dicendo aliud esse diem septimum, quam illius diei
quem fecit Deus septimam repetitionem. Alioquin aut
non creavit Deus septimum diem, aut aliquid creavit
post illos sex dies, id est ipsum diem septimum; falsumque
erit quod scriptum est, in sexto die consummasse
omnia opera sua, et in septimo requievisse ab
omnibus operibus suis. Quod utique quoniam falsum
esse non potest, restat ut praesentia lucis illius, quem
diem Deus fecit, per omnia opera ejus repetita sit,
quoties dies nominatus est, et in ipso septimo in quo
requievit ab operibus suis.
</p>
          </div3>
        </div2>

<div2>
          <head>CAPUT XXII.-- <hi>Lux spiritualis quomodo diei et noctis vicissitudinem exhibuisse intelligitur.</hi> </head>
<div3>
            <head>39.</head>
            <p>
 Sed quoniam lux corporalis, antequam fieret
coelum, quod firmamentum vocatur, in quo etiam luminaria
facta sunt, quo circuitu vel quo processu et recessu
vices diei et noctis exhibere potuerit, non invenimus;
istam quaestionem relinquere non debemus
sine aliqua nostrae prolatione sententiae: ut si lux illa
quae primitus creata est, non corporalis sed spiritualis
est, sicut post tenebras facta est ubi intelligitur a
<pb n="0312"/>
sua quadam informitate ad Creatorem conversa atque
formata; ita et post vesperam fiat mane, cum post
cognitionem suae propriae naturae, qua non est quod
Deus, refert se ad laudandam lucem, quod ipse Deus
est, cujus contemplatione formatur. Et quia caeterae
creaturae, quae infra ipsam fiunt, sine cognitione ejus
non fiunt, propterea nimirum idem dies ubique repetitur,
ut ejus repetitione fiant tot dies, quoties distinguuntur
rerum genera creatarum, perfectione senarii
numeri terminanda: ut vespera primi diei sit etiam
sui cognitio, non se esse quod Deus est; mane autem
post hanc vesperam, quo concluditur dies unus, et inchoatur
secundus, conversio sit ejus, qua id quod
creata est, ad laudem referat Creatoris, et percipiat
de Verbo Dei cognitionem creaturae quae post ipsam
fit, hoc est firmamenti: quod in ejus cognitione fit
prius cum dicitur, <hi>Et sic est factum;</hi> deinde in natura
ipsius firmamenti, quod conditur, cum additur etiam
postea, jam dicto, <hi>Et sic est factum, Et fecit Deus firmamentum.</hi> 
Deinde fit vespera illius lucis, cum ipsum
firmamentum, non in Verbo Dei sicut ante, sed in
ipsa ejus natura cognoscit: quae cognitio quoniam
minor est, recte vesperae nomine significatur. Post
quam fit mane, quo concluditur secundus dies, et incipit
tertius: in quo itidem mane conversio est lucis
hujus, id est diei hujus ad laudandum Deum, quod
operatus sit firmamentum, et percipiendam de Verbo
ejus cognitionem creaturae, quae condenda est post
firmamentum. Ac per hoc cum dicit Deus, <hi>Congregetur
aqua quae est sub coelo, in collectionem unam et appareat
arida,</hi> cognoscit hoc illa lux in Verbo Dei quo
id dicitur; et ideo sequitur, <hi>Et sic est factum,</hi> hoc est
in ejus cognitione ex Verbo Dei: deinde cum additur, <hi>Et congregata est aqua,</hi> 
 etc. <note>(Gen., I, 9, 10)</note>, cum jam
dictum esset, <hi>Et sic factum est,</hi> in suo genere ipsa
creatura fit; quae item cum in suo genere facta cognoscitur
ab ea luce, quae jam in Verbo Dei faciendam
cognoverat, fit tertio vespera: et inde hoc modo caetera
usque ad mane post vesperam sexti diei.
</p>
          </div3>
        </div2>

<div2>
          <head>CAPUT XXIII.-- <hi>Cognitio rerum in verbo Dei et in seipsis.</hi> </head>
<div3>
            <head>40.</head>
            <p>
 Multum quippe interest inter cognitionem
rei cujusque in Verbo Dei, et cognitionem ejus in natura
ejus; ut illud merito ad diem pertineat, hoc ad
vesperam. In comparatione enim lucis illius quae in
Verbo Dei conspicitur, omnis cognitio qua creaturam
quamlibet in seipsa novimus, non immerito nox dici
potest: quae rursus tantum differt ab errore vel ignorantia
eorum qui nec ipsam creaturam sciunt, ut in ejus
comparatione non incongrue dicatur dies. Sicut ipsa
vita fidelium quae in hac carne atque in hoc saeculo
ducitur, in comparatione vitae infidelis atque impiae
non irrationabiliter lux et dies appellatur, dicente
Apostolo, <hi>Fuistis aliquando tenebrae, nunc autem lux
in Domino <note>(Ephes. 5, 8)</note>
            </hi>; et illud, <hi>Abjiciamus opera
tenebrarum, et induamus nos arma lucis; sicut in die
honeste ambulemus <note>(Rom. XIII, 12, 13)</note>
            </hi>: qui tamen
<pb n="0313"/>
dies nisi rursus in comparatione illius diei quo aequales
Angelis facti videbimus Deum sicuti est, ipse quoque
nox esset; non hic prophetiae lucerna indigeremus:
unde apostolus Petrus dicit, <hi>Habemus certiorem
propheticum sermonem, cui bene facitis intendentes
sicut lucernae lucenti in obscuro loco, donec dies lucescat,
et lucifer oriatur in cordibus vestris <note>(II Petr.
I, 19)</note>
            </hi>.
</p>
          </div3>
        </div2>

<div2>
          <head>CAPUT XXIV.-- <hi>Scientia Angelorum.</hi> </head>
<div3>
            <head>41.</head>
            <p>
 Quapropter cum sancti Angeli, quibus post resurrectionem
coaequabimur <note>(Matth. XXII, 30)</note>, si viam
(quod nobis Christus factus est) usque in finem tenuerimus,
semper videant faciem Dei, Verboque ejus
unigenito Filio sicut Patri aequalis est perfruantur, in
quibus prima omnium creata est sapientia; procul
dubio universam creaturam, in qua ipsi sunt principaliter
conditi, in ipso Verbo Dei prius noverunt, in quo
sunt omnium, etiam quae temporaliter facta sunt,
aeternae rationes, tanquam in eo per quod facta sunt
omnia: ac deinde in ipsa creatura, quam sic noverunt
tanquam infra despicientes, eamque referentes ad illius
laudem, in cujus incommutabili veritate rationes
secundum quas facta est, principaliter vident. Ibi ergo
tanquam per diem, unde et concordissima unitas
eorum ejusdem veritatis participatione dies est primitus
creatus; hic autem tanquam per vesperam: sed continuo
fit mane (quod in omnibus sex diebus animadverti
potest), quia non remanet angelica scientia in
eo quod creatum est, quin hoc continuo referat ad
ejus laudem atque charitatem, in quo id non factum
esse, sed faciendum fuisse cognoscitur; in qua veritate
stando dies est. Nam si vel ad seipsam natura angelica
converteretur, seque amplius delectaretur, quam
illo cujus participatione beata est; intumescens superbia
caderet, sicut diabolus: de quo suo loco loquendum
est, cum de serpente hominis seductore sermo
debitus flagitabitur.
</p>
          </div3>
        </div2>

<div2>
          <head>CAPUT XXV.-- <hi>Cur sex diebus non addatur nox.</hi> </head>
<div3>
            <head>42.</head>
            <p>
 Quia ergo Angeli creaturam in ea ipsa creatura
sic sciunt, ut ei scientiae electione ac dilectione praeponant
quod eam sciunt in Veritate, per quam facta
sunt omnia, participes ejus effecti; ideo per omnes
sex dies non nominatur nox, sed post vesperam et
mane dies unus: item post vesperam et mane dies
secundus; deinde post vesperam et mane dies tertius:
ac sic usque in mane sexti diei, unde incipit septimus
quietis Dei, quamvis cum suis noctibus, dies tamen
non noctes narrantur. Tunc enim nox ad diem pertinet,
non dies ad noctem, cum sublimes et sancti Angeli
id quod creaturam in ipsa creatura noverunt, referunt
ad illius honorem et amorem, in quo aeternas
rationes quibus creata est contemplantur; eaque concordissima
contemplatione sunt unus dies, quem fecit
Dominus, cui conjungetur Ecclesia de hac peregrinatione
liberata, ut et nos exsultemus et jucundemur
in eo <note>(Psal. CXVII, 24)</note>.
</p>
          </div3>
        </div2>

<div2>
          <head>CAPUT XXVI.-- <hi>Numerus dierum quomodo accipiendus.</hi> </head>
<div3>
            <head>43.</head>
            <p>
 Hujus ergo diei, cujus et vespera et mane secundum
<pb n="0314"/>supra dictam rationem accipi potest, sexta
repetitione consummata est universa creatura; factumque
est mane, quo finiretur sextus dies; et unde
inciperet septimus vesperam non habiturus, quia Dei
requies non est creatura: quae cum per dies caeteros
conderetur, aliter in seipsa facta cognoscebatur, quam
in illo in cujus veritate facienda videbatur, cujus cognitionis
quasi decolor species vesperam faciebat. Non
itaque jam forma ipsius operis dies, et terminus vespera,
et alterius operis initium mane, in hac rerum
conditarum narratione debet intelligi; ne cogamur
contra Scripturam dicere, praeter sex dies conditam
diei septimi creaturam, aut ipsum diem septimum
nullam esse creaturam: sed dies ille quem fecit Deus,
per opera ejus ipse repetitur, non circuitu corporali,
sed cognitione spirituali, cum beata illa societas Angelorum
et primitus contemplatur in Verbo Dei, quo
dicit Deus, <hi>Fiat;</hi> atque ideo prius in ejus cognitione
fit, cum dicitur, <hi>Et sic est factum;</hi> et postea rem ipsam
factam, in ea ipsa cognoscit, quod significatur facta
vespera; et eam deinde cognitionem rei factae ad illius
veritatis laudem refert, ubi rationem viderat faciendae,
quod significatur facto mane. Ac sic per omnes
illos dies unus est dies, non istorum dierum consuetudine
intelligendus, quos videmus solis circuitu determinari
atque numerari; sed alio quodam modo, a
quo et illi tres dies, qui ante conditionem istorum luminarium
commemorati sunt, alieni esse non possunt.
Is enim modus non usque ad diem quartum, ut inde
jam istos usitatos cogitaremus, sed usque ad sextum
septimumque perductus est; ut longe aliter accipiendus
sit dies et nox, inter quae duo divisit Deus, et aliter
iste dies et nox, inter quae dixit ut dividant luminaria
quae creavit, cum ait, <hi>Et dividant inter diem et
noctem <note>(Gen. I, 14)</note>
            </hi>. Tunc enim hunc diem condidit,
cum condidit solem, cujus praesentia eumdem exhibet
diem: ille autem dies primitus conditus jam triduum
peregerat, cum haec luminaria illius diei quarta repetitione
creata sunt.
</p>
          </div3>
        </div2>

<div2>
          <head>CAPUT XXVII.-- <hi>Usitati dies hebdomadae longe dispares septem diebus Geneseos.</hi> </head>
<div3>
            <head>44.</head>
            <p>
 Quapropter quod illum diem vel illos dies, qui
ejus repetitione numerati sunt, in hac nostra mortalitate
terrena experiri ac sentire non possumus, et si
quid ad eos intelligendos conari possumus, non debemus
temerariam praecipitare sententiam, tanquam de
his aliud sentiri congruentius probabiliusque non
possit; istos septem dies, qui pro illis agunt hebdomadam,
cujus cursu et recursu tempora rapiuntur, in
qua dies unus est a solis ortu usque in ortum circuitus,
sic illorum vicem quamdam exhibere credamus,
ut non eos illis similes, sed multum impares minime
dubitemus.
</p>
          </div3>
        </div2>

<div2>
          <head>CAPUT XXVIII.-- <hi>Interpretatio data de luce et die spirituali non existimetur impropria et figurata.</hi> </head>
<div3>
            <head>45.</head>
            <p>
 Nec quisquam arbitretur, illud quod dixi de
<pb n="0315"/>
luce spirituali, et de condito die spirituali et angelica
creatura, et de contemplatione quam habet in Verbo
Dei, et de cognitione qua in seipsa creatura cognoscitur,
ejusque relatione ad laudem incommutabilis
veritatis, ubi prius ratio videbatur rei faciendae, quae
cognita est facta; non jam proprie, sed quasi figurate
atque allegorice convenire ad intelligendum diem et
vesperam et mane: sed aliter quidem quam in hac
consuetudine quotidianae lucis hujus et corporalis;
non tamen tanquam hic proprie, ibi figurate. Ubi enim
melior et certior lux, ibi verior etiam dies: cur ergo
non et verior vespera et verius mane? Nam si in istis
diebus habet quamdam declinationem suam lux in occasum,
quam vespere nomine nuncupamus, et ad ortum
iterum reditum, quod mane dicimus; cur et illic
vesperam non dicamus, cum a contemplatione
Creatoris creatura despicitur, et mane cum a cognitione
creaturae in laudem Creatoris assurgitur? Neque
enim et Christus sic dicitur lux <note>(Joan. VIII, 12)</note>, quomodo
dicitur lapis <note>(Act. IV, 11)</note>; sed illud proprie, hoc
utique figurate. Quisquis ergo non eam quam pro nostro
modulo vel indagare vel putare potuimus, sed
aliam requirit in illorum dierum enumeratione sententiam,
quae non in prophetia figurate, sed in hac creaturarum
conditione proprie meliusque possit intelligi;
quaerat, et divinitus adjutus inveniat. Fieri enim potest
ut etiam ego aliam his divinae Scripturae verbis
congruentiorem fortassis inveniam. Neque enim ita
hanc confirmo, ut aliam quae praeponenda sit, inveniri
non posse contendam, sicut confirmo requiem Dei
Scripturam sanctam, non quasi post lassitudinem vel
curae molestiam, nobis insinuare voluisse.
</p>
          </div3>
        </div2>

<div2>
          <head>CAPUT XXIX.-- <hi>In angelica cognitione dies, vespera et mane.</hi> </head>
<div3>
            <head>46.</head>
            <p>
 Quamobrem potest aliquis fortasse mecum disputando
certare, ut dicat sublimium coelorum Angelos
non alternatim contueri, primo rationes creaturarum
incommutabiliter in Verbi Dei incommutabili veritate,
ac deinde ipsas creaturas, et tertio earum etiam
in seipsis cognitionem ad laudem referre Creatoris; sed
eorum mentem mirabili facilitate haec omnia simul
posse. Numquid tamen dicet, aut si quisquam dixerit
audiendus est, illam coelestem in Angelorum millibus
civitatem, aut non contemplari Creatoris aeternitatem,
aut mutabilitatem ignorare creaturae, aut ex ejus quoque
inferiore quadam cognitione non laudare Creatorem?
Simul hoc totum possint, simul hoc totum faciant;
possunt tamen et faciunt. Simul ergo habent et
diem, et vesperam, et mane.
</p>
          </div3>
        </div2>

<div2>
          <head>CAPUT XXX.-- <hi>Nihilo ignobilior angelica scientia, licet in hac sit vespera et mane.</hi> </head>
<div3>
            <head>47.</head>
            <p>
 Neque enim verendum est ne forte qui est idoneus
jam illa sentire, ideo non putet hoc ibi posse
fieri, quia in his diebus, qui solis hujus circuitu peraguntur,
fieri non potest. Et hoc quidem non potest
eisdem partibus terrae: universum autem mundum
<pb n="0316"/>
quis non videat, si attendere velit, et diem ubi sol est,
et noctem ubi non est, et vesperam unde discedit, et
mane quo accedit, simul habere? Sed nos plane in
terris haec omnia simul habere non possumus: nec
ideo tamen istam terrenam conditionem lucisque corporeae
temporalem localemque circuitum illi patriae
spirituali coaequare debemus, ubi semper est dies in
contemplatione incommutabilis veritatis, semper vespera
in cognitione in seipsa creaturae, semper mane
etiam ex hac cognitione in laude Creatoris. Quia non
ibi abscessu lucis superioris, sed inferioris cognitionis
distinctione fit vespera; nec mane tanquam nocti
ignorantiae scientia matutina succedat, sed quod vespertinam
etiam cognitionem in gloriam conditoris
attollat. Denique et ille, nocte non nominata, <hi>Vespere,</hi> 
inquit, <hi>et mane, et meridie enarrabo et annuntiabo; et
exaudies vocem meam <note>(Psal. LIV, 18)</note>
            </hi>: hic fortasse per
temporum vices, sed tamen, quantum puto, significans
quid sine temporum vicibus ageretur in patria,
cui ejus peregrinatio suspirabat.
</p>
          </div3>
        </div2>

<div2>
          <head>CAPUT XXXI.-- <hi>Initio creationis rerum quomodo non simul dies, vespera et mane in angelica cognitione.</hi> </head>
<div3>
            <head>48.</head>
            <p>
 Sed numquid si jam nunc simul ista omnia
gerit atque habet angelica illa societas et unitas diei,
quem primitus condidit Deus, tunc etiam cum haec
conderentur simul haec habuit? Nonne per omnes
sex dies, cum ea quae per singulos Deo condere placuit,
conderentur, primo haec accipiebat in Verbo
Dei, ut in ejus notitia primitus fierent, cum dicebatur, <hi>Et sic est factum;</hi> 
 deinde cum facta essent, in sua propria
natura qua sunt, Deoque placuissent quia bona
sunt, tunc itidem ea cognoscebat alia quadam inferiore
cognitione, quae nomine vesperae significata est;
ac deinde facta vespera fiebat mane, cum de suo Deus
opere laudaretur, et alterius creaturae quae deinceps
facienda erat, ex Dei Verbo notitia, priusquam fieret,
acciperetur? Non ergo tunc simul omnia, et dies et
vespera et mane; sed singillatim, per ordinem quem
Scriptura commemorat.
</p>
          </div3>
        </div2>

<div2>
          <head>CAPUT XXXII.-- <hi>Si tunc ista omnia simul in Angelorum scientia, saltem non sine quodam ordine fuerunt.</hi> </head>
<div3>
            <head>49.</head>
            <p>
 An etiam tunc simul omnia, quia non secundum
temporum moras, sicut fiunt dies isti, cum oritur
et occidit sol, et in locum suum redit, ut rursus
oriatur; sed secundum potentiam spiritualem mentis
angelicae, cuncta quae voluerit simul notitia facillima
comprehendentem? Nec ideo tamen sine ordine, quo
apparet connexio praecedentium sequentiumque causarum.
Neque enim cognitio fieri potest, nisi cognoscenda
praecedant; quae item priora sunt in Verbo,
per quod facta sunt omnia, quam in iis quae facta
sunt omnibus. Mens itaque humana prius haec quae
facta sunt, per sensus corporis experitur, eorumque
notitiam pro infirmitatis humanae modulo capit: et
deinde quaerit eorum causas, si quo modo possit ad
eas pervenire principaliter atque incommutabiliter
manentes in Verbo Dei, ac sic invisibilia ejus, per ea
<pb n="0317"/>
quae facta sunt, intellecta conspicere <note>(Rom. I, 20)</note>.
Quod quanta tarditate ac difficultate agat, et quanta
temporis mora propter corpus corruptibile quod aggravat
animam <note>(Sap. IX, 15)</note>, etiam quae ferventissimo
studio rapitur ut instanter ac perseveranter hoc
agat, quis ignorat? Mens vero angelica pura charitate
inhaerens Verbo Dei, posteaquam illo ordine creata
est, ut praecederet caetera, prius ea vidit in Verbo Dei
facienda, quam facta sunt; ac sic prius in ejus fiebant
cognitione, cum Deus dicebat ut fierent, quam in sua
propria natura: quae itidem facta in eis ipsis etiam
cognovit, minore utique notitia, quae vespera dicta
est. Quam notitiam sane praecedebant quae fiebant;
quia praecedit cognitionem quidquid cognosci potest.
Nisi enim prius sit quod cognoscatur, cognosci non
potest. Post hoc si eo modo sibi placeret, ut amplius
seipsa quam Creatore suo delectaretur, non fieret
mane, id est non de sua cognitione in laudem Creatoris
assurgeret. Cum vero factum est mane, faciendum
erat aliud et cognoscendum Deo dicente, <hi>Fiat;</hi> 
ut prius itidem fieret in cognitione mentis angelicae,
et posset rursus dici, <hi>Et sic est factum;</hi> ac deinde
in natura propria, ubi subsequente vespera nosceretur.</p>
          </div3>
<div3>
            <head>50.</head>
            <p>
 Ac per hoc etiamsi nulla hic morarum temporalium
sint intervalla, praecessit tamen ratio condendae
creaturae in Verbo Dei, cum dixit, <hi>Fiat lux;</hi> et secuta
est ipsa lux qua angelica mens formata est, atque in
sua natura facta est, non autem alibi sequebatur ut
fieret: et ideo non prius dictum est, <hi>Et sic est factum,</hi> 
et postea dictum, Et fecit Deus lucem; sed continuo
post Verbum Dei facta est lux, adhaesitque creanti
luci lux creata, videns illam et se in illa, id est rationem
qua facta est. Vidit etiam se in se, id est, distante
 quod factum est ab eo qui fecit. Et ideo cum
placuisset Deo factum, videnti quia bonum est, et
divisa esset lux a tenebris, et vocata lux dies, et tenebrae
nox; facta est et vespera: quia necessaria erat
et ista cognitio, qua distingueretur a Creatore creatura,
aliter in seipsa cognita quam in illo; atque inde
mane ad aliud praecognoscendum, quod fuerat Verbo
Dei faciendum, prius in cognitione mentis angelicae,
deinde in natura ipsius firmamenti. Et ideo dixit
Deus, <hi>Fiat firmamentum; et sic est factum,</hi> in cognitione
creaturae spiritualis, hoc priusquam fieret in eo
ipso praenoscentis. Deinde <hi>fecit Deus firmamentum;</hi> 
iam utique ipsam firmamenti naturam, cujus minor
esset tanquam vespertina cognitio: ac sic usque ad
omnium operum finem, et usque ad requiem Dei, quae
non habet vesperam, quia non est facta sicut creatura,
ut posset etiam ipsius geminari cognitio, tanquam
prior et major in Verbo Dei sicut in die, et posterior
ac minor in seipsa sicut in vespera.
</p>
          </div3>
        </div2>

<div2>
          <head>CAPUT XXXIII.-- <hi>An simul omnia, an per intervalla dierum condita fuerint.</hi> </head>
<div3>
            <head>51.</head>
            <p>
 Sed si omnia mens simul angelica potest, quae
singillatim per ordinem connexarum causarum sermo
<pb n="0318"/>
distinguit; numquid etiam quae fiebant, velut ipsum
firmamentum, velut aquarum congregatio, speciesque
terrarum nudata, velut fruticum et arborum germinatio,
luminarium et siderum conformatio, aquatilia
terrestriaque animantia simul omnia facta sunt? annon
potius per intervalla temporum secundum praefinitos
dies? An forte non sicut ea secundum motus
eorum naturales nunc experimur, ita etiam cum primitus
instituta sunt cogitare debemus; sed secundum
mirabilem atque ineffabilem virtutem Sapientiae Dei,
quae attingit a fine usque ad finem fortiter, et disponit
omnia suaviter <note>(Sap. VIII, 1)</note>? Neque enim et ipsa gradibus
attingit, aut tanquam gressibus pervenit. Quapropter
quam facilis ei efficacissimus motus est, tam
facile Deus condidit omnia; quoniam per illam sunt
condita: ut hoc quod nunc videmus temporalibus intervallis
ea moveri ad peragenda quae suo cuique generi
competunt, ex illis insitis rationibus veniat, quas
tanquam seminaliter sparsit Deus in ictu condendi,
cum <hi>dixit, et facta sunt; mandavit, et creata sunt <note>(Psal. XXXII, 9)</note>
            </hi>.</p>
          </div3>
<div3>
            <head>52.</head>
            <p>
 Non itaque tarde institutum est, ut essent tarda
quae tarda sunt; nec ea mora condita sunt saecula,
qua transcurrunt. Hos enim numeros tempora peragunt,
quos cum crearentur, non temporaliter acceperunt.
Alioquin si rerum naturales motiones, dierumque
istorum, quos novimus, usitata spatia, cum haec
primitus Verbo Dei facta sunt, cogitemus; non uno
die opus erat, sed pluribus, ut ea quae radicibus pullulant,
terramque vestiunt, subter primitus germinarent;
deinde certo numero dierum pro suo quaeque
genere in auras erumperent, etiam si hoc usque fieret,
quod de creata natura eorum die uno, id est
tertio, factum Scriptura narravit. Deinde quot diebus
opus erat, ut aves volarent, si a suis primordiis existentes,
ad plumas et pennas per naturae suae numeros
pervenerunt? An forte ova tantum creata erant, cum
quinto die dictum est quod ejecerint aquae omne volatile
pennatum secundum suum genus? Aut si propterea
recte hoc dici potuit, quia in illo humore ovorum
jam erant omnia, quae per numeros certos dierum
coalescunt, et explicantur quodammodo, quia inerant
jam ipsae numerosae rationes incorporaliter corporeis
rebus intextae; cur non et ante ova idipsum recte dici
potuerit, cum jam eaedem rationes in elemento humido
fierent, quibus alites per temporales sui cujusque
generis moras oriri et perfici possent? De quo
enim Creatore Scriptura ista narravit, quod sex diebus
consummaverit omnia opera sua, de illo alibi non
utique dissonanter scriptum est, quod creaverit omnia
simul <note>(Eccli. XVIII, 1)</note>. Ac per hoc et istos dies sex
vel septem, vel potius unum sexies septiesve repetitum
simul fecit, qui fecit omnia simul. Quid ergo opus
erat sex dies tam distincte dispositeque narrari? Quia
scilicet ii qui non possunt videre quod dictum est, <hi>Creavit omnia simul,</hi> 
 nisi cum eis sermo tardius incedat;
ad id quo eos ducit, pervenire non possunt.
</p>
          </div3>
        </div2>

<div2>
          <head>CAPUT XXXIV.-- <hi>Omnia et simul facta, et nihilominus per sex dies facta.</hi> </head>
<div3>
            <head>53.</head>
            <p>
 Quomodo ergo dicimus sexies repetitam lucis
<pb n="0319"/>illius praesentiam per angelicam cognitionem a vespera
ad mane; cum ipsa tria simul, id est et diem
et vesperam et mane, semel ei habere suffecerit: cum
simul universam creaturam, sicut simul facta est, et
in primis atque incommutabilibus rationibus, per
quas condita est, contemplaretur propter diem, et in
ejus ipsius natura cognosceret propter vesperam, et
Creatorem ex ipsa etiam inferiore cognitione propter
mane laudaret? Aut quomodo praecedebat mane, ut
in Verbo cognosceret quid esset Deo postea faciendum,
idipsum etiam consequenter vespere cognitura,
si prius et posterius nihil factum est, quia simul omnia
facta sunt? Imo vero et prius atque posterius per sex
dies quae commemorata sunt facta sunt, et simul
omnia facta sunt: quia et haec Scriptura, quae per
memoratos dies narrat opera Dei, et illa quae simul
eum dicit fecisse omnia, verax est; et utraque
una est, quia uno Spiritu veritatis inspirante conscripta
est.</p>
          </div3>
<div3>
            <head>54.</head>
            <p>
 Sed in his rebus, in quibus quid prius sit vel
posterius, intervalla temporum non demonstrant,
quamvis utrumque dici possit, id est simul, et prius
et posterius, facilius tamen intelligitur quod dicitur
simul, quam quod prius atque posterius: velut cum
solem intuemur orientem, certe manifestum est quod
ad eum acies nostra pervenire non posset, nisi transiret
totum aeris coelique spatium, quod inter nos et
ipsum est; hoc autem cujus longinquitatis sit, quis
aestimare sufficiat? Nec utique perveniret eadem acies
vel radius oculorum nostrorum ad transeundum aerem
qui est super mare, nisi prius transisset eum qui
est super terram, in qualibet mediterranea regione
simus, ab eo loco ubi sumus usque ad littus maris.
Deinde si ad eamdem lineam contuitus nostri adhuc
post mare terrae adjacent, eum quoque aerem qui
super illas transmarinas terras est, transire acies
nostra non potest, nisi prius peracto spatio aeris illius
qui super mare quod prius occurrit, extenditur.
Faciamus jam post illas transmarinas terras nonnisi
Oceanum remanere; numquid et aerem qui super
Oceanum diffunditur, potest transire acies nostra,
nisi prius transierit quidquid aeris citra Oceanum supra
terram est? Oceani autem magnitudo incomparabilis
perhibetur; sed quantacumque sit, prius oportet
aerem qui supra est, transeant radii nostrorum oculorum;
et postea quidquid ultra est; tum demum ad
solem perveniant, quem videmus. Num igitur quia toties
hic diximus, Prius, et postea, ideo non simul
omnia uno ictu transit noster obtutus? Si enim clausis
oculis faciem contra visuri solem ponamus, nonne
mox ut eos aperuerimus, ibi potius aciem nostram
nos invenisse, quam illuc eam perduxisse putabimus;
<pb n="0320"/>
ita ut nec ipsi oculi prius aperti fuisse videantur,
quam illa quo intenderat pervenisse? Et certe iste
corporeae lucis est radius, emicans ex oculis nostris,
et tam longe posita tanta celeritate contingens, ut
aestimari compararique non possit. Nempe hic et illa
omnia tam ampla immensaque spatia simul uno ictu
transiri manifestum est, et quod prius posteriusque
transeatur, nihilo minus certum est.</p>
          </div3>
<div3>
            <head>55.</head>
            <p>
 Merito resurrectionis nostrae celeritatem cum
exprimere vellet Apostolus, <hi>in ictu oculi</hi> dixit fieri <note>(I Cor. XV, 52)</note>.
Neque enim aliquid in rerum corporearum
motibus vel ictibus potest celerius inveniri. Quod
si oculorum carnalium acies celeritate tantum potest,
quid mentis acies vel humanae? quanto magis angelicae?
Quid jam de ipsius summae Dei Sapientiae celeritate
dicatur, quae attingit ubique propter suam munditiem,
et nihil inquinatum in eam incurrit <note>(Sap.
VII, 24)</note>? In his ergo quae simul facta sunt, nemo videt
quid prius posteriusve fieri debuerit, nisi in illa Sapientia,
per quam facta sunt omnia per ordinem
simul.
</p>
          </div3>
        </div2>

<div2>
          <head>CAPUT XXXV.-- <hi>Conclusio de diebus Geneseos.</hi> </head>
<div3>
            <head>56.</head>
            <p>
 Dies ergo ille quem Deus primitus fecit, si spiritualis
rationalisque creatura est, id est Angelorum
supercoelestium atque Virtutum, praesentatus est
omnibus operibus Dei hoc ordine praesentiae, quo ordine
scientiae, qua et in Verbo Dei facienda praenosceret,
et in creatura facta cognosceret, non per
intervallorum temporalium moras, sed prius et posterius
habens in connexione creaturarum, in efficacia
vero Creatoris omnia simul. Sic enim fecit quae futura
essent, ut non temporaliter faceret temporalia, sed ab
eo facta currerent tempora. Ac per hoc isti dies septem,
quos lux corporis coelestis circumeundo explicat
atque replicat, secundum quamdam umbram significationis
admonent nos quaerere illos dies, in quibus
lux creata spiritualis omnibus operibus Dei per senariam
numeri perfectionem praesentari potuerit; atque
inde septimam requiem Dei mane habere, et vesperam
non habere: ut non sit hoc Deo requievisse in
die septimo, tanquam ipso die septimo eguerit ad requiem
suam; sed quod in conspectu Angelorum suorum
requieverit ab omnibus operibus suis quae fecit,
non utique nisi in seipso, qui factus non est; id est,
ut creatura ejus angelica, quae cognoscendis omnibus
operibus ejus in ipso et in illis, tanquam dies cum
vespera praesentata est, nihil post omnia valde bona
opera ejus melius cognosceret, quam illum ab omnibus
in seipso requiescere, nullo eorum egentem quo
sit beatior.
</p>
          </div3>
        </div2>
      </div1>

<div1>
        <head> <hi>LIBER QUINTUS.</hi> De eo quod scriptum est in cap. 2 Geneseos, vers. 4: <hi>Hic est liber creaturae coeli,</hi> etc., usque ad illud, vers. 6: <hi>Fons autem ascendebat de terra,</hi> etc.</head>
<div2>
          <head>CAPUT PRIMUM.-- <hi>Sex vel septem Genesis dies unius diei repetitione numerari potuisse.</hi> </head>
<div3>
            <head>1.</head>
            <p>
 <hi>Hic est liber creaturae coeli et terrae, cum factus est
<pb n="0321"/>dies, fecit Deus coelum et terram, et omne viride agri,
antequam esset super terram, et omne fenum agri, antequam
exortum est. Non enim pluerat super terram Deus:
et homo non erat qui operaretur terram. Fons autem
ascendebat de terra, et irrigabat omnem faciem terrae.</hi> 
Nunc certe firmior fit illa sententia qua intelligitur
unum diem fecisse Deum, unde jam illi sex vel septem
dies unius hujus repetitione numerari potuerint; quandoquidem
apertius sancta Scriptura jam dicit, concludens
quodammodo cuncta quae ab initio usque ad
hunc locum dixerat, atque infert, <hi>Hic est liber creaturae</hi> 
vel facturae <hi>coeli et terrae, cum factus est dies.</hi> 
Neque enim quisquam dicturus est coelum et terram
hic ita commemorata, sicut dictum erat antequam
conditus insinuaretur dies, <hi>In principio fecit Deus coelum
et terram <note>(Gen. I, 1)</note>
            </hi>. Illud enim si eo modo intelligitur,
ut aliquid Deus fecerit sine die, priusquam
faceret diem, qua ratione id possit accipi, suo loco
dixi, quod dicendum putavi, nulli intercludens melius
intelligendi licentiam. Nunc autem, <hi>Hic est,</hi> inquit, <hi>liber creaturae coeli et terrae, cum factus est dies:</hi> 
satis, ut opinor, ostendens, non hic se ita commemorasse
coelum et terram, sicut in principio antequam
feret dies, cum tenebrae essent super abyssum; sed
quomodo factum est coelum et terra, cum factus est
dies, id est jam formatis atque distinctis partibus et
generibus rerum, quibus universa creatura disposita
atque composita reddit hanc speciem quae mundus
vocatur.</p>
          </div3>
<div3>
            <head>2.</head>
            <p>
 Illud hic ergo coelum commemoratum est, quod
cum creasset Deus, firmamentum vocavit, cum omnibus
quae in illo sunt; et ea terra, quae cum abysso
imum obtinet locum, cum omnibus quae in ea sunt.
Sequitur enim et adjungit, <hi>Fecit Deus coelum et terram;</hi> 
ut coeli et terrae nomine et praemisso antequam
factum diem commemoraret, et repetito cum commemorasset,
non sinat suspicari, ita se nunc coelum et
terram nominasse, sicut in principio antequam esset
creatus dies. Sic enim verba contexuit, <hi>Hic est liber
creaturae coeli et terrae, cum factus est dies, fecit Deus
coelum et terram:</hi> ut si quisquam velit sic intelligere
quod superius positum est, <hi>liber creaturae coeli et terrae,</hi> 
quemadmodum dictum est, <hi>In principio fecit Deus
coelum et terram,</hi> priusquam conderet diem, quia prius
et hic commemorata sunt coelum et terra, et postea
factus dies; corrigatur subsequentibus verbis: quia
et post commemoratum factum diem, rursus coeli et
terrae nomen adjunctum est.</p>
          </div3>
<div3>
            <head>3.</head>
            <p>
 Quamquam et hoc quod positum est, <hi>cum,</hi> et sic
adjunctum, <hi>factus est dies,</hi> cuivis contentioso extorqueat
<pb n="0322"/>
alium esse intellectum non posse. Si enim ita
esset interpositum, ut diceretur. Hic est liber creaturae
coeli et terrae, factus est dies, fecit Deus coelum
et terram; quisquam forte arbitraretur librum creaturae
coeli et terrae sic appellatum, quomodo appellatum
est in principio coelum et terra, ante conditum
diem; ac deinde subjunctum, <hi>factus est dies,</hi> sicut ibi
postea narratum est, quod Deus fecerit diem: inde
continuo rursus dictum, <hi>Fecit Deus coelum et terram,</hi> 
tanquam sic jam quemadmodum haec facta sunt post
conditum diem. Sed quia ita interpositum est ut diceretur, <hi>cum factus est dies;</hi> 
 sive hoc superioribus
verbis connectas, ut sit una sententia, <hi>Hic est liber
creaturae coeli et terrae cum factus est dies;</hi> sive inferioribus,
ut item hoc modo sit plena sententia, <hi>Cum
factus est dies, fecit Deus coelum et terram:</hi> procul dubio
cogit eo modo se intelligi coelum et terram commemorasse,
quomodo facta sunt, cum factus est dies.
Deinde cum dictum esset, <hi>Fecit Deus coelum et terram;</hi> 
additum est, <hi>et omne viride agri:</hi> quae certe manifestum
est tertio die facta. Unde liquidius apparet
eumdem illum esse unum diem quem fecit Deus, quo
repetito, factus est et secundus, et tertius, et caeteri
usque ad septimum diem.
</p>
          </div3>
        </div2>

<div2>
          <head>CAPUT II.-- <hi>Viride agri cur additum.</hi> </head>
<div3>
            <head>4.</head>
            <p>
 Cum autem nomine coeli et terrae, usitato more
Scripturarum, nunc universam creaturam voluerit
accipi, quaeri potest cur addiderit, <hi>et omne viride agri;</hi> 
quod mihi videtur ideo posuisse, ut significantius intimaret
quem diem commendaverit, quod ait, <hi>cum
factus est dies.</hi> Cito enim quisquam putaret hunc diem
lucis corporeae commendatum, quo circumeunte nobis
vicissitudo diurni nocturnique temporis exhibetur.
Sed cum creaturarum conditarum ordinem recolimus,
et invenimus omne viride agri tertio die creatum, antequam
sol fieret, qui quarto die factus est, cujus
praesentia dies iste quotidianus usitatusque peragitur;
quando andimus, <hi>Cum factus est dies, fecit Deus coelum
et terram, et omne viride agri;</hi> admonemur de ipso die
cogitare, quem sive corporalem nescio qua luce nobis
incognita, sive spiritualem in societate unitatis angelicae,
non tamen talem qualem hic novimus, intellectu
vestigare conemur.
</p>
          </div3>
        </div2>

<div2>
          <head>CAPUT III.-- <hi>Ex narrationis ordine intelligitur omnia simul creata fuisse.</hi> </head>
<div3>
            <head>5.</head>
            <p>
 Illud etiam non ab re fuerit intueri, quod cum
posset dicere, Hic est liber creaturae coeli et terrae,
cum fecit Deus coelum et terram; ut in coelo et terra
intelligeremus quidquid in eis est, sicut loqui divina
Scriptura consuevit, ut nomine coeli et terrae saepissime,
interdum addito et maris, universam insinuet
creaturam, aliquando adjungens et dicens. Et quae
sunt in eis <note>(Psal. CXLV, 6)</note>: ut quidquid horum diceret,
<pb n="0323"/>
ibi intelligeremus et diem, sive quem primitus
condidit, sive istum quem praesentia solis fecit: non
ita dixit, sed interposuit diem, dicens, <hi>Cum factus est
dies.</hi> Nec ita locutus est ut diceret, Hic est liber
creaturae diei et coeli et terrae; tanquam hoc ordine,
quo facta narrantur: nec ita, Hic est liber creaturae
coeli et terrae, cum factus est dies et coelum et terra,
cum fecit Deus coelum et terram, et omne viride
agri: nec ita, Hic est liber creaturae coeli et terrae,
cum fecit Deus diem, et coelum et terram, et omne
viride agri: hos enim magis locutionis modos loquendi
consuetudo poscebat. Sed ait, <hi>Hic est liber creaturae
coeli et terrae, cum factus est dies, fecit Deus coelum
et terram, et omne viride agri:</hi> tanquam illud insinuans,
cum factus est dies, tunc fecisse Deum coelum
et terram, et omne viride agri.</p>
          </div3>
<div3>
            <head>6.</head>
            <p>
 Porro autem superior narratio factum diem primitus
indicat, eumque unum diem deputat; post
quem secundum annumerat, quo factum est firmamentum;
et tertium, quo species terrae marisque digestae
sunt, et lignum atque herbam terra produxit.
An forte hoc illud est, quod in libro superiore moliebamur
ostendere, simul Deum fecisse omnia, quandoquidem
narrationis illa contextio, cum sex dierum
ordine creata cuncta et consummata memorasset,
nunc ad unum diem omnia rediguntur nomine coeli
et terrae, adjuncto etiam fruticum genere? Nimirum
propter quod supra dixi, ut si fortassis ex hac nostra
consuetudine intelligeretur dies, corrigeretur lector,
cum recoleret viride agri ante istum solarem diem
Deum dixisse ut terra produceret. Ita jam non ex alio
Scripturae sanctae libro profertur testimonium quod
omnia simul Deus creaverit <note>(Eccli. XVIII, 1)</note>; sed vicina
testificatio paginae consequentis ex hac re nos
admonet, dicens, <hi>Cum factus est dies, fecit Deus coelum
et terram, et omne viride agri:</hi> ut istum diem et
septies intelligas repetitum, ut fierent septem dies; et
cum audis tunc facta omnia, cum factus est dies, illam
senariam vel septenariam repetitionem sine intervallis
morarum spatiorumque temporalium factam,
si possis, apprehendas; si nondum possis, haec relinquas
conspicienda valentibus: tu autem cum Scriptura
non deserente infirmitatem tuam, et materno
incessu tecum tardius ambulante proficias; quae sic
loquitur, ut altitudine superbos irrideat, profunditate
attentos terreat, veritate magnos pascat, affabilitate
parvulos nutriat.
</p>
          </div3>
        </div2>

<div2>
          <head>CAPUT IV.-- <hi>Cur fenum antequam exoriretur factum fuisse dicitur.</hi> </head>
<div3>
            <head>7.</head>
            <p>
 Quid sibi ergo vult etiam quod sequitur: nam
ita sermo contexitur, <hi>Cum factus est dies, fecit Deus
coelum et terram, et omne viride agri, antequam esset
super terram, et omne fenum agri, antequam exortum
est?</hi> Quid est hoc? Nonne quaerendum est ubi ea fecerit,
antequam essent super terram, et antequam
exorta sunt? Quis enim non proclivius crederet, tunc
ea Deum fecisse, cum exorta sunt, non antequam
exorta sunt, nisi admoneretur hoc divino eloquio, ista
<pb n="0324"/>
Deum fecisse antequam exorirentur, ut si ubi facta
sint, invenire non possit, credat tamen ante facta
quam exorta, quisquis huic Scripturae pie credit; impie
quippe non credit.</p>
          </div3>
<div3>
            <head>8.</head>
            <p>
 Quid ergo dicemus? An quod nonnulli putaverunt,
in ipso Verbo Dei facta omnia, antequam exorirentur
in terra? Sed si hoc modo facta sunt, non
cum factus est dies, sed antequam fieret dies, facta
sunt: aperte autem Scriptura dicit, <hi>Cum factus est
dies, fecit Deus coelum et terram, et omne viride agri
antequam esset super terram, et omne fenum antequam
exoriretur.</hi> Si ergo cum factus est dies, non utique
antequam fieret dies: ac per hoc non in Verbo, quod
Patri coaeternum est antequam dies, antequam omnino
aliquid fieret; sed cum factus est dies. Nam illa
quae in Verbo Dei ante omnem creaturam sunt, non
utique facta sunt: haec autem facta sunt, cum factus
est dies, sicut Scripturae verba declarant; sed tamen
antequam essent super terram, antequam exorirentur;
quod de viridibus et feno agri dictum est.</p>
          </div3>
<div3>
            <head>9.</head>
            <p>
 Ubi ergo? An in ipsa terra causaliter et rationaliter;
sicut in seminibus jam sunt omnia, antequam
evolvant quodammodo, atque explicent incrementa
et species suas per numeros temporum? Sed ista semina,
quae videmus, jam super terram sunt, jam
exorta sunt: annon erant super terram, sed infra terram;
et ideo antequam exorta sunt, facta sunt, quia
tunc exorta sunt, cum semina germinarunt, et accessu
incrementorum in auras eruperunt, quod per
moras temporum nunc fieri videmus suo cuique generi
distributas? Num ergo semina tunc facta sunt,
cum factus est dies, et in ipsis erat omne viride agri,
et omne fenum, nondum ea specie qua sunt super
terram jam exorta, sed ea vi qua sunt in rationibus
seminum? Semina ergo primum terra produxit? Sed
non ita Scriptura loquebatur, cum diceret, <hi>Et produxit
terra herbam pabuli,</hi> vel herbam feni, <hi>seminantem 
 semen secundum genus, et secundum similitudinem;
et lignum fructuosum faciens fructum, cujus semen
suum in se secundum genus super terram.</hi> His enim
verbis magis apparet semina esse orta ex herbis et
lignis; non autem illa ex seminibus, sed ex terra:
praesertim quia et ipsa verba Dei sic se habent. Non
enim ait, Germinent semina in terra herbam feni, et
lignum fructuosum; sed ait, <hi>Germinet terra herbam
feni seminantem semen;</hi> ut semen ex herba, non herbam
insinuaret ex semine. <hi>Et sic est factum, et produxit
terra <note>(Gen. I, 11, 12)</note>
            </hi>; id est, prius sic est
factum in cognitione illius diei, et produxit terra jam,
ut hoc fieret etiam in ipsa creatura, quae condita est.</p>
          </div3>
<div3>
            <head>10.</head>
            <p>
 Quomodo ergo antequam essent super terram,
et antequam exorirentur: quasi aliud eis fuerit fieri
cum coelo et terra, quando factus est dies ille inusitatus
atque incognitus nobis, quem primum Deus fecit;
aliud autem exoriri super terram, quod non fit
nisi per hos dies, quos circuitus solis facit per temporum
moras suo cuique generi accommodatas? Quod
<pb n="0325"/>
si ita est, diesque ille societas atque unitas super
coelestium Angelorum atque Virtutum est; procul dubio
longe aliter nota est Angelis creatura Dei, aliter
nobis: excepto quod eam in Verbo Dei noverunt, per
quod facta sunt omnia; etiam in seipsa dico longe aliter
notam eis esse quam nobis. Illis enim primordialiter,
ut ita dicam, vel originaliter, sicut eam Deus
primitus condidit, et post eam conditionem a suis
operibus requievit, non condendo aliquid amplius:
nobis autem secundum rerum antea conditarum administrationem,
jam per ordines temporum, secundum
quam Deus jam illis rebus per senariam perfectionem
consummatis, usque modo operatur.</p>
          </div3>
<div3>
            <head>11.</head>
            <p>
 Causaliter ergo tunc dictum est produxisse terram
herbam et lignum, id est producendi accepisse
virtutem. In ea quippe jam tanquam in radicibus, ut
ita dixerim, temporum facta erant, quae per tempora
futura erant. Nam utique postea plantavit Deus
paradisum juxta orientem, et ejecit ibi de terra omne
lignum speciosum ad aspectum, et bonum ad escam <note>(Gen. II, 8, 9)</note>:
nec tamen dicendum est, eum aliquid
tunc addidisse creaturae, quod ante non fecerat, quod
velut illi perfectioni, qua omnia bona valde sexto die
consummavit, post esset addendum; sed quia jam
omnes naturae fruticum atque lignorum in prima conditione
factae fuerant, a qua conditione Deus requievit,
movens deinde administransque per temporales
cursus illa ipsa quae condidit, et a quibus conditis
requievit, non solum tunc plantavit paradisum, sed
etiam nunc omnia quae nascuntur. Quis enim alius
etiam nunc ista creat, nisi qui usque nunc operatur?
Sed creat haec modo ex iis quae jam sunt: tunc autem
ab illo, cum omnino nulla essent, creata sunt,
cum factus est dies ille, qui etiam ipse omnino non
erat, spiritualis videlicet atque intellectualis creatura.
</p>
          </div3>
        </div2>

<div2>
          <head>CAPUT V.-- <hi>Ordo creationis rerum per sex dies, non intervallis temporum, sed connexione causarum.</hi> </head>
<div3>
            <head>12.</head>
            <p>
 Factae itaque creaturae motibus coeperunt currere
tempora: unde ante creaturam frustra tempora
requiruntur, quasi possint inveniri ante tempora
tempora. Motus enim si nullus esset vel spiritualis
vel corporalis creaturae, quo per praesens praeteritis
futura succederent, nullum esset tempus omnino.
Moveri autem creatura non utique posset, si non esset.
Potius ergo tempus a creatura, quam creatura
coepit a tempore; utrumque autem ex Deo. Ex ipso
enim, et per ipsum, et in ipso sunt omnia <note>(Rom. XI,
36)</note>. Nec sic accipiatur quod dictum est, Tempus a
creatura coepit, quasi tempus creatura non sit; cum
sit creaturae motus ex alio in aliud, consequentibus
rebus secundum ordinationem administrantis Dei
cuncta quae creavit. Quapropter cum primam conditionem
creaturarum cogitamus, a quibus operibus
suis Deus in die septimo requievit; nec illos dies sicut
istos solares, nec ipsam operationem ita cogitare debemus,
quemadmodum nunc aliquid Deus operatur in
tempore: sed quemadmodum operatus est unde inciperent
<pb n="0326"/>
tempora, quemadmodum operatus est omnia
simul, praestans eis etiam ordinem, non intervallis temporum,
sed connexione causarum, ut ea quae simul facta
sunt, senario quoque illius diei numero praesentato
perficerentur.</p>
          </div3>
<div3>
            <head>13.</head>
            <p>
 Non itaque temporali, sed causali ordine prius
facta est informis formabilisque materies, et spiritualis
et corporalis, de qua fieret quod faciendum esset,
cum et ipsa priusquam instituta est, non fuisset:
nec instituta est nisi ab illo utique summo Deo et
vero, ex quo sunt omnia; sive coeli et terrae nomine
significata sit, quae in principio fecit Deus ante unum
illum diem quem condidit, propterea jam sic appellata,
quia inde facta sunt coelum et terra; sive nomine
terrae invisibilis et incompositae atque abyssi
tenebrosae, ut jam in primo libro tractatum est.</p>
          </div3>
<div3>
            <head>14.</head>
            <p>
 In his vero quae jam ex informitate formata
sunt, evidentiusque appellantur creata, vel facta,
vel condita, primum factus est dies. Oportebat enim
ut primatum creaturae obtineret illa natura, quae creaturam
per Creatorem, non Creatorem per creaturam
posset agnoscere. Secundo, firmamentum unde corporeus
incipit mundus. Tertio, species maris et terrae,
atque in terra potentialiter, ut ita dicam, natura
herbarum atque lignorum. Sic enim terra ad Dei verbum
ea produxit, antequam exorta essent, accipiens
omnes numeros eorum quos per tempora exsereret
secundum suum genus. Deinde, posteaquam haec velut
habitatio rerum condita est, quarto die luminaria et sidera
creata sunt, ut prius pars mundi superior, rebus
quae intra mundum moventur visibilibus ornaretur.
Quinto, aquarum natura, quia coelo aerique conjungitur,
produxit ad Dei verbum indigenas suos, omnia
scilicet natatilia et volatilia; et haec potentialiter in numeris,
qui per congruos temporum motus exsererentur.
Sexto, terrestria similiter animalia, tanquam ex ultimo
elemento mundi ultima; nihilominus potentialiter,
quorum numeros tempus postea visibiliter explicaret.</p>
          </div3>
<div3>
            <head>15.</head>
            <p>
 Hunc omnem ordinem creaturae ordinatae dies
ille cognovit; et per hanc cognitionem sexies quodammodo
praesentatus tanquam sex dies exhibuit, cum
sit unus dies, ea quae facta sunt, in Creatore primitus,
et in ipsis consequenter agnoscens, nec in ipsis
remanens, sed eorum etiam cognitionem posteriorem
ad Dei referens dilectionem, vesperam et mane et
meridiem in omnibus praebuit; non per moras temporum,
sed propter ordinem conditorum. Postremo,
quietis sui Creatoris, qua in se requiescit ab omnibus
operibus suis, notitiam repraesentans, in qua non habet
vesperam, benedici et sanctificari ob hoc meruit.
Unde ipsum septenarium numerum sancto Spiritui
quodammodo dedicatum, commendat Scriptura <note>(Isai.
XI, 2, 3)</note>, et novit Ecclesia.</p>
          </div3>
<div3>
            <head>16.</head>
            <p>
 Hic est ergo liber creaturae coeli et terrae, quia
in principio fecit Deus coelum et terram, secundum
materiae quamdam, ut ita dicam, formabilitatem,
quae consequenter verbo ejus formanda fuerat, praecedens
formationem suam, non tempore, sed origine.
Nam utique cum formaretur, primum factus est dies
<pb n="0327"/>
cum factus est dies, fecit Deus coelum et terram, et
omne viride agri antequam esset super terram, et
omne fenum agri antequam exoriretur, sicut tractavimus;
vel si quid liquidius et congruentius videri
et dici potuit aut potuerit.
</p>
          </div3>
        </div2>

<div2>
          <head>CAPUT VI.-- <hi>De versiculo,</hi> Non enim pluerat, etc. <hi>An inde intelligendum omnia simul creata esse.</hi> </head>
<div3>
            <head>17.</head>
            <p>
 Quod autem sequitur, <hi>Non enim pluerat Deus
super terram, et homo non erat qui operaretur terram;</hi> 
quo pertineat, et quid nobis insinuet, indagare difficile
est. Tanquam ideo antequam exortum est, fecit
Deus fenum agri, quia nondum pluerat super terram:
si enim post pluviam fenum fecisset, pluvia magis
exortum quam factum ab eo videretur. Quid enim?
quod post pluviam exoritur, ab alio fit nisi ab eodem
Deo? Cur autem non erat homo qui operaretur terram?
Nonne jam sexto die fecerat hominem, et septimo
requieverat ab omnibus operibus suis? An hoc
recapitulando commemorat, quoniam quando fecit
Deus omne viride agri, et omne fenum, nondum pluerat
super terram, et nondum erat homo? Tertio
quippe die fecit ista, hominem autem sexto. Sed cum
fecit Deus omne viride atque omne fenum agri antequam
exortum est super terram, non solum homo
non erat qui operaretur terram, sed nec ipsum fenum
erat super terram, quod utique ante dicit factum
quam exortum. An ideo die tertio fecit Deus ista, quia
nondum erat homo qui operando terram faceret ea?
Quasi vero tam multa ligna et tam multa genera herbarum,
non sine ulla opera hominum nascantur ex terra.</p>
          </div3>
<div3>
            <head>18.</head>
            <p>
 An ob hoc utrumque positum est, et quia nondum
pluerat super terram, et quia nondum erat homo
qui operaretur terram? Ubi enim opera humana non
est, per pluviam ista nascuntur. Sunt etiam quaedam
quae per pluviam non nascuntur, nisi humana opera
accedat. Ideo nunc utrumque adjutorium necessarium
est, ut cuncta nascantur: tunc aut in utrumque defuit;
ideo fecit Deus haec potentia Verbi sui sine pluvia,
sine opere humano. Nam etiam nunc ipse facit,
sed jam per pluviam et per hominum manus; quamvis
neque qui plantat sit aliquid, neque qui rigat,
sed qui incrementum dat Deus <note>(I Cor. III, 7)</note>.</p>
          </div3>
<div3>
            <head>19.</head>
            <p>
 Quid est ergo quod adjungit, <hi>Fons autem ascendebat
de terra, et irrigabat omnem faciem terrae?</hi> Ille
quippe fons tanta largitate manans, sicut Nilus Aegypto,
posset universae terrae esse pro pluvia. Quid itaque
pro magno commendatum est, antequam plueret fecisse
Deum illa gignentia, cum quantum posset adjuvare
pluvia, tantum fons irrigans terram? Verum et
si aliquid minus, minora illa fortasse, non tamen
nulla nascerentur. An hinc etiam more suo Scriptura
tanquam infirmis infirmiter loquitur, et tamen innuit
aliquid quod intelligat qui valuerit? Nimirum enim
sicut isto die, paulo superius commemorato, significavit
unum diem factum a Deo, et tunc Deum fecisse
coelum et terram, cum factus est dies; ut quomodo
possemus cogitaremus simul omnia Deum fecisse,
quamvis superior sex dierum enumeratio velut
temporum intervalla ostendisse videretur: ita cum
<pb n="0328"/>
dixisset, cum coelo et terra Deum fecisse omne viride
agri antequam esset super terram, et omne fenum
agri antequam exortum est, addidit, <hi>Nondum enim
pluerat Deus super terram, nec erat homo qui operaretur
terram;</hi> tanquam diceret, Non ea sic fecit Deus,
quemadmodum facit nunc talia, cum pluit, et cum
operantur homines. Haec enim jam per moras temporum
fiunt, quae tunc non erant, cum fecit omnia simul,
unde etiam tempora inciperent.
</p>
          </div3>
        </div2>

<div2>
          <head>CAPUT VII.-- <hi>De fonte qui rigebat totam terram,</hi> etc.</head>
<div3>
            <head>20.</head>
            <p>
 Quod autem sequitur, <hi>Fons autem ascendebat de
terra, et irrigabat omnem faciem terrae;</hi> hinc jam, quantum
arbitror, intimatur quae fiant secundum intervalla
temporum ex prima illa conditione creaturarum, ubi
facta sunt omnia simul. Et recte ab eo coepit elemento,
ex quo cuncta genera nascuntur vel animalium,
vel herbarum atque lignorum, ut agant temporales
numeros suos naturis propriis distributos. Omnia
quippe primordia seminum, sive unde omnis caro,
sive unde omnia fruteta gignuntur, humida sunt, et
ex humore concrescunt. Insunt autem illis efficacissimi
numeri, trahentes secum sequaces potentias ex illis
perfectis operibus Dei, a quibus in die septimo requievit.</p>
          </div3>
<div3>
            <head>21.</head>
            <p>
 Verumtamen quis iste sit fons ad irrigandam
faciem terrae omnis idoneus, merito quaeritur. Si enim
fuit, et obstrusus est vel siccatus, causa quaerenda
est. Nunc enim videmus nullum esse fontem, quo irrigetur
omnis facies terrae. Fortas is ergo peccatum
hominum hanc etiam poenam commeruit, ut tanta illius
fontis repressa largitas facillimam terris auferret
fecunditatem, ut incolentium augeretur labor. Posset
hoc, quamvis nulla id Scriptura narraverit affirmare
humana suspicio, nisi illud occurreret, quod peccatum
hominum, cui poena laboris imposita est, post
paradisi delicias exstitit: paradisus autem habebat
praegrandem fontem suum, de quo post diligentius
suo loco loquendum est; ex cujus uno capite quatuor
magna flumina et nota gentibus manare narrantur. Ubi
ergo erat fons iste aut ista flumina, quando ille unus
maximus ascendebat de terra, et irrigabat omnem
faciem terrae? Certe enim tunc non Geon. qui dicitur
Nilus, unus ex illis quatuor, rigabat Aegyptum, quando
fons ascendebat de terra, et non Aegyptum tantum,
sed omnem faciem terrae satiabat.</p>
          </div3>
<div3>
            <head>22.</head>
            <p>
 An primo Deum voluisse credendum est uno
fonte maximo irrigare omnem terram, ut illa quae in
ea principaliter condiderat, accepto humoris adjutorio,
jam etiam per temporalia spatia gignerentur, pro
suorum generum diversitate etiam diversis numeris
dierum; et postea plantato paradiso repressisse illum
fontem, multisque fontibus, sicut jam nunc videmus,
implevisse terram; de paradisi autem uno fonte quatuor
ingentia flumina divisisse; ut et terra caetera
creaturarum suarum plena generibus, congruos numeros
suorum temporum agentibus, fontes etiam suos
haberet ac fluvius; et paradisus loco electiore plantatus,
quatuor illa flumina ex capite sui fontis emitte
ret? aut ex ipso uno fonte paradisi multo largius exundante,
<pb n="0329"/>
prius totam irrigasse terram, atque ad parienda
per temporum numeros genera, quae in ea sine intervallis
temporum creaverat, fecundasse; ac postea repressisse
in eo loco aquarum eruptionem vastissimam,
ut de diversis per omnem terram capitibus fluminum
ac fontium jam manarent; ac deinde in regione
illius fontis, non jam universam terram rigantis, sed
memorabiles solos illos quatuor fluvios emittentis,
plantasse paradisum, ubi hominem quem fecerat collocaret?
</p>
          </div3>
        </div2>

<div2>
          <head>CAPUT VIII.-- <hi>Quae Scriptura reticet, quatenus conjectando proferre juvat.</hi> </head>
<div3>
            <head>23.</head>
            <p>
 Quia enim non omnia scripta sunt, quemadmodum
post illam primam rerum conditionem tempora
cucurrerint, seque secutae sint administrationes creaturarum,
quae primitus factae sextoque illo die consummatae
sunt, sed quantum satis judicavit Spiritus,
qui inerat scribenti ea quae non solum ad factarum
rerum notitiam, sed etiam ad futurarum praefigurationem
valerent; nescientes conjectamus quid fieri potuerit,
quod ille non nesciens praetermisit; tantum id
conantes pro modulo nostro, quantum adjuvamur, efficere,
ne aliqua absurditas vel repugnantia putetur
esse in Scripturis sanctis, quae opinionem lectoris offendat,
et dum existimat fieri non potuisse quae facta
esse Scriptura commemorat, vel resiliat a fide, vel
non accedat ad fidem.
</p>
          </div3>
        </div2>

<div2>
          <head>CAPUT IX.-- <hi>Difficultas de fonte terram universam irrigante.</hi> </head>
<div3>
            <head>24.</head>
            <p>
 Proinde cum de isto fonte quaerimus, quomodo
id quod dictum est, <hi>Ascendebat de terra, et irrigabat
omnem faciem terrae,</hi> non impossibile videatur; si
ea quae diximus, impossibilia cuiquam videantur, quaerat
ipse aliud, quo tamen verax ista Scriptura monstretur,
quae procul dubio verax est, etiamsi non monstretur.
Nam si argumentari voluerit, quo eam falsam
esse convincat; aut ipse nulla vera de creaturarum
conditione atque administratione dicturus est; aut si
vera dixerit, istam non intelligendo falsam putabit:
velut si contendat ideo non potuisse uno quantolibet
fonte omnem terrae faciem irrigari; quia si montes
non irrigabat, non omnem terrae faciem irrigabat: si
autem etiam montes rigabat, non erat jam impertitio
saginae, sed diluvii inundatio; quod si terra tunc sic
erat, totum mare erat, et nondum discreta erat arida.
</p>
          </div3>
        </div2>

<div2>
          <head>CAPUT X.-- <hi>Fons ille terram totam rigans ut intelligendus.</hi> </head>
<div3>
            <head>25.</head>
            <p>
 Cui respondetur, quia hoc vicibus temporum
posset, sicut certo tempore per plana Aegypti Nilus
restagnat, et alio tempore ad ripas suas redit: aut si
iste nescio cujus ignotae ac longinquae partis mundi
aquis et pruinis hiemalibus anniversaria creditur incrementa
colligere; quid de Oceani alternis aestibus,
quid de quibusdam littoribus, quae late nudantur fluctibus,
vicissimque operiuntur, dici potest? ut omittam
quod de quorumdam fontium mira vicissitudine
perhibetur, certo annorum intervallo sic eos inundare,
ut totam illam regionem rigent, cui alio tempore vix
ex altis puteis ad potandum sufficientem praebent
<pb n="0330"/>
aquam. Cur ergo sit incredibile, si ex uno abyssi capite
alterna inundatione fluente atque refluente, tunc
universa terra rigata est? Quod si ipsius abyssi magnitudinem,
ea parte excepta quod mare dicitur et evidenti
amplitudine atque amaris fluctibus terras ambit,
in ea sola parte quam reconditis sinibus terra
continet, unde se omnes fontes amnesque diversis tractibus
venisque distribuunt, et suis quique locis erumpunt,
fontem voluit appellare Scriptura, non fontes,
propter naturae unitatem; eumque per innumerabiles
vias antrorum atque rimarum ascendentem de terra et
ubique dispertitis quasi crinibus irrigantem omnem
faciem terrae, non continua specie tanquam maris aut
stagni, sed sicut videmus ire aquas per alveos fluminum
flexusque rivorum, et eorum excessu vicina perfundere:
quis non accipiat, nisi qui contentioso spiritu
laborat? Potest quippe etiam ita dicta intelligi
omnis terrae facies irrigata, quemadmodum dicitur,
omnis vestis facies colorata, etiamsi non continuatim,
sed maculatim fiat: praesertim quia tunc in novitate
terrarum, etsi non omnia, plura tamen plana fuisse
credibile est, quo latius possent erumpentia fluenta
dispergi atque distendi.</p>
          </div3>
<div3>
            <head>26.</head>
            <p>
 Quapropter de istius fontis magnitudine vel
multitudine, qui sive unam habuit alicunde eruptionem,
sive propter aliquam in terrae occultis sinibus
unitatem, unde omnes aquae super terram scatent
omnium fontium magnorum atque parvorum, unus
fons dictus est, per omnes dispertitiones suas ascendens
de terra et irrigans omnem faciem terrae: sive
etiam, quod est credibilius, quia non ait, Unus fons
ascendebat, sed ait, <hi>Fons autem ascendebat de terra,</hi> 
pro numero plurali posuit singularem; ut sic intelligamus
fontes multos per universam terram loca vel regiones
proprias irrigantes, sicut dicitur miles, et multi
intelliguntur, sicut dicta est locusta et rana in plagis <note>(Psal. CIV, 34)</note>,
quibus Aegyptii percussi sunt, cum
esset innumerabilis locustarum numerus et ranarum;
jam non diutius laboremus.
</p>
          </div3>
        </div2>

<div2>
          <head>CAPUT XI.-- <hi>Rerum creationem primam factam esse sine temporis mora: administrationem non ita.</hi> </head>
<div3>
            <head>27.</head>
            <p>
 Sed illud etiam atque etiam consideremus,
utrum possit nobis per omnia constare sententia qua
dicebamus, aliter operatum Deum omnes creaturas
prima conditione, a quibus operibus in die septimo
requievit; aliter istam earum administrationem, qua
usque nunc operatur: id est, tunc omnia simul sine
ullis temporalium morarum intervallis; nunc autem
per temporum moras, quibus videmus sidera moveri
ab ortu ad occasum, coelum mutari ab aestate ad hiemem,
germina certis dierum momentis pullulare,
grandescere, virescere, arescere. Animalia quoque
statutis temporum metis et cursibus et concipi, et perfici,
et nasci, et per aetates usque in senium mortemque
decurrere, et caetera hujusmodi temporalia. Quis
enim operatur ista nisi Deus, etiam sine ullo tali suo
<pb n="0331"/>
motu? non enim et ipsi accidit tempus. Inter illa ergo
opera Dei, a quibus requievit in die septimo, et ista
quae usque nunc operatur, quemdam Scriptura interponens
suae narrationis articulum, commendavit se
illa explicasse, et coepit jam ista contexere. Illorum
explicatorum commendatio sic facta est: <hi>Hic est liber
creaturae coeli et terrae, cum factus est dies, fecit Deus
coelum et terram, et omne viride agri antequam esset super
terram, et omne fenum agri antequam exoriretur. Non
enim pluerat Deus super terram, nec erat homo qui operaretur
terram.</hi> Istorum autem contextio sic coepit: <hi>Fons autem ascendebat de terra, et irrigabat omnem faciem
terrae.</hi> 
 Ab hac commemoratione fontis hujus et
deinceps ea quae narrantur, per moras temporum facta
sunt, non omnia simul.
</p>
          </div3>
        </div2>

<div2>
          <head>CAPUT XII.-- <hi>Opera Dei sub triplici consideratione.</hi> </head>
<div3>
            <head>28.</head>
            <p>
 Cum ergo aliter se habeant omnium creaturarum
rationes incommutabiles in Verbo Dei, aliter illa
ejus opera a quibus in die septimo requievit, aliter
ista quae ex illis usque nunc operatur; horum trium
hoc quod extremum posui, nobis utcumque notum
est per corporis sensus, et hujus consuetudinem vitae.
Duo vero illa remota a sensibus, et ab usu cogitationis
humanae, prius ex divina auctoritate credenda
sunt; deinde per haec quae nota sunt, utcumque
noscenda, quanto quisque magis minusve potuerit
pro suae capacitatis modo, divinitus adjutus internis
aeternisque rationibus ut possit.
</p>
          </div3>
        </div2>

<div2>
          <head>CAPUT XIII.-- <hi>Omnia antequam fierent, in Sapientia Dei.</hi> </head>
<div3>
            <head>29.</head>
            <p>
 De primis ergo illis divinis incommutabilibus
aeternisque rationibus, quoniam ipsa Dei Sapientia,
per quam facta sunt omnia, priusquam fierent ea
noverat, sic Scriptura testatur: <hi>In principio erat Verbum,
et Verbum erat apud Deum, et Deus erat Verbum;
hoc erat in principio apud Deum. Omnia per ipsum facta
sunt, et sine ipso factum est nihil <note>(Joan. I, 1-3)</note>
            </hi>. Quis ergo
tam sit demens, ut dicat non ea Deum fecisse quae noverat?
Porro si noverat, ubi nisi apud ipsum, apud quem
Verbum erat, per quod facta sunt omnia? Nam si
extra seipsum ea noverat, quis eum docuerat? Quis
enim cognovit sensum Domini? aut quis consiliarius
ejus fuit? Aut quis prior dedit illi, et retribuetur ei?
Quoniam ex ipso, et per ipsum, et in ipso sunt omnia <note>(Rom. XI, 34-36)</note>.</p>
          </div3>
<div3>
            <head>30.</head>
            <p>
 Quanquam et ea quae sequuntur in Evangelio,
satis asserant istam sententiam: adjungit enim Evangelista
et dicit, <hi>Quod factum est, in illo vita est, et vita
erat lux hominum <note>(Joan. I, 4)</note>
            </hi>. Quia scilicet rationales
mentes, in quo genere homo factus est ad imaginem
Dei, non habent veram lucem suam nisi ipsum
Verbum Dei, per quod facta sunt omnia, cujus participes
esse poterunt ab omni iniquitate et errore mundatae.
</p>
          </div3>
        </div2>

<div2>
          <head>CAPUT XIV.-- <hi>Illud ex Joanne,</hi> Quod factum est, <hi>etc., quomodo distinguendum.</hi> </head>
<div3>
            <head>31.</head>
            <p>
 Non ergo ita pronuntiari oportet, <hi>Quod factum
<pb n="0332"/>
est in illo, vita est,</hi> ut subdistinguamus, <hi>Quod factum
est in illo,</hi> et deinde inferamus, <hi>vita est.</hi> Quid enim non
in illo factum est, cum commemoratis multis etiam
terrenis creaturis, dicatur in Psalmo, <hi>Omnia in Sapientia
fecisti <note>(Psal. CIII, 24)</note>
            </hi>; dicat et Apostolus, <hi>Quoniam in ipso condita sunt omnia in coelo et in terra,
visibilia et invisibilia 
 <note>(Coloss. I, 16)</note>
            </hi>. Consequens ergo
erit, si ita distinxerimus, ut et ipsa terra, et quaecumque
in ea sunt, vita sint. Quae cum absurde dicantur
omnia vivere, quanto absurdius ut etiam vita sint?
praesertim quia distinguit de quali vita loquatur, cum
addit, <hi>Et vita erat lux hominum.</hi> Sic ergo distinguendum
est, ut cum dixerimus, <hi>Quod factum est,</hi> deinde
inferamus, <hi>in illo vita est:</hi> non in se scilicet, hoc est
in sua natura, qua factum est ut conditio creaturaque
sit; sed in illo vita est, quia omnia quae per ipsum
facta sunt, noverat antequam fierent; ac per hoc
non sicut creatura quam fecit, sed sicut vita et lux
hominum, quod est ipsa Sapientia, et ipsum Verbum
unigenitus Dei Filius. Eo modo ergo in illo vita est
quod factum est, quomodo dictum est, <hi>Sicut habet Pater
vitam in semetipso, sic dedit Filio habere vitam in
semetipso <note>(Joan. V, 26)</note>
            </hi>.</p>
          </div3>
<div3>
            <head>32.</head>
            <p>
 Nec praetermittendum est, quod emendatiores
codices habent, <hi>Quod factum est, in illo vita erat,</hi> ut
sic intelligatur, <hi>vita erat,</hi> quomodo <hi>In principio erat
Verbum</hi>, <hi>et Verbum erat apud Deum, et Deus erat
Verbum. Quod ergo factum est,</hi> jam <hi>vita erat in illo,</hi> et
vita non qualiscumque; nam et pecora dicuntur vivere,
quae frui non possunt participatione sapientiae;
sed <hi>vita erat lux hominum.</hi> Mentes quippe rationales
purgatae gratia ejus, possunt pervenire ad ejusmodi
visionem, qua nec superius quidquam sit, nec beatius.
</p>
          </div3>
        </div2>

<div2>
          <head>CAPUT XV.-- <hi>Omnia qualis vita sunt in Deo.</hi> </head>
<div3>
            <head>33.</head>
            <p>
 Sed etiam si hoc legamus et intelligamus, <hi>Quod
factum est, in illo vita est;</hi> manet ista sententia, ut
id quod per ipsum factum est, vita esse in illo intelligatur,
in qua vita vidit omnia, quando fecit; et sicut
vidit, ita fecit: non praeter seipsum videns, sed in
seipso ita enumeravit omnia quae fecit. Nec alia visio
ipsius et Patris, sed una, sicut una substantia. Nam et
in libro Job ita ipsa Sapientia, per quam facta sunt
omnia, praedicatur: <hi>Sapientia vero,</hi> inquit, <hi>unde inventa
est? vel quis sit locus scientiae? Ignorat mortalis
viam ejus, nec invenietur in hominibus.</hi> Et paulo post: <hi>Audivimus,</hi> 
 inquit, <hi>ejus gloriam; Dominus commendavit
viam ejus, et ipse novit locum ejus. Ipse enim omne
quod est sub coelo perfecit, et novit quae sunt in terra,
omnia quae fecit: ventorum libramenta, aquae mensuras
quando fecit, sicut vidit enumeravit <note>(Job. XXVIII, 12,
22-25)</note>
            </hi>. His atque hujusmodi testimoniis probatur
quod haec omnia, priusquam fierent, erant in notitia
<pb n="0333"/>
facientis. Et utique ibi meliora, ubi veriora, ubi
aeterna et incommutabilia. Quanquam sufficere debeat
ut quisque noverit, vel inconcusse credat quod Deus
haec omnia fecerit; non opinor eum esse tam excordem,
ut Deum quae non noverat fecisse arbitretur.
Porro, si noverat ea, priusquam faceret ea; profecto
priusquam fierent, apud illum erant eo modo nota,
quo sempiterne atque incommutabiliter vivunt, et vita
sunt: facta autem eo modo, quo unaquaeque creatura
in genere suo est.
</p>
          </div3>
        </div2>

<div2>
          <head>CAPUT XVI.-- <hi>Deum facilius mente percipimus quam creaturas.</hi> </head>
<div3>
            <head>34.</head>
            <p>
 Quamvis ergo illa aeterna incommutabilisque
natura, quod Deus est, habens in se ut sit, sicut Moysi
dictum est, <hi>Ego sum qui sum <note>(Exod. III, 14)</note>
            </hi>; longe
scilicet aliter quam sunt ista quae facta sunt: quoniam
illud vere ac primitus est, quod eodem modo semper
est, nec solum non commutatur, sed commutari
omnino non potest; nihil horum quae fecit existens,
et omnia primitus habens, sicut ipse est: neque enim
ea faceret, nisi ea nosset antequam faceret; nec
nosset, nisi videret; nec videret, nisi haberet; nec
haberet ea quae nondum facta erant, nisi quemadmodum
est ipse non factus: quamvis, inquam, illa substantia
ineffabilis sit, nec dici utcumque homini per
hominem possit, nisi usurpatis quibusdam locorum
ac temporum verbis, cum sit ante omnia tempora et
ante omnes locos; tamen propinquior nobis est qui
fecit, quam multa quae facta sunt. In illo enim vivimus,
et movemur, et sumus <note>(Act. XVII, 28)</note>: istorum
autem pleraque remota sunt a mente nostra propter
dissimilitudinem sui generis, quoniam corporalia sunt;
nec idonea est ipsa mens nostra, in ipsis rationibus
quibus facta sunt, ea videre apud Deum, ut per hoc
sciamus quot et quanta qualiaque sint, etiamsi non
ea videamus per corporis sensus. Remota quippe sunt
et a sensibus corporis nostri, quoniam longe sunt, vel
interpositis aut oppositis aliis a nostro contuitu tactuque
 separantur. Ex quo fit ut major ad illa invenienda
sit labor, quam ad illum a quo facta sunt, cum sit
incomparabili felicitate praestantius illum ex quantulacumque
particula pia mente sentire, quam illa universa
comprehendere. Unde recte culpantur in libro
Sapientiae inquisitores hujus saeculi: <hi>Si enim tantum,</hi> 
inquit, <hi>potuerunt valere, ut possent aestimare saeculum;
quomodo ejus Dominum non facilius invenerunt <note>(Sap.
XIII, 9)</note>
            </hi>? Ignota enim sunt fundamenta terrae oculis
nostris, et qui fundavit terram, propinquat mentibus
nostris.
</p>
          </div3>
        </div2>

<div2>
          <head>CAPUT XVII.-- <hi>Ante saecula, a saeculo, in saeculo.</hi> </head>
<div3>
            <head>35.</head>
            <p>
 Jam nunc consideremus ea quae fecit Deus
omnia simul, a quibus in die sexto consummatis requievit
in septimo, postea consideraturi opera ejus,
in quibus usque nunc operatur. Ipse enim ante saecula:
a saeculo autem ea dicimus, ex quo coepit saeculum,
sicut ipsum mundum; in saeculo autem, sicut ea
quae nascuntur in mundo. Cum ergo Scriptura dixisset, <hi>Omnia per ipsum facta sunt, et sine ipso factum est
<pb n="0334"/>
nihil;</hi> 
 paulo post ait, <hi>In hoc mundo erat, et mundus
per ipsum factus est <note>(Joan. I, 3, 10)</note>
            </hi>. De hoc opere
Dei alio loco scriptum est: <hi>Qui fecisti mundum de materia
informi <note>(Sap. XI, 18)</note>
            </hi>. Hic mundus plerumque
coeli et terrae nomine nuncupatur, sicut jam commemoravimus,
quae Scriptura dicit Deum fecisse, cum
factus est dies: de quibus verbis jam, quantum visum
est, disputavimus, quemadmodum congruat conditioni
mundi hujus, et quod sex diebus consummatus
est cum omnibus quae in eo sunt, et quod tunc factus,
cum factus est dies, ut et illud congruat quod creavit
omnia simul <note>(Eccli. XVIII. 1)</note>.
</p>
          </div3>
        </div2>

<div2>
          <head>CAPUT XVIII.-- <hi>Creaturae plures nobis ignotae. Qua ratione a Deo et ab Angelis noscuntur. Cognitio matutina et vespertina.</hi> </head>
<div3>
            <head>36.</head>
            <p>
 Hujus universae Dei creaturae multa non novimus,
sive quae in coelis sunt altius, quam ut noster
sensus ea possit attingere; sive quae in regionibus
terrarum fortassis inhabitabilibus; sive quae deorsum
latent, vel in profundo abyssi, vel in occultis sinibus
terrae. Haec igitur antequam fierent, utique non erant.
Quomodo ergo Deo nota erant quae non erant? Et
rursus quomodo ea faceret quae sibi nota non erant?
Non enim quidquam fecit ignorans. Nota ergo fecit,
non facta cognovit. Proinde, antequam fierent, et
erant, et non erant: erant in Dei scientia, non erant
in sua natura. Ac per hoc factus est dies ille, cui
utroque modo innotescerent, et in Deo et in seipsis:
illa velut matutina sive diurna cognitione, hac vero
velut vespertina. Ipsi autem Deo non audeo dicere
alio modo innotuis e, cum ea fecisset, quam illo quo
ea noverat ut faceret, apud quem non est commutatatio,
nec momenti obumbratio <note>(Jacobi I, 17)</note>.
</p>
          </div3>
        </div2>

<div2>
          <head>CAPUT XIX.-- <hi>Angeli Dei nuntii mysterium regni coelorum noverunt a saeculis.</hi> </head>
<div3>
            <head>37.</head>
            <p>
 Non sane propter inferiorum scientiam nuntiis
indiget, quasi per eos fiat scientior; sed illo simplici
ac mirabili modo novit omnia stabiliter atque incommutabiliter.
Habet autem nuntios propter nos et propter
ipsos; quia illo modo Deo parere et assistere, ut
eum de inferioribus consulant, ejusque supernis praeceptis
et jussis obtemperent, bonum est eis in ordine
propriae naturae atque substantiae. Nuntii autem graece <foreign xml:lang="greek"></foreign>
 dicuntur; quo nomine generali universa illa
superna civitas nuncupatur, quem primum diem conditum
existimamus.</p>
          </div3>
<div3>
            <head>38.</head>
            <p>
 Nam nec illud eos latuit mysterium regni coelorum,
quod opportuno tempore revelatum est pro
salute nostra, quod ex hac peregrinatione liberati,
eorum coetui conjungamur. Neque enim hoc ignorarent;
quandoquidem ipsum semen, quod opportuno
tempore advenit, per ipsos dispositum est in manu
mediatoris <note>(Galat. III, 19)</note>, id est in ejus potestate qui
Dominus eorum est, et in forma Dei, et in forma servi.
Dicit item Apostolus: <hi>Mihi minimo omnium sanctorum
data est gratia haec, annuntiare in gentibus investigabiles
divitias Christi, et illuminare quae sit dispensatio sacramenti
<pb n="0335"/>
quod fuit absconditum a saeculis in Deo, qui universa
creavit; ut innotesceret Principibus et Potestatibus
in coelestibus per Ecclesiam multiformis sapientia Dei,
secundum propositum saeculorum, quam fecit in Christo
Jesu Domino nostro <note>(Ephes. III, 8-11)</note>
            </hi>. Sic ergo fuit
hoc absconditum a saeculis in Deo, ut tamen innotesceret
Principibus et Potestatibus in coelestibus per
Ecclesiam multiformis sapientia Dei; quia ibi primitus
Ecclesia, quo post resurrectionem et ista Ecclesia
congreganda est, ut simus aequales Angelis Dei <note>(Matth.
XXII, 30)</note>. Illis ergo a saeculis innotuit; quia omnis
creatura non ante saecula, sed a saeculis. Ab ipsa enim
exorta sunt saecula, et ipsa a saeculis; quoniam initium
ejus initium saeculorum est: Unigenitus autem
ante saecula, per quem facta sunt saecula <note>(Hebr. I, 2)</note>.
Ideoque ex persona Sapientiae, <hi>Ante saecula,</hi> inquit, <hi>fundavit me 
 <note>(Prov. VIII, 23, sec. LXX)</note>
            </hi>; ut in ea faceret
omnia, cui dictum est, <hi>Omnia in Sapientia fecisti <note>(Psal. CIII, 24)</note>
            </hi>.</p>
          </div3>
<div3>
            <head>39.</head>
            <p>
 Quod autem non in Deo tantum innotescit Angelis
quod absconditum est, verum etiam hic eis apparet,
cum efficitur atque propalatur, idem apostolus
ita testis est: <hi>Et sine dubio,</hi> inquit, <hi>magnum est pietatis
sacramentum, quod manifestatum est in carne, justificatum
est in spiritu, apparuit Angelis, praedicatum est
in gentibus, creditum est in mundo, assumptum est in
gloria <note>(I Tim. III, 16)</note>
            </hi>. Et, nisi fallor, mirum est si non
omnia quae dicitur Deus tanquam ad praesens tempus
cognoscere, ideo dicitur, quia cognosci facit, sive ab
Angelis, sive ab hominibus. Modus quippe iste locutionis
cum per efficientem id quod efficitur significatur,
creber est in Scripturis sanctis; maxime cum de
Deo aliquid dicitur, quod ei ad proprietatem locutionis
non convenire praesidens mentibus nostris ipsa
veritas clamat.
</p>
          </div3>
        </div2>

<div2>
          <head>CAPUT XX.-- <hi>Deum adhuc operari.</hi> </head>
<div3>
            <head>40.</head>
            <p>
 Jam nunc ergo discernamus opera Dei, quae
usque nunc operatur, ab illis operibus a quibus in die
septimo requievit. Sunt enim qui arbitrentur tantummodo
mundum ipsum factum a Deo, caetera jam
fieri ab ipso mundo, sicut ille ordinavit et jussit;
Deum autem ipsum nihil operari. Contra quos profertur
illa sententia Domini: <hi>Pater meus usque nunc operatur.</hi> 
Et ne quisquam putaret apud se illum aliquid
operari, non in hoc mundo: <hi>Pater in me manens,</hi> inquit, <hi>facit opera sua; et sicut Pater suscitat mortuos et
vivificat, sic et Filius quos vult vivificat 
 <note>(Joan. V, 17,
20, 21)</note>
            </hi>. Deinde, quia non solum magna atque praecipua,
verum etiam ista terrena et extrema ipse operatur,
ita dicit Apostolus: <hi>Stulte, tu quod seminas non
vivificatur, nisi moriatur; et quod seminas, non corpus
quod futurum est seminas, sed nudum granum fere tritici,
aut alicujus caeterorum; Deus autem dat illi corpus
quomodo voluerit, et unicuique seminum proprium
corpus <note>(I Cor. XV, 36-38)</note>
            </hi>. Sic ergo credamus, vel, si
possumus, etiam intelligamus usque nunc operari
Deum, ut si conditis ab eo rebus operatio ejus subtrahatur,
intercidant.
<pb n="0336"/>
</p>
          </div3>
<div3>
            <head>41. </head>
            <p>
Sed plane, si aliquam creaturam sic eum nunc
instituere putaverimus, ut genus ejus primae illi suae
conditioni non inseruerit, aperte contradicimus dicenti
Scripturae, quod consummaverit omnia opera
sua in die sexto <note>(Gen. II, 2)</note>. Secundum illa enim genera
rerum quae primum condidit, nova eum multa
facere, quae tunc non fecit, manifestum est. Novum
autem genus instituere credi recte non potest, quoniam
tunc omnia consummavit. Movet itaque occulta
potentia universam creaturam suam, eoque motu illa
versata, dum Angeli jussa perficiunt, dum circumeunt
sidera, dum alternant venti, dum abyssus aquarum
lapsibus et diversis etiam per aerem conglobationibus
agitatur, dum vireta pullulant, suaque semina evolvunt,
dum animalia gignuntur, varioque appetitu proprias
vitas agunt, dum iniqui justos exercere permittuntur,
explicat saecula, quae illi, cum primum condita
est, tanquam plicita indiderat: quae tamen in suos
cursus non explicarentur, si ea ille qui condidit, provido
motu administrare cessaret.
</p>
          </div3>
        </div2>

<div2>
          <head>CAPUT XXI.-- <hi>Omnia gubernari divina providentia.</hi> </head>
<div3>
            <head>42.</head>
            <p>
 Admoneri autem nos oportet iis quae in tempore
formantur atque nascuntur, quomodo ista considerare
debeamus. Non enim frustra de Sapientia scriptum
est, quod amatoribus suis <hi>ostendit se in viis
hilariter, et in omni providentia occurrit illis <note>(Sap. VI,
17)</note>
            </hi>. Nec omnino audiendi sunt qui putaverunt sublimes
quidem mundi partes, id est a confinio corpuleatioris
aeris hujus et supra, divina providentia gubernari;
hanc autem imam partem terrenam et humidam,
aerisque hujus vicinioris qui terrarum et aquarum
exhalationibus humescit, in quo venti nubesque
consurgunt, casibus potius et fortuitis motibus agitari.
Contra hos enim loquitur Psalmus, qui cum explicasset
laudem coelestium, se etiam ad ista inferiora convertit,
dicens: <hi>Laudate Dominum de terra, dracones et
omnes abyssi; ignis, grando, nix, glacies, spiritus tempestatis,
quae faciunt verbum ejus <note>(Psal. CXLVIII, 7, 8)</note>
            </hi>.
Nihil enim tam videtur casibus volvi, quam omnes
istae procellosae ac turbulentae qualitates, quibus coeli
hujus inferioris, quod non immerito etiam terrae nomine
deputatum est, facies variatur et vertitur. Sed
cum addidit, <hi>Quae faciunt verbum ejus,</hi> satis ostendit
earum quoque rerum ordinem divino subditum imperio,
latere nos potius, quam universitatis deesse naturae.
Quid autem? ore suo Salvator, cum dicit unum
passerem non cadere in terram sine Dei voluntate <note>(Matth. X, 29)</note>,
et quod fenum agri post paululum
mittendum in clibanum, ipse tamen vestiat <note>(Id. VI,
30)</note>; nonne confirmat non solum totam istam mundi
partem rebus mortalibus et corruptibilibus deputatam,
verum etiam vilissimas ejus abjectissimasque particulas
divina providentia regi?
</p>
          </div3>
        </div2>

<div2>
          <head>CAPUT XXII.-- <hi>Argumenta divinae providentiae.</hi> </head>
<div3>
            <head>43.</head>
            <p>
 Et certe isti qui hoc negant, nec sanctis eloquiis
<pb n="0337"/>tantae auctoritatis acquiescunt, si in hac mundi
parte, quam putant fortuitis motibus perturbari, potius
quam sapientia divinae summitatis regi, et ut hoc
quasi probent gemino abutuntur argumento, vel quod
supra commemoravi de inconstantia tempestatum, vel
de felicitatibus atque infelicitatibus hominum, quod
non pro vitae meritis accidunt; viderent tantum ordinem,
quantus in membris carnis cujuslibet animantis
apparet, non dico medicis, qui haec propter artis suae
necessitatem diligenter patefacta et dinumerata rimati
sunt, sed cuivis mediocris cordis et considerationis
homini; nonne clamarent, ne puncto quidem temporis
Deum, a quo est omnis mensurarum modus, omnis
parilitas numerorum, omnis ordo ponderum, ab ejus
gubernatione cessare? Quid ergo absurdius, quid insulsius
sentiri potest, quam eam totam esse vacuam
nutu et regimine providentiae, cujus extrema et exigua
videas tanta dispositione formari, ut aliquanto
attentius cogitata ineffabilem incutiant admirationis
horrorem? Et cum animae natura naturae corporis
antecellat, quid est dementius quam putare nullum
esse divinae providentiae judicium de moribus hominum,
cum in eorum carne tanta ejus solertiae clareant
et demonstrentur indicia? Sed quia haec minima in
promptu sunt sensibus nostris, et ea facile investigamus,
elucet in eis ordo rerum: at illa quorum ordinem
videre non possumus, inordinata arbitrantur qui
esse non putant, nisi quod videre possunt, aut si putant,
tale aliquid putant, quale videre consueverunt.
</p>
          </div3>
        </div2>

<div2>
          <head>CAPUT XXIII.-- <hi>Quomodo Deus omnia simul creaverit, et nunc usque operetur.</hi> </head>
<div3>
            <head>44.</head>
            <p>
 Nos autem, quorum gressus, ne in illam perversitatem
incidamus, eadem divina providentia per
sanctam Scripturam regit, ex ipsis quoque operibus
Dei eodem adjuvante indagare conemur ubi haec simul
creaverit, cum a consummatis suis operibus requievit,
quorum species per ordinem temporum usque nunc
operatur. Consideremus ergo cujuslibet arboris pulchritudinem
in robore, ramis, frondibus, pomis:
haec species non utique repente tanta ac talis est
exorta, sed quo etiam ordine novimus. Surrexit enim
a radice, quam terrae primum germen infixit; atque
inde omnia illa formata et distincta creverunt. Porro
illud germen ex semine: in semine ergo illa omnia
fuerunt primitus, non mole corporeae magnitudinis,
sed vi potentiaque causali. Nam illa magnitudo, copia
terrae humorisque congesta est. Sed illa in exiguo
grano mirabilior praestantiorque vis est, qua valuit
adjacens humor commixtus terrae tanquam materies
verti in ligni illius qualitatem, in ramorum diffusionem,
in foliorum viriditatem ac figuram, in fructuum
formas et opulentiam, omniumque ordinatissimam
<pb n="0338"/>
distinctionem. Quid enim ex arbore illa surgit aut
pendet, quod non ex quodam occulto thesauro seminis
illius extractum atque depromptum est? At illud
semen ex arbore, licet non illa sed altera, atque illa
rursus ex altero semine. Aliquando autem et arbor ex
arbore, cum surculus demitur atque plantatur. Ergo
et semen ex arbore, et arbor ex semine, et arbor ex
arbore. Semen autem ex semine nullo modo, nisi arbor
interveniat prius. Arbor vero ex arbore, etiamsi
semen non interveniat. Alternis igitur successionibus
alterum ex altero, sed utrumque ex terra, nec ex ipsis
terra: prior igitur eorum parens terra. Sic et animalia,
potest incertum esse utrum ex ipsis semina, an
ipsa ex seminibus: quodlibet tamen horum prius, ex
terra esse certissimum est.</p>
          </div3>
<div3>
            <head>45.</head>
            <p>
 Sicut autem in ipso grano invisibiliter erant
omnia simul quae per tempora in arborem surgerent;
ita ipse mundus cogitandus est, cum Deus simul
omnia creavit, habuisse simul omnia quae in illo et
cum illo facta sunt, quando factus est dies: non solum
coelum cum sole et luna et sideribus, quorum
species manet motu rotabili, et terram et abyssos,
quae velut inconstantes motus patiuntur, atque inferius
adjuncta partem alteram mundo conferunt; sed etiam
illa quae aqua et terra produxit potentialiter atque
causaliter, priusquam per temporum moras ita exorirentur,
quomodo nobis jam nota sunt in eis operibus,
quae Deus usque nunc operatur.</p>
          </div3>
<div3>
            <head>46.</head>
            <p>
 Quae cum ita sint, <hi>Hic est liber creaturae coeli et
terrae, cum factus est dies, fecit Deus coelum et terram,
et omne viride agri antequam esset super terram, et omne
fenum agri antequam exortum est:</hi> non sic quomodo
facit opere quo nunc usque operatur per pluviam et
hominum agriculturam; ad hoc enim adjunctum est, <hi>Non enim pluerat Deus super terram, nec erat homo
qui operaretur terram:</hi> 
 sed illo modo quo creavit
omnia simul, senarioque dierum numero consummavit,
cum diem quem fecit, eis quae fecit sexies praesentavit,
non alternante spatio temporaliter, sed ordinata
cognitione causaliter. A quibus operibus in die septimo
requievit, etiam suam requiem ejusdem diei notitiae
gaudioque praebere dignatus: et ideo non eum in
quolibet opere suo, sed in sua requie benedixit et
sanctificavit. Unde nullam ulterius creaturam instituens,
sed ea quae omnia simul fecit, administratorio
actu gubernans et movens, sine cessatione operatur,
simul et requiescens et operans, sicut jam ista tractata
sunt. Quorum operum ejus quae usque nunc operatur,
per volumina temporum explicandorum, velut
exordium narrandi sumens, ait Scriptura, <hi>Fons autem
ascendebat de terra, et irrigabat omnem faciem terrae.</hi> 
De quo fonte quia diximus quod dicendum putavimus,
ea quae sequuntur ab alio consideremus exordio.
</p>
          </div3>
        </div2>
      </div1>

<div1>
        <head> <hi>LIBER SEXTUS.</hi> In vers. 7 cap. 2 Geneseos, <hi>Et finxit Deus hominem pulverem de terra,</hi> etc., quomodo seu quando de limo formatus fuerit homo inquiritur: tum, dilata tantisper consideratione animae, dicitur de corpore Adami.</head>
<div2>
          <head>CAPUT PRIMUM.-- <hi>An istud,</hi> Et finxit Deus, <hi>etc., de prima hominis formatione facta die sexto, an de altera posterius et per temporis moram facta intelligendum.</hi> </head>
<div3>
            <head>1.</head>
            <p>
 <hi>Et finxit Deus hominem pulverem de terra, et insufflavit
<pb n="0339"/>in faciem ejus flatum vitae; et factus est homo
in animam viventem.</hi> Hic primo videndum est utrum
ista recapitulatio sit, ut nunc dicatur quomodo factus
sit homo quem sexto illo die factum legimus; an vero
tunc quidem cum fecit omnia simul, in his etiam
latenter hominem fecit, sicut fenum terrae antequam
esset exortum: ut eo modo et ipse cum jam esset in
secreto quodam naturae aliter factus, sicut illa quae
simul creavit cum factus est dies, accessu temporis
etiam isto modo fieret, quo in hac perspicua forma
vitam gerit, vel male vel bene; sicut fenum quod
factum est antequam exoriretur super terram, accedente
jam tempore et fontis illius irrigatione exortum
est, ut esset super terram.</p>
          </div3>
<div3>
            <head>2.</head>
            <p>
 Prius ergo secundum recapitulationem id conemur
accipere. Fortassis quippe ita homo factus sit in
die sexto, sicut dies ipse primitus factus est, sicut
firmamentum, sicut terra et mare. Neque enim haec dicenda
sunt ante in quibusdam primordiis jam facta
latuisse, ac deinde in hanc faciem qua mundus exstructus
est, accessu temporis tanquam exorta claruisse;
sed ab exordio saeculi, cum factus est dies,
conditum mundum, in cujus elementis simul sunt
condita, quae post accessu temporis orirentur, vel
fruteta, vel animalia quaeque secundum suum genus.
Nam nec ipsa sidera credendum est in elementis
mundi primitus facta atque recondita, accessu postea
temporis exstitisse, atque in has enituisse formas quae
coelitus fulgent; sed illo senario perfectionis numero
creata simul omnia, cum factus est dies. Utrum ergo
sic et homo ista jam specie qua in sua natura vivit,
et agit sive bonum sive malum? an et ipse in occulto
sicut fenum agri antequam exortum est, ut hoc ei
post esset accessu temporis exoriri, quod de pulvere
factus est?
</p>
          </div3>
        </div2>

<div2>
          <head>CAPUT II.-- <hi>Res exploratur ex contextu Scripturae.</hi> </head>
<div3>
            <head>3.</head>
            <p>
 Accipiamus ergo eum sexto ipso die in hac perspicua
visibilique forma de limo finctum, sed tunc
non commemoratum quod nunc recapitulando insinuatur,
et videamus utrum nobiscum ipsa Scriptura
concordet. Sic certe scriptum est, cum adhuc diei
sexti opera narrarentur: <hi>Et dixit Deus, Faciamus hominem
ad imaginem et similitudinem nostram; et habeat
potestatem piscium maris et volatilium coeli, et omnium
pecorum, et omnis terrae, et omnium repentium quae repunt
super terram. Et fecit Deus hominem, ad imaginem
<pb n="0340"/>
Dei fecit cum; masculum et feminam fecit eos, et benedixit
eos Deus, dicens: Crescite et multiplicamini, et
implete terram, et dominamini ejus; et habete potestatem
piscium maris, et volatilium coeli, et omnium pecorum,
et omnis terrae, et omnium reptilium repentium super
terram <note>(Gen. I, 26-28)</note>
            </hi>. Jam ergo de limo formatus
erat, et illi jam soporato mulier ex latere jam facta
erat, sed hoc tunc commemoratum non erat, quod
nunc recapitulando commemoratum est. Neque enim
sexto die factus est masculus, et accessu temporis
postea facta femina; sed <hi>fecit eum,</hi> inquit; <hi>masculum
et feminam fecit eos, et benedixit eos.</hi> Quomodo ergo
jam homine in paradiso constituto mulier ei facta est?
An et hoc praetermissum Scriptura recoluit? Nam
sexto illo die etiam paradisus plantatus est, et ibi
homo collocatus est, et soporatus est ut Eva formaretur,
et ea formata evigilavit, eique nomen imposuit.
Sed haec nisi per temporales moras fieri non possent.
Non itaque ita facta sunt, sicut creata sunt omnia
simul.
</p>
          </div3>
        </div2>

<div2>
          <head>CAPUT III.-- <hi>Eadem quaestio ex aliis locis Scripturae discutitur.</hi> </head>
<div3>
            <head>4.</head>
            <p>
 Quantamlibet enim homo cogitet facilitatem qua
Deus etiam haec simul cum caeteris fecit, verba certe
hominis novimus, nisi per temporales morulas emitti
voce non posse. Cum ergo verba hominis audimus,
vel cum animantibus, vel cum mulieri nomen imposuit,
vel cum secutus etiam dixit, <hi>Propter hoc relinquet
homo patrem suum et matrem, et conjungetur uxori
suae; et erunt duo in carne una <note>(Gen. II, 24)</note>
            </hi>; quibuslibet
syllabis ista sonuerint, nec duae quaecumque in
his verbis syllabae simul sonare potuerunt: quanto
minus haec omnia cum iis quae simul creata sunt,
simul fieri? Ac per hoc, aut et illa omnia non simul
ab ipso summo exordio saeculorum, sed per moras
atque intervalla temporum facta sunt, diesque ille
non spirituali sed corporali substantia primum conditus,
vel circuitu lucis nescio quomodo, vel emissione
et contractione, mane ac vesperam faciebat:
aut si consideratis omnibus quae superioribus sermonibus
petractata sunt, probabilis ratio persuasit, illum
diem spiritualem sublimiter ac primitus conditum
lucem quamdam sapientem vocatum esse diem, cujus
praesentia per ordinatam cognitionem conditioni rerum
in numero senario praeberetur; atque huic sententiae
Scripturae verba congruere quod ait postea, <hi>Cum factus est dies, fecit Deus coelum et terram, et
omne viride agri antequam esset super terram, et omne
fenum agri antequam exoriretur 
 <note>(Ibid., 4, 5)</note>
            </hi>; attestari
etiam quod alibi scriptum est, <hi>Qui vivit in aeternum,
creavit omnia simul <note>(Eccli. XVIII, 1)</note>
            </hi>: non est dubium
<pb n="0341"/>
hoc quod homo de limo terrae finctus est, eique formata
uxor ex latere, jam non ad conditionem qua
simul omnia facta sunt, pertinere, quibus perfectis
requievit Deus; sed ad eam operationem, quae fit jam
per volumina saeculorum, qua usque nunc operatur.</p>
          </div3>
<div3>
            <head>5.</head>
            <p>
 Huc accedit quod ipsa etiam verba quibus narratur
quomodo Deus paradisum plantaverit, in eoque
hominem quem fecerat collocarit, ad eumque adduxerit
animalia, quibus nomina imponeret, in quibus cum
adjutorium simile illi non fuisset inventum, tunc ei
mulierem costa ejus detracta formaverit, satis nos
admonent haec non ad illam operationem Dei pertinere,
unde requievit in die septimo, sed ad istam
potius qua per temporum cursus usque nunc operatur.
Cum enim paradisus plantaretur, ita narrat: <hi>Et
plantavit Deus paradisum in Eden ad orientem, et posuit
ibi hominem quem finxerat. Et ejecit Deus adhuc
de terra omne lignum pulchrum ad aspectum, et bonum
ad escam <note>(Gen. II, 8, 9)</note>
            </hi>.
</p>
          </div3>
        </div2>

<div2>
          <head>CAPUT IV.-- <hi>Idem expenditur ad Gen.</hi> II, 8, 9.</head>
<p>Cum dicit ergo, <hi>Ejecit adhuc de terra omne lignum
pulchrum ad aspectum;</hi> manifestat utique quod aliter
nunc ejecerit de terra lignum, aliter tunc cum tertio
die produxit terra herbam pabuli, seminantem semen
secundum genus suum, et lignum fructuosum secundum
suum genus. Hoc est enim, <hi>Ejecit adhuc,</hi> super
illud scilicet quod jam ejecerat: tunc utique potentialiter
et causaliter in opere pertinente ad creanda
omnia simul, a quibus consummatis in die septimo
requievit; nunc autem visibiliter in opere pertinente
ad temporum cursum, sicut usque nunc operatur.</p>
<div3>
            <head>6.</head>
            <p>
 Nisi forte quis dicat non omne ligni genus tertio
die creatum, sed dilatum aliquid quod sexto crearetur,
cum homo factus est atque in paradiso constitutus.
Sed quae sexto die creata sunt, apertissime Scriptura
declarat; anima viva scilicet secundum unumquodque
genus, quadrupedum et repentium et bestiarum, et
ipse homo ad imaginem Dei masculus et femina.
Proinde potuit praetermittere quomodo sit homo factus,
quem tamen ipso die factum esse narravit, ut recapitulando
postea, quemadmodum etiam factus fuerit
intimaret, hoc est de terrae pulvere, et mulier illi de
latere; non tamen aliquod creaturae genus praetermittere,
vel in eo quod dixit Deus, <hi>Fiat,</hi> sive, <hi>Faciamus,</hi> 
vel in eo quod dicitur, <hi>Sic est factum,</hi> sive, <hi>Fecit
Deus.</hi> Alioquin frustra per singulos dies tam diligenter
distincta sunt omnia, si permixtionis dierum potest
ulla suspicio residere, ut cum herba et lignum diei
tertio sit attributum, aliqua ligna etiam sexto die
creata esse credamus, quae ipso sexto die Scriptura
tacuerit.
</p>
          </div3>
        </div2>

<div2>
          <head>CAPUT V.-- <hi>De eadem re.</hi> </head>
<div3>
            <head>7.</head>
            <p>
 Postremo quid respondebimus de bestiis agri, et
volatilibus coeli, quae adduxit Deus ad Adam, ut videret
quid ea vocaret? Quod ita scriptum est: <hi>Et dixit
Dominus Deus; Non est bonum esse hominem solum;
faciamus illi adjutorium secundum ipsum. Et finxit
Deus adhuc de terra omnes bestias agri, et omnia volatilia
coeli, et adduxit illa ad Adam, ut videret quid
<pb n="0342"/>
vocaret illa: et omne quodcumque illud vocavit Adam
animam vivam, hoc nomen est illius. Et vocavit Adam
nomina omnibus pecoribus et omnibus volatilibus coeli,
et omnibus bestiis agri. Adae autem non est inventus
adjutor similis ipsi. Et injecit Deus mentis alienationem
super Adam, et obdormivit, et sumpsit unam de
costis ejus, et adimplevit carnem in locum ejus, et aedificavit
Dominus Deus costam, quam sumpsit de Adam,
in mulierem <note>(Cen. II, 18-22)</note>
            </hi>. Si ergo consequenter,
cum in pecoribus et bestiis agri et volatilibus coeli
non esset inventum adjutorium simile homini, fecit
ei Deus adjutorium simile de costa lateris ejus; hoc
autem factum est cum easdem bestias agri et volatilia
coeli adhuc de terra finxisset, et ad illum adduxisset:
quomodo sexto die factum hoc potest intelligi,
quandoquidem illo die produxit terra animam
vivam secundum verbum Dei; volatilia vero quinto
die produxerunt aquae similiter secundum verbum
Dei? Non itaque hic diceretur, <hi>Et finxit Deus adhuc
de terra omnes bestias agri, et omnia volatilia coeli,</hi> 
nisi quia jam terra produxerat omnes bestias agri sexto
die, et aqua omnia volatilia coeli quinto die. Aliter
ergo tunc, id est potentialiter atque causaliter, sicut
illi operi competebat, quo creavit omnia simul, a quibus
in die septimo requievit: aliter autem nunc, sicut
ea videmus, quae per temporalia spatia creat, sicut
usque nunc operatur. Ac per hoc jam per istos notissimos
lucis corporalis dies, qui circuitu solis fiunt,
Eva facta est de latere viri sui. Tunc enim Deus adhuc
finxit de terra bestias et volatilia, in quibus cum adjutorium
simile ipsi Adam non esset inventum, illa
formata est. In talibus ergo diebus etiam ipsum de
limo finxit Deus.</p>
          </div3>
<div3>
            <head>8.</head>
            <p>
 Neque enim dicendum est, masculum quidem
sexto die factum, feminam vero posterioribus diebus;
cum ipso sexto die apertissime dictum sit, <hi>Masculum
et feminam fecit eos, et benedixit eos,</hi> et caetera, quae
de ambobus et ad ambos dicuntur. Aliter ergo tunc
ambo, et nunc aliter ambo: tunc scilicet secundum
potentiam per verbum Dei tanquam seminaliter mundo
inditam, cum creavit omnia simul, a quibus in die
septimo requievit, ex quibus omnia suis quaeque temporibus
jam per saeculorum ordinem fierent; nunc
autem secundum operationem praebendam temporibus,
qua usque nunc operatur, et oportebat jam tempore
suo fieri Adam de limo terrae, ejusque mulierem
ex viri latere.
</p>
          </div3>
        </div2>

<div2>
          <head>CAPUT VI.-- <hi>Sententiam suam liquidius explicat, ne male intelligatur.</hi> </head>
<div3>
            <head>9.</head>
            <p>
 In qua distributione operum Dei, partim ad illos
dies invisibiles pertinentium, quibus creavit omnia
simul, partim ad istos appositos, in quibus operatur
quotidie quidquid ex illis tanquam involucris primordialibus
in tempore evolvitur, si non importune atque
absurde Scripturae verba secuti sumus, quae nos ad
haec distinguenda duxerunt: cavendum est ne propter
ipsarum rerum aliquanto difficilem perceptionem,
quam tardiones assequi non sufficiunt, putemur aliquid
sentire ac dicere, quod scimus nos nec sentire
<pb n="0343"/>
nec dicere. Quanquam enim praecedentibus sermonibus,
quantum potuerim, lectorem praestruxerim; plures
tamen arbitror caligare in his locis, et putare ita
fuisse prius hominem in illo Dei opere, quo cuncta
simul creata sunt, ut aliquam vitam duceret, ut Dei
locutionem ad se directam, cum dixit Deus, <hi>Ecce dedi
vobis omne pabulum seminale,</hi> discerneret, crederet,
intelligeret. Noverit ergo qui hoc putat, non hoc me
sensisse, neque dixisse.</p>
          </div3>
<div3>
            <head>10.</head>
            <p>
 Sed rursus, si dixero non ita fuisse hominem
in illa prima rerum conditione, qua creavit Deus
omnia simul, sicuti est non tantum perfectae aetatis
homo, sed ne infans quidem, nec tantum infans, sed
ne puerperium quidem in utero matris, nec tantum
hoc, sed nec semen quidem visibile hominis; putabit
omnino non fuisse. Redeat ergo ad Scripturam; inveniet
sexto die hominem factum ad imaginem Dei,
factos autem masculum et feminam. Item quaerat
quando facta sit femina; inveniet extra illos sex dies:
tunc enim facta est, quando Deus de terra finxit adhuc
bestias agri et volatilia coeli; non quando volatilia
produxerunt aquae, et animam vivam, in qua et
bestiae sunt, produxit terra. Tunc autem factus est
homo et masculus et femina: ergo et tunc et postea.
Neque enim tunc, et non postea; aut vero postea, et
non tunc: nec alii postea, sed iidem ipsi aliter tunc,
aliter postea. Quaeret ex me quomodo. Respondebo,
Postea visibiliter, sicut species humanae constitutionis
nota nobis est; non tamen parentibus generantibus,
sed ille de limo, illa de costa ejus. Quaeret tunc quomodo.
Respondebo, Invisibiliter, potentialiter, causaliter,
quomodo fiunt futura non facta.</p>
          </div3>
<div3>
            <head>11.</head>
            <p>
 Hic forte non intelliget. Subtrahuntur enim ei
cuncta quae novit, usque ad ipsam seminum corpulentiam.
Neque enim vel tale aliquid homo jam erat, cum
in prima illa sex dierum conditione factus erat. Datur
quidem de seminibus ad hanc rem nonnulla similitudo,
propter illa quae in eis futura conserta sunt;
verumtamen ante omnia visibilia semina sunt illae
causae: sed non intelligit. Quid ergo faciam, nisi,
quantum possum, salubriter moneam ut Scripturae
Dei credat et tunc factum hominem, quando Deus,
cum factus est dies, fecit coelum et terram, de quo
alibi Scriptura dicit, <hi>Qui vivit in aeternum, creavit omnia
simul <note>(Eccli. XVIII, 1)</note>
            </hi>; et tunc quando jam non simul,
sed suis quaeque temporibus creans, finxit eum de
limo terrae, et ex ejus osse mulierem? nam nec isto
modo eos illo sexto die factos, nec tamen eos illo sexto
die non factos intelligere Scriptura permittit.
</p>
          </div3>
        </div2>

<div2>
          <head>CAPUT VII.-- <hi>Dici non posse animas prius creatas quam corpora.</hi> </head>
<div3>
            <head>12.</head>
            <p>
 Forte ergo animae eorum sexto die illo factae
erant, ubi et ipsa imago Dei recte intelligitur in spiritu
mentis eorum, ut postea corpora formarentur?
Sed neque hoc credere eadem Scriptura permittit.
Primo propter illam operum consummationem; quae
non video quomodo possit intelligi, si defuit aliquid
tunc non causaliter conditum, quod postea visibiliter
conderetur. Deinde quia sexus ipse masculi et feminae
<pb n="0344"/>
nisi in corporibus esse non potest. Quod si quisquam
secundum intellectum et actionem tanquam utrumque
sexum in una anima accipiendum putaverit; quid
faciet de his quae ad escam Deus ipso die dedit de
lignorum fructibus, quae nisi homini habenti corpus
non utique congrua est? Nam si et hanc escam figurate
accipere quisquam voluerit, recedet a proprietate
rerum gestarum, quae primitus in hujusmodi
narrationibus omni observatione fundanda est.
</p>
          </div3>
        </div2>

<div2>
          <head>CAPUT VIII.-- <hi>Difficultas de voce Dei ad hominem sexto die directa.</hi> </head>
<div3>
            <head>13.</head>
            <p>
 Quomodo ergo loquebatur, inquit, eis qui nondum
audiebant, nec intelligebant; quia nec erant qui
verba perciperent? Possem respondere sic eos allocutum
Deum, quemadmodum Christus nos nondum
natos, etiam longe post futuros, nec tantum nos, sed
etiam eos omnes qui futuri sunt post nos. Omnibus
enim dicebat, quos suos futuros videbat, <hi>Ecce ego vobiscum
sum usque in consummationem saeculi <note>(Matth.
XXVIII, 20)</note>
            </hi>: sicut Deo notus erat propheta cui dixit, <hi>Priusquam te formarem in utero, novi te 
 <note>(Jerem. I, 5)</note>
            </hi>;
sicut decimatus est Levi cum esset in lumbis Abraham <note>(Hebr. VII, 9, 10)</note>.
Cur enim non ita et ipse Abraham
in Adam, et ipse Adam in primis operibus mundi,
quae Deus creavit omnia simul? Sed verba Domini
per os carnis ejus, et verba Dei per ora Prophetarum
temporali corporis voce proferuntur, et omnibus
syllabis suis congruas temporum moras sumunt, atque
consumunt: cum vero Deus dicebat, <hi>Faciamus
hominem ad imaginem et similitudinem nostram, et habeat
potestatem piscium maris et volatilium coeli, et
omnium pecorum, et omnis terrae, et omnium reptilium
quae repunt super terram;</hi> et, <hi>Crescite, et multiplicamini,
et replete terram, et dominamini ejus; et habete potestatem
piscium maris, et volatilium coeli, et omnium
pecorum, et omnis terrae, et omnium repentium quae repunt
super terram;</hi> et, <hi>Ecce dedi vobis omne pabulum
seminale, seminans semen quod est super omnem terram,
et omne lignum fructiferum, quod habet in se fructum
seminis seminalis, quod erit vobis ad escam <note>(Gen. I,
26-29)</note>
            </hi>; ipse sermo ejus ante omnem aeris sonum,
ante omnem carnis et nubis vocem, in illa summa
ejus Sapientia, per quam facta sunt omnia, non quasi
humanis auribus instrepebat, sed rebus factis rerum
faciendarum causas inscrebat, et omnipotenti potentia
futura faciebat, hominemque suo tempore formandum,
in temporum tanquam semine vel tanquam radice
condebat, quando condebat unde inciperent saecula,
ab illo condita qui est ante saecula. Creaturae quippe
aliae creaturas alias, quaedam tempore, quaedam causis
praecedunt: ille autem omnia quae fecit, non solum
excellentia, qua etiam causarum effector est,
verum etiam aeternitate praecedit. Sed de hoc opportunioribus
deinde Scripturarum locis fortassis plenius
disserendum est.
</p>
          </div3>
        </div2>

<div2>
          <head>CAPUT IX.-- <hi>Jeremias quomodo Deo notus antequam formatus. Merita nondum natorum.</hi> </head>
<div3>
            <head>14.</head>
            <p>
 Nunc de homine quod coeptum est terminetur,
ea moderatione servata, ut in profundo Scripturae
<pb n="0345"/>
sensu magis praestemus diligentiam requirendi, quam
affirmandi temeritatem. Quia enim noverat Jeremiam
Deus priusquam eum formaret in utero, dubitare fas
non est: apertissime quippe dicit, <hi>Priusquam te formarem
in utero, novi te.</hi> Ubi autem illum nosset antequam
ita formasset, etsi nostrae infirmitati assequi
vel difficile vel impossibile est; utrum in aliquibus
propinquioribus causis, sicut Levi in lumbis Abrahae
decimatus est; an in ipso Adam, in quo genus humanum
tanquam radicaliter institutum est; et in eo ipso
utrum jam cum de limo formatus esset, an cum causaliter
in his operibus factus quae creavit omnia simul;
an vero ante omnem potius creaturam, sicut elegit
et praedestinavit sanctos suos ante mundi constitutionem <note>(Ephes. I, 4)</note>;
an potius in omnibus praecedentibus
causis, sive quas commemoravi, sive quas non
commemoravi, priusquam in utero formaretur; non
arbitror scrupulosius quaeri oportere, dummodo Jeremiam
constet, ex quo est in hac luce a parentibus
editus, ex illo egisse vitam propriam, qua grandescens
aetatis accessu, posset vivere sive male sive beve;
antea vero nullo modo, non solum priusquam in utero
formaretur, sed nec jam ibi formatus, antequam natus.
Neque enim habet ullam cunctationem apostolica
illa sententia de geminis in Rebeccae utero nondum
agentibus aliquid boni aut mali <note>(Rom. IX, 11)</note>.</p>
          </div3>
<div3>
            <head>15.</head>
            <p>
 Nec tamen frustra scriptum est, nec infantem
mundum esse a peccato, cujus est unius diei vita super
terram <note>(Job. XIV, 4, sec. LXX)</note>; et illud in Psalmo, <hi>Ego in iniquitatibus conceptus sum, et in peccatis mater
mea 
 <note>(Psal. L, 7)</note> me in utero aluit;</hi> et quod in Adam
omnes moriuntur, in quo omnes peccaverunt <note>(Rom.
V, 12)</note>. Nunc autem liquido teneamus, quaelibet parentum
merita trajiciantur in prolem, quaecumque gratia
Dei, antequam nascatur, quemque sanctificet, nec iniquitatem
esse apud Deum, nec boni malive agere
quemquam quod ad propriam personam pertineat,
antequam natus est: illamque sententiam qua nonnulli
putant alibi peccasse magis minusque animas, et
pro diversorum meritis peccatorum in diversa corpora
esse detrusas, apostolicae non convenire sententiae;
cum apertissime dictum sit, nihil egisse nondum natos
seu boni seu mali.</p>
          </div3>
<div3>
            <head>16.</head>
            <p>
 Ac per hoc aliqua quaestio est suo loco retractanda,
quid de peccato primorum parentum, qui duo
soli fuerunt, generis humani contraxerit universa consparsio:
nihil tamen talium meritorum habere potuisse
hominem antequam de terrae pulvere finctus
esset, antequam suo tempore viveret, nulla quaestio
est. Sicut enim Esau et Jacob, quos nondum natos
dixit Apostolus nihil egisse boni aut mali <note>(Id. IX, 11)</note>,
non possemus dicere traxisse aliquid meriti de parentibus,
si nec ipsi parentes egissent aliquid boni aut
mali; nec genus humanum peccasse in Adam, si ipse
non peccasset Adam; non autem peccasset Adam,
nisi jam suo tempore viveret, quo posset vivere sive
bene sive male: ita frustra peccatum ejus, seu recte
factum requiritur, cum adhuc in rebus simul creatis
<pb n="0346"/>
causaliter conditus, nec vita propria jam vivebat, nec
in parentibus sic viventibus erat. In illa enim prima
conditione mundi, cum Deus omnia simul creavit,
homo factus est qui esset futurus, ratio creandi hominis,
non actio creati.
</p>
          </div3>
        </div2>

<div2>
          <head>CAPUT X.-- <hi>Res variis modis existentes.</hi> </head>
<div3>
            <head>17.</head>
            <p>
 Sed haec aliter in Verbo Dei, ubi ista non facta,
sed aeterna sunt; aliter in elementis mundi, ubi
omnia simul facta futura sunt; aliter in rebus quae
secundum causas simul creatas, non jam simul sed
suo quaeque tempore creantur, in quibus Adam jam
formatus ex limo, et Dei flatu animatus, sicut fenum
exortum; aliter in seminibus, in quibus rursus quasi
primordiales causae repetuntur, de rebus ductae quae
secundum causas, quas primum condidit, exstiterunt,
velut herba ex terra, semen ex herba. In quibus omnibus
ea jam facta modos et actus sui temporis acceperunt,
quae ex occultis atque invisibilibus rationibus,
quae in creatura causaliter latent, in manifestas formas
naturasque prodierunt: sicut herba exorta super
terram, et homo factus in animam vivam, et caetera
hujusmodi, sive fruteta sive animantia, ad illam operationem
Dei pertinentia, quae usque nunc operatur.
Sed etiam ista secum gerunt tanquam iterum seipsa
invisibiliter in occulta quadam vi generandi, quam
extraxerunt de illis primordiis causarum suarum, in
quibus creato mundo cum factus est dies, antequam
in manifestam speciem sui generis exorirentur, inserta
sunt.
</p>
          </div3>
        </div2>

<div2>
          <head>CAPUT XI.-- <hi>Opera creationis die sexto quomodo et jam consummata, et adhuc inchoata.</hi> </head>
<div3>
            <head>18.</head>
            <p>
 Si enim prima illa opera Dei, cum simul omnia
creavit, in suo modo perfecta non essent, ea procul
dubio post adderentur quae illis perficiendis defuissent;
ut quaedam universitatis perfectio ex utrisque
constaret singulis quasi semis, velut alicujus totius
partes essent, quarum conjunctione ipsum totum cujus
partes fuerant, compleretur. Rursus, si ita essent
illa perfecta, sicut perficiuntur, cum suis quaeque temporibus
in manifestas formas actusque procreantur;
profecto aut nihil ex eis postea per tempora fieret,
aut hoc fieret, quod ex istis quae suo quaeque jam tempore
oriuntur, Deus non cessat operari. Nunc autem
quia jam et consummata quodammodo, et quodammodo
inchoata sunt ea ipsa quae consequentibus evolvenda
temporibus primitus Deus omnia simul creavit,
cum faceret mundum: consummata quidem quia nihil
habent illa in naturis propriis, quibus suorum temporum
cursus agunt, quod non in istis causaliter
factum sit; inchoata vero, quoniam quaedam erant
quasi semina futurorum, per saeculi tractum ex occulto
in manifestum locis congruis exserenda: ipsius
etiam Scripturae verba satis ad hoc admonendum insigniter
vigent, si quis in eis evigilet. Nam et consummata
ea dicit et inchoata: nisi enim consummata
essent, non scriptum esset, <hi>Et consummata sunt coelum
et terra, et omnis compositio illorum: et consummavit
Deus in die sexto opera sua, quae fecit: et requievit Deus
in die septimo ab omnibus operibus suis, quae fecit; et
<pb n="0347"/>
benedixit Deus diem septimum, et sanctificavit eum;</hi> 
rursusque nisi inchoata essent, non ita sequeretur,
quia illa die <hi>requievit ab omnibus operibus suis quae
inchoavit Deus facere.</hi> </p>
          </div3>
<div3>
            <head>19.</head>
            <p>
 Hic igitur si quis inquirat quomodo consummavit
et quomodo inchoavit: neque enim alia consummavit,
alia inchoavit, sed eadem ipsa utique a quibus
in die septimo requievit, ex iis quae supra diximus
clarum est. Consummasse quippe ista intelligimus
Deum, cum creavit omnia simul ita perfecte, ut nihil
ei adhuc in ordine temporum creandum esset, quod
non hic ab eo jam in ordine causarum creatum esset:
inchoasse autem, ut quod hic praefixerat causis, post
impleret effectis. Proinde <hi>formavit Deus hominem pulverem
terrae,</hi> vel limum terrae, hoc est de pulvere vel
limo terrae; <hi>et inspiravit</hi> sive insufflavit <hi>in ejus faciem
spiritum vitae, et factus est homo in animam vivam.</hi> Non
tunc praedestinatus; hoc enim ante saeculum in praescientia
Creatoris: neque tunc causaliter vel consummate
inchoatus, vel inchoate consummatus; hoc enim
a saeculo in rationibus primordialibus, cum simul
omnia crearentur: sed creatus in tempore suo, visibiliter
in corpore, invisibiliter in anima, constans ex
anima et corpore.
</p>
          </div3>
        </div2>

<div2>
          <head>CAPUT XII.-- <hi>Corpus hominis an singulari modo a Deo formatum.</hi> </head>
<div3>
            <head>20.</head>
            <p>
 Jam ergo videamus quomodo eum fecerit Deus,
primum de terra corpus ejus; post etiam de anima
videbimus, si quid valebimus. Quod enim manibus
corporalibus Deus de limo finxerit hominem, nimium
puerilis cogitatio est, ita ut si hoc Scriptura dixisset,
magis eum qui scripsit translato verbo usum credere
deberemus, quam Deum talibus membrorum lineamentis
determinatum qualia videmus in corporibus
nostris. Dictum est enim, <hi>Manus tua gentes disperdidit <note>(Psal. XLIII, 3)</note>
            </hi>;
et, <hi>Eduxisti populum tuum in manu
forti et brachio excelso <note>(Psal. CXXXV, 11, 12)</note>
            </hi>; sed
pro potestate et virtute Dei positum hujus membri nomen
quis usque adeo desipit, ut non intelligat?</p>
          </div3>
<div3>
            <head>21.</head>
            <p>
 Nec illud audiendum est, quod nonnulli putant,
ideo praecipuum Dei opus esse hominem, quia caetera
dixit, et facta sunt; hunc autem ipse fecit: sed ideo
potius, quia hunc ad imaginem suam fecit. Nam illa
quae dixit et facta sunt, ideo sic scriptum est <note>(Psal.
CXLVIII, 5)</note>, quia per Verbum ejus facta sunt, sicut
per hominem hominibus dici potuit verbis, quae temporaliter
cogitantur, et voce proferuntur. Non sic
autem loquitur Deus, nisi cum per corporalem creaturam
loquitur, sicut Abrahae, sicut Moysi, sicut per
nubem de Filio suo. Ante vero omnem creaturam, ut
esset ipsa creatura, eo Verbo dictum est, quod in
principio erat Deus apud Deum: et quia omnia per
ipsum facta sunt, et sine ipso factum est nihil <note>(Joan. I,
1, 3)</note>, utique et homo per ipsum factus est. Certe
enim coelum verbo fecit, quia dixit et factum est:
scriptum est tamen, <hi>Et opera manuum tuarum sunt
coeli <note>(Psal. CI, 26)</note>
            </hi>. Et de hoc imo quasi fundo mundi
scriptum est: <hi>Quoniam ipsius est mare, et ipse fecit
illud, et aridam manus ejus finxerunt <note>(Psal. XCIV, 5)</note>
            </hi>.
<pb n="0348"/>
Non igitur hoc in honorem hominis deputetur, velut
caetera Deus dixerit, et facta sint, hunc autem ipse
fecerit; aut verbo caetera, hunc autem manibus fecerit.
Sed hoc excellit in homine, quia Deus ad imaginem
suam hominem fecit, propter hoc quod ei dedit
mentem intellectualem, qua praestat pecoribus; unde
jam superiore loco disseruimus. In quo honore positus,
si non intellexerit, ut bene agat, eisdem ipsis
pecoribus quibus praelatus est comparabitur. Sic etenim
scriptum est: <hi>Homo in honore positus non intellexit;
comparatus est pecoribus insensatis, et similis
factus est eis <note>(Psal. XLVIII, 13)</note>
            </hi>. Nam et pecora Deus
fecit, sed non ad imaginem suam.</p>
          </div3>
<div3>
            <head>22.</head>
            <p>
 Nec dicendum est, Hominem ipse fecit, pecora
vero jussit, et facta sunt: et hunc enim et illa per Verbum
suum fecit, per quod facta sunt omnia <note>(Joan. I, 3)</note>.
Sed quia idem Verbum et Sapientia et Virtus ejus est;
dicitur et manus ejus, non visibile membrum, sed
efficiendi potentia. Nam haec eadem Scriptura quae
dicit quod Deus hominem de limo terrae finxerit, dicit
etiam quod bestias agri de terra finxerit, quando
eas cum volatilibus coeli ad Adam adduxit, ut videret
quid ea vocaret. Sic enim scriptum est: <hi>Et finxit
Deus adhuc de terra omnes bestias <note>(Gen. I, 25)</note>
            </hi>. Si ergo
et hominem de terra et bestias de terra ipse formavit,
quid habet homo excellentius in hac re, nisi quod
ipse ad imaginem Dei creatus est? Nec tamen hoc
secundum corpus, sed secundum intellectum mentis,
de quo post loquemur. Quanquam et in ipso corpore
habeat quamdam proprietatem quae hoc indicet, quod
erecta statura factus est, ut hoc ipso admoneretur
non sibi terrena esse sectanda, velut pecora, quorum
voluptas omnis ex terra est, unde in alvum cuncta
prona atque prostrata sunt. Congruit ergo et corpus
ejus animae rationali, non secundum lineamenta figurasque
membrorum, sed potius secundum id quod in
coelum erectum est, ad intuenda quae in corpore ipsius
mundi superna sunt: sicut anima rationalis in ea debet
erigi, quae in spiritualibus natura maxime excellunt,
ut quae sursum sunt sapiat, non quae super
terram <note>(Coloss. III, 2)</note>.
</p>
          </div3>
        </div2>

<div2>
          <head>CAPUT XIII.-- <hi>Qua aetate aut statura conditus fuerit Adam.</hi> </head>
<div3>
            <head>23.</head>
            <p>
 Sed quomodo fecit eum Deus de limo terrae;
utrum repente in aetate perfecta, hoc est virili atque
juvenili, an sicut nunc usque format in uteris matrum?
Neque enim alius haec facit, quam ille qui dixit, <hi>Priusquam te formarem in utero, novi te 
 <note>(Jerem. I, 5)</note>
            </hi>:
ut illud tantum proprium habuerit Adam, quod non
ex parentibus natus est, sed factus ex terra; eo tamen
modo ut in hoc perficiendo, et per aetates augendo hi
temporum numeri complerentur, quos naturae humani
generis attributos videmus. An potius hoc non est
requirendum? Utrumlibet enim fecerit, hoc fecit quod
Deum et omnipotentem et sapientem posse ac facere
congruebat. Ita enim certas temporum leges generibus
qualitatibusque rerum in manifestum ex abdito
producendis attribuit, ut ejus voluntas sit super omnia.
<pb n="0349"/>
Potentia quippe sua numeros creaturae dedit, non
ipsam potentiam eisdem numeris alligavit. Nam Spiritus
ejus ita faciendo mundo superferebatur <note>(Gen. I, 2)</note>,
ut et facto superferatur, non corporalibus locis, sed
excellentia potestatis.</p>
          </div3>
<div3>
            <head>24.</head>
            <p>
 Quis enim nescit aquam concretam terrae, cum
ad radices vitis venerit, duci in saginam ligni illius,
atque in eo sumere qualitatem, qua in uvam procedat
paulatim erumpentem; atque in ea grandescente vinum
fiat, maturumque dulcescat, quod adhuc fervescat
expressum, et quadam vetustate firmatum ad usum
bibendi utilius jucundiusque perveniat? Num ideo
Dominus lignum quaesivit aut terram, aut has temporum
moras, cum aquam miro compendio convertit
in vinum, et tale vinum quod ebrius etiam conviva
laudaret <note>(Joan. II, 9, 10)</note>? Numquid adjutorio temporis
eguit conditor temporis? Nonne certis dierum
numeris suo cuique generi accommodatis, omnis natura
serpentium coalescit, formatur, nascitur, roboratur?
Num exspectati sunt hi dies, ut in draconem
virga converteretur de manu Moysi et Aaron <note>(Exod.
VII, 10)</note>? Nec ista cum fiunt, contra naturam fiunt,
nisi nobis quibus aliter naturae cursus innotuit; non
autem Deo, cui hoc est natura quod fecerit.
</p>
          </div3>
        </div2>

<div2>
          <head>CAPUT XIV.-- <hi>Rationes causales mundo primum inditae, cujus generis fuerint.</hi> </head>
<div3>
            <head>25.</head>
            <p>
 Quaeri autem merito potest, causales illae rationes,
quas mundo indidit, cum primum simul omnia
creavit, quomodo sint institutae: utrum ut, quemadmodum
videmus cuncta nascentia vel fruticum vel
animalium in suis conformationibus atque incrementis,
sua pro diversitate generum diversa spatia peragerent
temporum? an ut, quemadmodum creditur factus
Adam sine ullo progressu incrementorum virili
aetate, continuo conformarentur? Sed cur non utrumque
illas credimus habuisse, ut hoc ex eis futurum
esset, quod factori placuisset? Si enim illo modo dixerimus,
incipiet contra ipsas factum videri, non solum
etiam illud de aqua vinum, sed et omnia miracula
quae contra naturae usitatum cursum fiunt: si autem
isto modo, multo erit absurdius ipsas istas quotidianas
naturae formas et species contra illas primarias
omnium nascentium causales rationes suorum
temporum peragere spatia. Restat ergo ut ad utrumque
modum habiles creatae sint; sive ad istum quo
usitatissime temporalia transcurrunt, sive ad illum
quo rara et mirabilia fiunt, sicut Deo facere placuerit
quod tempori congruat.
</p>
          </div3>
        </div2>

<div2>
          <head>CAPUT XV.-- <hi>Primus homo non aliter quam primordiales causae haberent, formatus fuit.</hi> </head>
<div3>
            <head>26.</head>
            <p>
 Verumtamen sic factus est homo, quemadmodum
illae primae causae habebant ut fieret primus
homo, quem non ex parentibus nasci, qui nulli praecesserant,
sed de limo formari oportebat, secundum
causalem rationem, in qua primitus factus erat. Nam
si aliter factus est, non eum Deus in illorum sex dierum
operibus fecerat: in quibus cum dicitur factus,
ipsam causam utique fecerat Deus, qua erat suo tempore
homo futurus, et secundum quam fuerat ab illo
<pb n="0350"/>
faciendus, qui simul et consummaverat inchoata propter
perfectionem causalium rationum, et inchoaverat
consummanda propter ordinem temporum. Si
ergo in illis primis rerum causis, quas mundo primitus
Creator inseruit, non tantum posuit quod de limo
formaturus erat hominem, sed etiam quemadmodum
formaturus, utrum sicut in matris utero, an in forma
juvenili; procul dubio sic fecit, ut illic praefixerat;
neque enim contra dispositionem suam faceret: si
autem vim tantum ibi posuit possibilitatis, ut homo
fieret quoquo modo fieret, ut et sic et sic posset, id
est ut id quoque ibi esset, quia et sic et sic posset;
unum autem ipsum modum quo erat facturus in sua
voluntate servavit, non mundi constitutioni contexuit:
manifestum est etiam sic non factum esse hominem
contra quam erat in illa prima conditione causarum;
quia ibi erat etiam sic fieri posse, quamvis non ibi
erat ita fieri necesse esse: hoc enim non erat in conditione
creaturae, sed in placito Creatoris, cujus voluntas
rerum necessitas est.
</p>
          </div3>
        </div2>

<div2>
          <head>CAPUT XVI.-- <hi>In rei natura est, ut quid esse possit; ut futurum sit, nonnisi in Dei voluntate.</hi> </head>
<div3>
            <head>27.</head>
            <p>
 Nam et nos pro captu infirmitatis humanae jam
in ipsis rebus tempore exortis possumus nosse quid in
cujusque natura sit, quod experimento perceperimus;
sed utrum etiam futurum sit ignoramus. Est quippe
in natura hujus, verbi gratia, juvenis ut senescat; sed
utrum hoc etiam sit in Dei voluntate, nescimus. Sed
nec in natura esset, nisi in Dei voluntate prius fuisset,
qui condidit omnia. Et utique occulta ratio est senectutis
in corpore juvenili, vel juventutis in corpore
puerili: neque enim oculis cernitur, sicut ipsa in
puero pueritia, sicut juventus in juvene; sed alia quadam
notitia colligitur inesse in natura quiddam latens,
quo educantur in promptu numeri occulti, vel juventutis
a pueritia, vel senectutis a juventute. Occulta est
ergo ista ratio, qua fit ut hoc esse possit, sed oculis;
menti autem non est occulta: utrum autem hoc etiam
necesse sit, omnino nescimus. Et illam quidem qua
fit ut esse possit, esse in natura ipsius corporis novimus:
illam vero qua fit ut necesse sit, manifestum
est illic non esse.
</p>
          </div3>
        </div2>

<div2>
          <head>CAPUT XVII.-- <hi>Ex futuris quaenam vere futura.</hi> </head>
<div3>
            <head>28.</head>
            <p>
 Sed fortassis in mundo est, ut necesse sit istum
hominem senescere. Si autem nec in mundo est, in
Deo est. Hoc enim necessario futurum est quod ille
vult, et ea vere futura sunt quae ille praescivit. Nam
multa secundum inferiores causas futura sunt; sed si
ita sunt et in praescientia Dei, vere futura sunt: si autem
ibi aliter sunt, ita potius futura sunt, sicut ibi
sunt, ubi qui praescit, falli non potest. Nam futura
<pb n="0351"/>
dicitur senectus in juvene, sed tamen futura non est,
si ante moriturus est: hoc autem ita erit, sicut se habent
aliae causae, sive mundo contextae, sive in Dei
praescientia reservatae. Nam secundum quasdam futurorum
causas moriturus erat Ezechias, cui Deus addidit
quindecim annos ad vitam <note>(Isai. XXXIII, 5)</note>; id utique
faciens quod ante constitutionem mundi se facturum
esse praesciebat, et in sua voluntate servabat. Non ergo
id fecit quod futurum non erat: hoc enim magis erat
futurum, quod se facturum esse praesciebat. Nec tamen
illi anni additi recte dicerentur, nisi aliquid adderetur,
quod se aliter in aliis causis habuerat. Secundum
aliquas igitur causas inferiores jam vitam finierat:
secundum illas autem quae sunt in voluntate et praescientia
Dei, qui ex aeternitate noverat quid illo tempore
facturus erat (et hoc vere futurum erat), tunc
erat finiturus vitam quando finivit vitam. Quia etsi
oranti concessum est, etiam sic eum oraturum ut tali
orationi concedi oporteret ille utique praesciebat, cujus
praescientia falli non poterat: et ideo quod praesciebat,
necessario futurum erat.
</p>
          </div3>
        </div2>

<div2>
          <head>CAPUT XVIII.-- <hi>Colligitur Adamum non formatum fuisse contra quam erat in primordialibus causis institutum.</hi> </head>
<div3>
            <head>29.</head>
            <p>
 Quapropter, si omnium futurorum causae mundo
sunt insitae, cum ille factus est dies, quando Deus
creavit omnia simul; non aliter Adam factus est, cum
de limo formatus est, sicut est credibilius jam perfectae
virilitatis, quam erat in illis causis, ubi Deus
hominem in sex dierum operibus fecit. Ibi enim erat
non solum ut ita fieri posset, verum etiam ut ita eum
fieri necesse esset. Tam enim non fecit Deus contra
causam, quam sine dubio volens praestituit, quam
contra voluntatem suam non facit. Si autem non
omnes causas in creatura primitus condita praefixit, sed
aliquas in sua voluntate servavit; non sunt quidem
illae quas in sua voluntate servavit, ex istarum quas
creavit necessitate pendentes: non tamen possunt
esse contrariae quas in sua voluntate servavit, illis
quas sua voluntate instituit; quia Dei voluntas non
potest sibi esse contraria. Istas ergo sic condidit, ut
ex illis esse illud, cujus causae sunt, possit; sed non
necesse sit: illas autem sic abscondit, ut ex eis esse
necesse sit hoc, quod ex istis fecit ut esse possit.
</p>
          </div3>
        </div2>

<div2>
          <head>CAPUT XIX.-- <hi>Adamo non spirituale sed animale corpus a Deo formatum esse.</hi> </head>
<div3>
            <head>30.</head>
            <p>
 Solet item quaeri, utrum animale corpus prius
homini formatum sit e limo, quale nunc habemus, an
spirituale, quale resurgentes habebimus. Quanquam
enim hoc in illud mutabitur; seminatur enim corpus
animale, surget corpus spirituale: tamen quid prius
homini factum sit, ideo disceptatur, quia si animale
factum est, non hoc recipiemus, quod in illo perdidimus,
sed tanto melius quanto spirituale animali
praeponendum est, quando erimus aequales Angelis
Dei <note>(Matth. XXII, 30)</note>. Sed Angeli possunt aliis et justitia
praeponi; numquid et Domino? De quo tamen dictum
est: <hi>Minorasti eum paulo minus ab Angelis (Psal.
<pb n="0352"/>
VIII, 6)</hi>. Unde, nisi propter carnis infirmitatem quam
sumpsit ex Virgine, formam servi accipiens <note>(Philipp.
II, 7)</note>, in qua moriens nos a servitute redimeret? Sed
quid hinc diutius disseramus? Non enim obscura est
Apostoli sententia de hac re; qui cum voluisset adhibere
testimonium, quo probaret esse corpus animale,
non tam de suo vel de cujusquam hominis corpore,
quod in praesenti videbatur, quam de hoc ipso Scripturae
hujus loco recoluit et adhibuit, dicens: <hi>Si est
corpus animale, est et spirituale; sic etenim scriptum
est: Factus est primus homo Adam in animam viventem;
novissimus Adam in spiritum vivificantem. Sed
non primum quod spirituale est, sed quod animale; postea,
spirituale. Primus homo de terra, terrenus; secundus
homo de coelo, coelestis. Qualis terrenus, tales et
terreni; et qualis coelestis, tales et coelestes. Et quomodo
induimus imaginem terreni, induamus et imaginem ejus
qui de coelo est <note>(I Cor. XV, 44-49)</note>
            </hi>. Quid ad hoc dici potest?
Imaginem ergo coelestis hominis nunc ex fide
portamus, habituri in resurrectione quod credimus:
imaginem autem terreni hominis ab ipso exordio humanae
generationis induimus.
</p>
          </div3>
        </div2>

<div2>
          <head>CAPUT XX.-- <hi>Difficultas contra superiorem sententiam. Opinio corpus Adami prius animale, postea spirituale factum fuisse in paradiso.</hi> </head>
<div3>
            <head>31.</head>
            <p>
 Hic occurrit alia quaestio, quomodo renovemur,
si non ad hoc per Christum revocamur, quod in Adam
prius eramus. Quanquam enim multa non in pristinum,
sed in melius renoventur, ab inferiore tamen
statu, quam quo erant antea, renovantur. Unde ergo
ille filius mortuus erat, et revixit; perierat, et inventus
est <note>(Luc. XV, 32)</note>: unde illi profertur stola prima,
si non immortalitatem recipit, quam perdidit Adam!
Quomodo autem perdidit immortalitatem, si corpus
habuit animale? Neque enim animale corpus, sed
spirituale erit, cum corruptibile hoc induerit incorruptionem,
et mortale hoc induerit immortalitatem <note>(I Cor. XV, 53)</note>.
Nonnulli his angustiis coarctati, ut et
illa constet sententia qua exemplum de animali corpore
hinc datum est, ut diceretur, <hi>Factus est primus
homo Adam in animam viventem, novissimus Adam in
spiritum vivificantem;</hi> et ista renovatio receptioque immortalitatis,
non absurde dicatur in pristinum futura,
in illud scilicet quod Adam perdidit: putaverunt prius
quidem hominem fuisse corporis animalis; sed dum
in paradiso constitutus est, eum fuisse mutatum, sicut
nos quoque resurrectione mutabimur. Hoc quidem liber
Geneseos non commemorat; sed ut possint utraque
testimonia Scripturarum inter se consentire, sive
illud quod de animali corpore dictum est, sive illa quae
de renovatione nostra plurima in sanctis Litteris reperiuntur,
hoc tanquam necessario consequi crediderunt.
</p>
          </div3>
        </div2>

<div2>
          <head>CAPUT XXI.-- <hi>Exploditur illa opinio.</hi> </head>
<div3>
            <head>32.</head>
            <p>
 Sed si ita est, frustra conamur paradisum et illas
arbores earumque fructus, praeter figuratam significationem,
prius accipere ad rerum gestarum proprietatem.
Quis enim credat jam illius modi cibos ex arborum
pomis immortalibus et spiritualibus corporibus necessarios
esse potuisse? Verumtamen si aliud non potest
<pb n="0353"/>
inveniri, melius eligimus paradisum spiritualiter intelligere,
quam vel putare non renovari hominem, cum
toties hoc Scriptura commemoret; vel eum existimare
recipere quod non ostenditur amisisse. Huc accedit
quod et ipsa mors hominis, quam eum peccato commeruisse,
multa divina testimonia colloquuntur, indicat
eum sine morte futurum fuisse, nisi peccasset.
Quomodo ergo sine morte mortalis? aut quomodo
non mortalis, si corpus animale?
</p>
          </div3>
        </div2>

<div2>
          <head>CAPUT XXII.-- <hi>Adamum peccato mortem animae, non corporis meruisse, quidam non recte arbitrantes.</hi> </head>
<div3>
            <head>33.</head>
            <p>
 Unde quidam non eum mortem corporis peccato
meruisse arbitrantur, sed mortem animae, quam fecit
iniquitas. Nam credunt eum, propter corpus animale,
exiturum fuisse de hoc corpore, ad requiem scilicet
quam nunc habent sancti qui jam dormierunt, et in
fine saeculi eadem membra immortaliter recepturum;
ut videlicet mors corporis non de peccato accidisse
videatur, sed naturaliter, ut animalium caeterorum.
Verum his rursus Apostolus occurrit et dicit: <hi>Corpus
quidem mortuum est propter peccatum, spiritus autem
vita est propter justitiam. Si autem Spiritus ejus qui
suscitavit Christum a mortuis habitat in vobis; qui suscitavit
Christum a mortuis, vivificabit et mortalia corpora
vestra per inhabitantem Spiritum ejus in vobis <note>(Rom. VIII,
10, 11)</note>
            </hi>. Ac per hoc mors etiam corporis de peccato
est. Si ergo non peccasset Adam, nec corpore moreretur;
ideoque immortale haberet et corpus. Quomodo
ergo immortale, si animale?
</p>
          </div3>
        </div2>

<div2>
          <head>CAPUT XXIII.-- <hi>In eos qui dicunt Adae corpus ex animali spirituale factum in paradiso.</hi> </head>
<div3>
            <head>34.</head>
            <p>
 Sed rursus non vident, qui ejus corpus in paradiso
mutatum putant, ut ex animali fieret spirituale, nihil impedire,
si non peccasset, ut post paradisi vitam, quam
juste obedienterque vixisset, acciperet eamdem corporis
mutationem in vita aeterna, ubi jam cibis corporalibus
non egeret. Quid ergo necesse est propter hoc
jam cogi figurate, non proprie paradisum intelligere,
quia non posset mori corpus nisi peccato? Verum est
quidem quod non moreretur etiam corpore, nisi peccasset;
aperte quippe dicit Apostolus, <hi>Corpus mortuum
propter peccatum:</hi> animale tamen posset esse
ante peccatum, et post vitam justitiae, cum Deus vellet,
fieri spirituale.
</p>
          </div3>
        </div2>

<div2>
          <head>CAPUT XXIV.-- <hi>In renovatione quomodo id recipimus, quod Adam perdidit.</hi> </head>
<div3>
            <head>35.</head>
            <p>
 Quomodo ergo, inquiunt, renovari dicimur, si non
hoc recipimus, quod perdidit primus homo, in quo omnes
moriuntur? Hoc plane recipimus secundum quemdam
modum, et non hoc recipimus secundum quemdam modum.
Non itaque immortalitatem spiritualis corporis recipimus,
quam nondum habuit homo; sed recipimus justitiam,
ex qua per peccatum lapsus est homo. Renovabimur
ergo a vetustate peccati, non in pristinum corpus
animale, in quo fuit Adam, sed in melius, id est in corpus
spirituale, cum efficiemur aequales Angelis Dei <note>(Matth. XXII, 30)</note>,
apti coelesti habitationi, ubi esca quae
corrumpitur non egebimus. Renovamur ergo spiritu
<pb n="0354"/>
mentis nostrae <note>(Ephes. IV, 23)</note> secundum imaginem ejus
qui creavit nos, quam peccando Adam perdidit. Renovabimur
autem etiam carne, cum hoc corruptibile induetur
incorruptione, ut sit spirituale corpus; in quod
nondum mutatus, sed mutandus erat Adam, nisi
mortem etiam corporis animalis peccando meruisset.</p>
          </div3>
<div3>
            <head>36.</head>
            <p>
 Denique non ait Apostolus, Corpus quidem
mortale propter peccatum; sed, <hi>Corpus mortuum propter
peccatum.</hi> 
</p>
          </div3>
        </div2>

<div2>
          <head>CAPUT XXV.-- <hi>Adae corpus mortale simul et immortale.</hi> </head>
<p>Illud quippe ante peccatum, et mortale secundum
aliam, et immortale secundum aliam causam
dici poterat: id est mortale, quia poterat mori; immortale,
quia poterat non mori. Aliud est enim non
posse mori, sicut quasdam naturas immortales creavit
Deus: aliud est autem posse non mori, secundum
quem modum primus creatus est homo immortalis;
quod ei praestabatur de ligno vitae, non de constitutione
naturae: a quo ligno separatus est cum peccasset, ut
posset mori, qui nisi peccasset posset non mori. Mortalis
ergo erat conditione corporis animalis, immortalis
autem beneficio Conditoris. Si enim corpus animale,
utique mortale, quia et mori poterat; quamvis et immortale,
ideo quia et non mori poterat. Neque enim
immortale quod mori omnino non possit, erit nisi
spirituale, quod nobis futurum in resurrectione promittitur.
Ac per hoc illud animale et ob hoc mortale,
quod propter justitiam spirituale fieret et ob hoc
omni modo immortale, factum est propter peccatum
non mortale, quod et antea erat, sed mortuum, quod
posset non fieri, si homo non peccasset.</p>
</div2>

<div2>
          <head>CAPUT XXVI.-- <hi>Corpus Adae et nostrum diversa.</hi> </head>
<div3>
            <head>37.</head>
            <p>
 Quomodo ergo corpus nostrum dicit Apost. mortuum,
cum adhuc de viventibus loqueretur, nisi quia
jam ipsa conditio moriendi ex peccato parentum haesit
in prole? Animale est enim et hoc corpus, sicut
et primi hominis fuit; sed hoc jam in ipso animalis
genere multo est deterius: habet enim necessitatem
moriendi, quod illud non habuit. Quamvis enim restabat
adhuc ut immutaretur, et spirituale factum
plenam immortalitatem perciperet, ubi cibo corruptibili
non egeret; tamen si juste viveret homo, et in
spiritualem habitudinem corpus ejus mutaretur, non
iret in mortem. In nobis autem etiam juste viventibus,
corpus moriturum est; propter quam necessitatem,
ex illius primi hominis peccato venientem, non
mortale, sed mortuum corpus nostrum dixit Apostolus,
quia omnes in Adam morimur <note>(Rom. V, 12; et
I Cor. XV, 22)</note>. Item dicit: <hi>Sicut est veritas in Jesu,
deponere vos secundum priorem conversationem hominem
veterem; eum qui corrumpitur secundum concupiscentias
deceptionis;</hi> hoc est, factus Adam per peccatum. Vide
ergo quid sequatur: <hi>Renovamini autem spiritu mentis
vestrae, et induite novum hominem; eum qui secundum
Deum creatus est, in justitia et sanctitate veritatis <note>(Ephes. IV, 21-24)</note>
            </hi>:
ecce quod perdidit Adam per peccatum.
</p>
          </div3>
        </div2>

<div2>
          <head>CAPUT XXVII.-- <hi>Quomodo mente et corpore ad id renovamur, quod Adam perdidit.</hi> </head>

<pb n="0355"/>
<p>In hoc ergo renovamur, secundum id quod amisit
Adam, id est secundum spiritum mentis nostrae:
secundum autem corpus quod seminatur animale,
et resurget spirituale, in melius renovabimur, quod
nondum fuit Adam.</p>
<div3>
            <head>38.</head>
            <p>
 Dicit item Apostolus: <hi>Exspoliantes vos veterem
hominem cum actibus ejus, induite novum qui renovatur
in agnitionem Dei, secundum imaginem ejus qui creavit
eum <note>(Coloss. III, 9, 10)</note>
            </hi>. Hanc imaginem in spiritu
mentis impressam perdidit Adam per peccatum;
quam recipimus per gratiam justitiae; non spirituale
atque immortale corpus, in quo ille nondum fuit, et
in quo erunt omnes sancti resurgentes a mortuis:
hoc enim praemium est illius meriti, quod amisit.
Proinde illa stola prima <note>(Luc. XV, 22)</note>, aut ipsa justitia
est unde lapsus est; aut, si indumentum corporalis
immortalitatis significat, etiam hanc ille sic amisit,
cum propter peccatum ad eam pervenire non
potuit. Dicitur enim et amisisse uxorem, et amisisse
honorem, qui speratum non acceperit, illo a quo
sperabat offenso.
</p>
          </div3>
        </div2>

<div2>
          <head>CAPUT XXVIII.-- <hi>Adam licet spiritualis mente, corpore fuit animalis etiam in paradiso.</hi> </head>
<div3>
            <head>39.</head>
            <p>
 Secundum hanc ergo sententiam corpus animale
habuit Adam, non tantum ante paradisum, sed etiam in
paradiso constitutus: quamvis in interiore homine fuerit
spiritualis, secundum imaginem ejus qui creavit eum;
quod amisit peccando, meruitque etiam corporis mortem,
qui non peccando mereretur et in corpus spirituale
commutationem. Nam si et interius animaliter vixit,
non possumus dici ad hoc ipsius renovari. Quibus enim
<pb n="0356"/>
dicitur, <hi>Renovamini spiritu mentis vestrae,</hi> hoc eis dicitur,
ut spirituales fiant: quod si ille nec in ipsa mente
fuit, quomodo nos renovamur ad id quod homo nunquam
fuit? Apostoli autem et omnes justi animale
utique corpus adhuc habebant, sed tamen spiritualiter
interius vivebant; renovati scilicet in agnitionem Dei,
secundum imaginem ejus qui creavit eos: non ideo
tamen jam peccare non poterant, si consentirent iniquitati.
Nam et spirituales posse cadere in tentatione
peccati, ostendit Apostolus, ubi ait, <hi>Fratres, si praeoccupatus
fuerit homo in aliquo delicto, vos qui spirituales
estis, instruite hujusmodi in spiritu lenitatis, intendens
te ipsum, ne et tu tenteris <note>(Galat. VI, 1)</note>
            </hi>. Hoc dixi,
ne cuiquam impossibile videatur quod peccavit Adam,
si spiritualis erat mente, quamvis animalis esset corpore.
Quae cum ita sint, nihil tamen adhuc praepropere
confirmamus, sed exspectamus potius utrum
etiam caetera Scriptura hunc intellectum non impediat.
</p>
          </div3>
        </div2>

<div2>
          <head>CAPUT XXIX.-- <hi>De anima tractandum in sequenti libro.</hi> </head>
<div3>
            <head>40.</head>
            <p>
 Sequitur enim quaestio de anima valde difficilis,
in qua multi laboraverunt, nobisque ubi laboremus
reliquerunt. Sive enim quia non omnium omnia legere
potui, qui de hac re secundum Scripturarum nostrarum
veritatem ad aliquid liquidum minimeque dubium
pervenire potuerunt; sive quia tanta quaestio est, ut
etiam qui eam veraciter solvunt, non facile intelligantur
a talibus, qualis ipse sum: fateor neminem adhuc
mihi persuasisse quod sic habeam de anima, ut nihil
amplius quaerendum putem. Utrum autem nunc certum
aliquid inventurus sim et deliniturus, ignoro.
Quod autem potuero, si conatum meum Dominus adjuverit,
sequenti volumine explicare curabo.
</p>
          </div3>
        </div2>
      </div1>

<div1>
        <head> <hi>LIBER SEPTIMUS.</hi> In quo illud Geneseos, cap. 2, vers. 7: <hi>Et flavit in faciem ejus flatum vitae,</hi> etc., illustratur uberrima tractatione de anima.</head>
<div2>
          <head>CAPUT PRIMUM.-- <hi>De anima tractatio suscipitur.</hi> </head>
<div3>
            <head>1.</head>
            <p>
 <hi>Et finxit Deus hominem pulverem de terra, et flavit
<pb n="0355"/>in faciem ejus flatum vitae, et factus est homo in animam
viventem.</hi> Haec verba Scripturae nobis et in principio
superioris libri consideranda proposuimus, et de
ipso homine facto, maximeque de ejus corpore, quantum
satis duximus, quod secundum Scripturas visum
est, disseruimus. Sed quia de anima humana non
parva quaestio est, ad hunc eam librum differendam
putavimus, nescientes quantum nos Dominus adjuturas
esset recte loqui cupidos; illud tamen scientes,
nisi quantum ipse adjuvaret, recte non esse locuturos.
Recte est autem veraciter atque congruenter, nihil
audacter refellendo, nihil temere affirmando, dum
adhuc dubium est, verum falsumne sit, sive fidei, sive
scientiae christianae; quod autem doceri potest vel
rerum ratione apertissima, vel Scripturarum auctoritate
certissima, sine cunctatione asserendo.
<pb n="0356"/>
</p>
          </div3>
<div3>
            <head>2. </head>
            <p>
Ac primum illud videamus, quod scriptum
est, <hi>Flavit,</hi> vel, <hi>Sufflavit in faciem ejus flatum vitae.</hi> 
Nonnulli enim codices habent, <hi>Spiravit,</hi> vel, <hi>Inspiravit
in faciem ejus.</hi> Sed cum Graeci habeant <foreign xml:lang="greek">,</foreign>
non dubitatur <hi>flavit</hi> vel <hi>sufflavit</hi> esse dicendum.
Quaerehamus autem in superiori sermone de
manibus Dei, cum homo de limo formatus cogitaretur:
quid ergo nunc dicendum est in eo quod scriptum est, <hi>Sufflavit Deus,</hi> 
 nisi quia sicut non manibus corporis
finxit, ita nec faucibus labiisque sufflavit?</p>
          </div3>
<div3>
            <head>3.</head>
            <p>
 Verumtamen hoc verbo Scriptura in quaestione
difficillima plurimum nos, quantum opinor, adjuvat.
</p>
          </div3>
        </div2>

<div2>
          <head>CAPUT II.-- <hi>Animam non esse ejusdem naturae cum Deo, ex proposito Scripturae loco arguitur.</hi> </head>
<p>Nam cum quidam ex hoc verbo crediderint aliquid
esse animam de ipsa substantia Dei, id est, ejusdem
naturae cujus ille est, hoc ideo putantes, quia cum homo
sufflat, aliquid de seipso ejicit in flatu; hinc potius admonendi
<pb n="0357"/>
sumus, hanc inimicam fidei catholicae reprobare
sententiam. Nos enim credimus Dei naturam atque
substantiam, quae in Trinitate creditur a multis, intelligitur
a paucis, omnino esse incommutabilem. Porro
autem animae naturam vel in deterius vel in melius
commutari posse, quis ambigit? Ac per hoc sacrilega
opinio est, eam et Deum credere unius esse substantiae.
Quid enim hoc modo aliud quam et ile commutabilis
creditor? Credendum itaque est, et intelligendum,
neque ullo modo dubitandum, quod recta fides
habet, animam sic esse a Deo tanquam rem quam fecerit,
non tanquam de natura cujus est ipse, sive genuerit,
sive quoquo modo protulerit.</p>
</div2>

<div2>
          <head>CAPUT III.-- <hi>Urgetur idem argumentum.</hi> </head>
<div3>
            <head>4.</head>
            <p>
 Et quomodo, inquiunt, scriptum est, <hi>Sufflavit in
faciem ejus, et factus est homo in animam vivam;</hi> si non
anima Dei pars est, vel Dei omnino substantia? Imo
vero ex hoc verbo satis apparet ita non esse. Cum enim
homo sufflat, anima utique ipsa subjacentem sibi naturam
corporis movet, et de illa, non de seipsa flatum
facit. Nisi isti forte tam tardi sunt, ut nesciant isto
reciproco halitu, quem de hoc aere circumfuso ducimus
et reddimus. fieri etiam flatum, cum voluntate
sufflamus. Quod si etiam non ex hoc aere, qui forinsecus
adjacet, accepto et reddito, sed ex ipsius nostri
corporis natura qua constat, sufflando aliquid ejiceremus,
non eadem natura est corporis et animae; quod
et ipsi utique consentiunt. Quapropter etiam sic aliud
est animae substantia, quae corpus regit et movet;
aliud flatus, quem regendo vel movendo facit de corpore
sibi subdito, non de seipsa cui corpus est subditum.
Cum itaque longe quidem incomparabili modo,
sed tamen anima regat subditum corpus, et Deus subditam
creaturam, cur non potius intelligatur de subjecta
sibi creatura fecisse Deus animam in eo quod
sufflasse dictus est; quandoquidem ipsa anima, quamvis
corpori suo non ita dominetur, ut Deus universitati
quam condidit, tamen ejus motu, non de sua substantia
flatum facit?</p>
          </div3>
<div3>
            <head>5.</head>
            <p>
 Possemus quidem dicere nec ipsum Dei flatum
esse animam hominis, sed Deum sufflando fecisse
animam in homine: sed ne putentur meliora quae fecit
verbo, quam quod fecit flatu, quia et in nobis melius
est verbum quam flatus; nihil est interim secundum
supradictam rationem, cur animam ipsam Dei
flatum dicere dubitemus, dum intelligatur non esse
Dei natura atque substantia, sed hoc ipsum esse sufflare,
quod est flatum facere; quod autem flatum facere,
hoc animam facere. Cui sententiae congruit quod
per Isaiam dicit Deus: <hi>Spiritus enim a me procedet, et
flatum omnem ego feci.</hi> Nam non quemlibet flatum
corporeum eum dicere, sequentia docent. Cum enim
dixisset, <hi>Omnem flatum ego feci; Et propter peccatum,</hi> 
inquit, <hi>pusillum quid contristavi eum, et percussi eum <note>(Isai. LVII, 16, 17, sec. LXX)</note>
            </hi>.
Quid ergo dicit flatum,
nisi animam, quae propter peccatum percussa et contristata
est? Quid igitur est, <hi>Omnem flatum ego feci,</hi> 
nisi, Omnem animam ego feci?
</p>
          </div3>
        </div2>

<div2>
          <head>CAPUT IV.-- <hi>Deum sufflando non fecisse de seipso animam, nec de elementis.</hi> </head>
<div3>
            <head>6.</head>
            <p>
 Si ergo Deum diceremus tanquam corporei mundi
<pb n="0358"/>hujus animam, cui mundus ipse esset tanquam
corpus unius animantis, recte non eum diceremus
sufflando fecisse animam hominis, nisi corpoream, de
isto aere subjacente sibi ex corpore suo: non tamen
quod fecisset dedissetque sufflando, de seipso dedisse
putare deberemus, sed ita de sibi subjecto aere corporis
sui, sicut anima de hujusmodi re similiter adjacente,
hoc est de corpore, non de seipsa flatum facit.
Nunc vero quia non tantummodo mundi corpus Deo
esse subditum dicimus, sed illum esse supra omnem
creaturam sive corporalem sive spiritualem; nec de
seipso, nec de corporeis elementis credendus est animam
fecisse sufflando.
</p>
          </div3>
        </div2>

<div2>
          <head>CAPUT V.-- <hi>An anima ex nihilo.</hi> </head>
<div3>
            <head>7.</head>
            <p>
 Utrum autem ex eo quod omnino non erat, id
est ex nihilo; an ex aliqua re, quae jam ab illo facta
spiritualiter erat, sed anima nondum erat, merito
quaeri potest. Si enim Deum adhuc aliquid ex nihilo
creare non credimus, posteaquam creavit omnia simul,
et ob hoc a consummatis omnibus operibus requievisse
credimus, quae inchoavit faceret, ut quidquid
deinde faceret, ex his faceret; non video quemadmodum
intelligamus, adhuc eum ex nihilo animas facere.
An dicendum est, eum in illis quidem operibus primorum
sex dierum fecisse illum diem occultum, ac si
hoc potius credi oportet, spiritualem atque intellectualem
naturam, scilicet unitatis angelicae, et mundum,
id est coelum et terram; atque in illis jam exstantibus
naturis rationes creasse futurarum aliarum,
non ipsas naturas: alioquin si jam ibi creatae essent
sicut erant futurae, non adhuc essent futurae? Quod si
ita est, nondum erat in conditis rebus animae humanae
ulla natura, et tunc esse coepit, cum eam Deus sufflando
fecit, atque indidit homini.</p>
          </div3>
<div3>
            <head>8.</head>
            <p>
 Sed non ideo quaestio sublata est, qua quaeritur
adhuc utrum eam naturam, quae anima dicitur, et
antea non erat, ex nihilo creaverit, tanquam ipse flatus
ejus non ex aliqua substantia subjacente factus sit,
sicut de flatu dicebamus, quem facit anima ex corpore
suo; sed omnino ex nihilo tunc factus sit flatus, cum
Deus flare voluit, idemque hominis anima factus sit:
an vero jam erat aliquid spirituale, quamvis hoc quidquid
erat, nondum animae natura erat, atque ex hoc
factus sit flatus Dei quae natura esset animae; sicut nec
corporis humani natura jam erat, antequam Deus eam
de limo terrae vel pulvere formasset. Non enim caro
humana erat pulvis aut limus; sed tamen aliquid erat
unde illa fieret, quae nondum erat.
</p>
          </div3>
        </div2>

<div2>
          <head>CAPUT VI.-- <hi>An ut corporis, ita et animae praecesserit aliqua materies.</hi> </head>
<div3>
            <head>9.</head>
            <p>
 Num ergo credibile est, in primis illis sex dierum
operibus Deum condidisse, non solum futuri corporis
humani causalem rationem, verum etiam materiem
<pb n="0359"/>
de qua fieret, id est terram, de cujus limo vel pulvere
fingeretur, animae autem solam ibi condidisse rationem,
secundum quam fieret, non etiam quamdam pro
suo genere materiam, de qua fieret? Si enim quiddam
incommutabile esset anima, nullo modo ejus quasi
materiam quaerere deberemus: nunc autem mutabilitas
ejus satis indicat eam interim vitiis atque fallaciis
deformem reddi, formari autem virtutibus veritatisque
doctrina, sed in sua jam natura qua est anima; sicut
etiam caro in sua natura qua jam caro est, et salute
decoratur, et morbis vulneribusque foedatur. Sed sicut
haec, excepto quod jam caro est in qua natura
vel proficit ut pulchra, vel deficit ut deformis sit, hahuit
etiam materiem, id est terram, de qua fieret, ut
omnino caro esset: sic fortasse potuit et anima, antequam
ea ipsa natura fieret, quae anima dicitur, cujus
vel pulchritudo virtus, vel deformitas vitium est, habere
aliquam materiam pro suo genere spiritualem,
quae nondum esset anima; sicut terra de qua caro
facta est, jam erat aliquid, quamvis non erat caro.</p>
          </div3>
<div3>
            <head>10.</head>
            <p>
 Sed enim jam terra implebat mundi infimam
partem, antequam de illa corpus hominis fieret, conferens
universo totum suum, ut etiamsi nulla ex ea
caro fieret animantis cujusquam, specie tamen sua
mundi fabricam molemque compleret, secundum
quam dicitur mundus coelum et terra.
</p>
          </div3>
        </div2>

<div2>
          <head>CAPUT VII.-- <hi>Dici non posse qualis fuisset illa materies animae.</hi> </head>
<p>At vero illa spiritualis materies, si fuit ulla unde
anima fieret, vel si est ulla unde animae fiunt, quid
ipsa est? quod nomen, quam speciem, quem usum in
rebus conditis tenet? Vivit, an non? Si vivit, quid
agit? quid confert universitatis effectibus? Beatamne
vitam gerit, an miseram, an neutram? Vivificat aliquid?
an ab hoc etiam opere vacat, et in quodam secreto
universitatis otiosa requiescit, sine vigili sensu
motuque vitali? Si enim nulla prorsus adhuc vita erat,
quomodo esset vitae futurae quaedam incorporea nec
viva materies? Aut falsum est, aut nimis latet. Si autem
jam vivebat nec beate nec misere, quomodo rationalis
erat? Quod si tunc rationalis facta est, cum ex illa
materie natura humanae animae facta est; irrationalis
ergo vita materies erat animae rationalis, id est humanae?
Quid ergo inter illam pecorisque distabat? An
rationalis erat jam possibilitate, nondum facultate? Si
enim videmus infantilem animam, jam utique hominis
animam, nondum coepisse uti ratione, et tamen eam
rationalem dicimus; cur non credatur sic in illa materie,
de qua facta est anima, quietum fuisse motum
etiam sentiendi, sicut in ista infantili, quae jam certe
anima est hominis, quietus est adhuc motus ratiocinandi?</p>
</div2>

<div2>
          <head>CAPUT VIII.-- <hi>Beatam fuisse materiem illam admitti non potest.</hi> </head>
<div3>
            <head>11.</head>
            <p>
 Nam si jam beata erat vita, de qua facta est
hominis anima; deterius ergo facta est: et ideo non
jam illa materies hujus, sed illius ista defluxio est.
Nam materies aliqua cum formatur, praesertim a Deo,
in melius sine dubitatione formatur. Sed etiam si cujusquam
<pb n="0360"/>
in aliqua beatitudine factae a Deo vitae defluxio
anima humana posset intelligi, nec sic credenda
erat esse coepisse in aliquo actu meritorum suorum,
nisi ex quo propriam coepit agere vitam, dum anima
facta est animans carnem, et ejus sensibus velut nuntiis
utens, atque in seipsa se vivere sentiens sua voluntate,
intellectu, memoria. Si enim est aliquid,
unde istam defluxionem formatae carni Deus inspiraret,
tanquam sufflando animam faciens, idemque
beatum est; nullo modo movetur, aut mutatur, aut
amittit aliquid, cum hoc ab eo defluit, unde anima fit.
</p>
          </div3>
        </div2>

<div2>
          <head>CAPUT IX.-- <hi>Neque illam materiem esse quamdam irrationalem animam.</hi> </head>
<p>Non est enim corpus, ut tanquam exhalando minuatur.</p>
<div3>
            <head>12.</head>
            <p>
 Si autem anima irrationalis, materies est quodammodo,
de qua fit anima rationalis, id est humana,
rursus quaeritur etiam ipsa irrationalis unde fiat; quia
et ipsam non facit nisi creator omnium naturarum.
An illa de materie corporali? Cur non ergo et ista?
Nisi forte quod velut gradatim fieri conceditur, compendio
posse Deum facere quisquam negabit. Proinde
quaelibet adhibeatur interpositio, si corpus est materies
animae irrationalis, et anima irrationalis est materies
animae rationalis, procul dubio corpus est materies
animae rationalis. Quod neminem unquam scio
ausum esse sentire, nisi qui et ipsam animam nonnisi
in genere alicujus corporis ponit.</p>
          </div3>
<div3>
            <head>13.</head>
            <p>
 Deinde cavendum est ne quaedam translatio
animae fieri a pecore in hominem posse credatur
(quod veritati fideique catholicae omnino contrarium
est), si concesserimus irrationalem animam veluti
materiem subjacere, unde rationalis anima fiat. Sic
enim fiet, ut si haec in melius commutata, erit hominis;
illa quoque in deterius commutata, sit pecoris. De quo
ludibrio quorumdam philosophorum etiam eorum
posteri erubuerunt, nec eos hoc sensisse, sed non
recte intellectos esse dixerunt. Et credo ita esse, velut
si quisquam etiam de Scripturis nostris hoc sentiat,
ubi dictum est, <hi>Homo in honore positus non intellexit;
comparatus est pecoribus insensatis, et similis factus est
eis <note>(Psal. XLVIII, 13)</note>
            </hi>: aut ubi item legitur, <hi>Ne tradideris
bestiis animam confitentem tibi <note>(Psal. LXXIII, 19)</note>
            </hi>.
Neque enim non omnes haeretici Scripturas catholicas
legunt; nec ob aliud sunt haeretici, nisi quod eas non
recte intelligentes, suas falsas opiniones contra earum
veritatem pervicaciter asserunt. Sed quoquo modo se
habeat vel non habeat opinio philosophorum de revolutionibus
animarum, catholicae tamen fidei non
convenit credere animas pecorum in homines, aut
hominum in pecora transmigrare.
</p>
          </div3>
        </div2>

<div2>
          <head>CAPUT X.-- <hi>Ex morum similitudine non effici ut anima hominis in pecus transeat.</hi> </head>
<div3>
            <head>14.</head>
            <p>
 Fieri sane homines vitae genere pecoribus similes,
et ipsae res humanae clamant, et Scripturae testantur.
Unde est illud quod commemoravi, <hi>Homo in
honore positus non intellexit; comparatus est jumentis
insensatis, et similis factus est eis:</hi> sed in hac vita utique,
non post mortem. Proinde vel talibus bestiis nolebat
<pb n="0361"/>
in potestatem dari animam suam, qui dicebat, <hi>Ne tradideris bestiis animam confitentem tibi;</hi> 
 quales
cavendos Dominus significat, ubi dicit eos indutos
vestitu ovium, intus autem esse lupos rapaces <note>(Matth.
VII, 15)</note>: vel ipsi diabolo et angelis ejus; nam et ille
dictus est leo et draco <note>(Psal. XC, 13)</note>.</p>
          </div3>
<div3>
            <head>15.</head>
            <p>
 Quid enim afferunt argumenti philosophi qui
putant hominum animas in pecora, vel pecorum in
homines post mortem posse transferri? Hoc certe,
quod morum similitudo ad id trahat, velut avaros in
formicas, rapaces in milvos, saevos ac superbos in
leones, sectatores immundae voluptatis in sues: et
si qua similia. Haec quippe afferunt, nec attendunt per
hanc rationem nullo modo fieri posse, ut pecoris anima
post mortem in hominem transferatur. Nullo modo
enim porcus similior erit homini quam porco; et cum
mansuescunt leones, canibus vel etiam ovibus fiunt
similiores quam hominibus. Cum igitur a pecorum
moribus pecora non recedunt, et quae aliquantulum
caeteris dissimilia fiunt, similiora sunt tamen suo generi
quam humano, longeque plus ab hominibus quam
a pecoribus differunt: nunquam erunt hominum animae
istae, si ea quae similiora sint trahunt. Si autem hoc
argumentum falsum est, quomodo erit illa vera opinio;
quandoquidem nihil aliud afferunt, quo etiamsi non
vera, saltem verisimilis habeatur? Unde proclivius et
ipse crediderim, quod etiam eorum posteri sectatores,
illos homines qui haec primitus in suis libris posuerunt,
in hac vita potius intelligi voluisse, quadam perversitate
morum ac turpitudine homines pecorum similes
fieri, ac sic quodammodo in pecora commutari, ut hoc
dedecore objecto, eos a cupiditatum pravitate revocarent.
</p>
          </div3>
        </div2>

<div2>
          <head>CAPUT XI.-- <hi>Fictitiae quarumdam animarum transmigrationes. Manichaeorum deterior quam philosophorum opinio.</hi> </head>
<div3>
            <head>16.</head>
            <p>
 Nam illa quae feruntur accidisse, ut quidam
quasi recordarentur in quorum animalium corporibus
fuerint, aut falsa narrantur, aut ludificationibus daemonum
hoc in eorum animis factum est. Si enim contingit
in somnis, ut fallaci memoria quasi recordetur
se homo fuisse quod non fuit, aut egisse quod non
egit; quid mirum si quodam Dei justo occultoque
judicio, sinuntur daemones in cordibus etiam vigilantium
tale aliquid posse?</p>
          </div3>
<div3>
            <head>17.</head>
            <p>
 Manichaei autem qui se christianos vel putant,
vel putari volunt, in hac opinione translationis vel
revolutionis animarum eo sunt illis Gentium philosophis,
vel si qui alii vani homines hoc putent, deteriores
et detestabiliores, quod illi animae naturam a
Dei natura discernunt, isti autem cum aliud nihil dicant
esse animam quam ipsam Dei substantiam, atque
id omnino quod Deus est, non trepidant eamdam turpiter
commutabilem dicere, ut nullum sit herbae seu
vermiculi genus, ubi eam non esse permixtam, vel
quo revolvi non posse mirabili opinentur insania. Qui
tamen si remotis ab animo suo rerum obscurissimarum
quaestionibus, quas carnali corde versantes, necesse
est ut in opiniones falsas, noxias monstrosasque
<pb n="0362"/>
labantur et provolvantur, unum illud firmissime teneant,
quod omni animae rationali sine ullius disputationis
ambagibus naturaliter et veraciter insitum
est, esse omnino incommutabilem et incorruptibilem
Deum; tota eorum mille formis fabula repente dilabitur,
quam in suis vanis ac sacrilegis mentibus, nonnisi
de Dei turpissima mutabilitate finxerunt.</p>
          </div3>
<div3>
            <head>18.</head>
            <p>
 Non est igitur materies animae humanae, anima
irrationalis.
</p>
          </div3>
        </div2>

<div2>
          <head>CAPUT XII.-- <hi>Anima non est ex corporeo elemento.</hi> </head>
<p>Quid est ergo, unde anima flatu Dei facta est? An
corpus aliquod erat terrenum quidem et humidum?
Nullo modo: hinc enim potius caro facta est. Nam
quid aliud est limus quam terra humida? Nec de humore
solo anima facta credenda est, quasi caro de
terra et anima de aqua. Nimis enim absurdum est,
inde factam putare animam hominis, unde facta est
caro piscis et volucris.</p>
<div3>
            <head>19.</head>
            <p>
 Ergo fortassis ex aere? Huic enim elemento
etiam flatus competit; sed noster, non Dei. Unde supra
diximus hoc potuisse congruenter putari, si animam
mundi tanquam unius maximi animantis Deum
crederemus, ut ita eam flaverit de aere corporis sui,
sicut flat nostra de sui. Cum vero Deum esse constet
supra omne mundi corpus, et supra omnem spiritum
quem creavit, incomparabili omnino distantia; quomodo
id recte dici potest? An forte quanto magis Deus
universae suae creaturae praesens est omnipotentia singulari,
tanto magis potuit ex aere flatum facere, quae
anima hominis esset? Sed cum anima non sit corporea,
quidquid autem ex mundi corporeis elementis fit,
corporeum sit necesse est, inque mundi elementis
etiam aer iste numeretur; nec si de puri illius coelestisque
ignis elemento facta anima diceretur, credi
oporteret. Omne quippe corpus in omne corpus posse
mutari, non defuerunt qui assererent. Corpus autem
aliquod sive terrenum sive coeleste, converti in animam,
fierique naturam incorpoream, nec quemquam
sensisse scio, nec fides hoc habet.
</p>
          </div3>
        </div2>

<div2>
          <head>CAPUT XIII.-- <hi>Medicorum sententia de corpore humano.</hi> </head>
<div3>
            <head>20.</head>
            <p>
 Deinde si non est contemnendum quod medici
non tantum dicunt, verum etiam probare se affirmant,
quamvis omnis caro terrenam soliditatem in promptu
gerat, habet tamen in se et aeris aliquid, quod et pulmonibus
continetur, et a corde per venas, quas arterias
vocant, diffunditur; et ignis non solum fervidam
qualitatem, cujus sedes in jecore est, verum etiam
luculentam, quam velut eliquari ac subvolare ostendunt
in excelsum cerebri locum, tanquam in coelum
corporis nostri; unde et radii emicant oculorum, et
de cujus medio velut centro quodam, non solum ad
oculos, sed etiam ad sensus caeteros tenues fistulae
deducuntur, ad aures scilicet, ad nares, ad palatum,
propter audiendum, olfaciendum, atque gustandum;
<pb n="0363"/>
ipsumque tangendi sensum qui per totum corpus est,
ab eodem cerebro dirigi dicunt per medullam cervicis,
et eam quae continetur ossibus, quibus dorsi spina
conseritur, ut inde se tenuissimi quidam rivuli, qui
tangendi sensum faciunt, per cuncta membra diffundant.
</p>
          </div3>
        </div2>

<div2>
          <head>CAPUT XIV.-- <hi>Animam non esse ex elementis.</hi> </head>
<p>Cum igitur his quasi nuntiis accipiat anima quidquid
eam corporalium non latet, ipsa vero usque adeo
aliud quiddam sit, ut cum vult intelligere, vel divina,
vel Deum, vel omnino etiam seipsam, suasque considerare
virtutes, ut aliquid veri certique comprehendat,
ab hac ipsorum quoque oculorum luce se avertat,
eamque ad hoc negotium, non tantum nullo adjumento,
verum etiam nonnullo impedimento esse sentiens, se
in obtutum mentis attollat; quomodo ex eo genere
aliquid est, cum ejusdem generis summum non sit
nisi lumen, quod ex oculis emicat, quo illa non adjuvatur
nisi ad corporeas formas coloresque sentiendos;
habetque ipsa innumerabilia longe dissimilia
cuncto generi corporum, quae nonnisi intellectu atque
ratione conspiciat, quo nullus carnis sensus aspirat.</p>
</div2>

<div2>
          <head>CAPUT XV.-- <hi>Anima incorporea.</hi> </head>
<div3>
            <head>21.</head>
            <p>
 Quapropter non est quidem humanae animae
natura, nec de terra, nec de aqua, nec de aere, nec
de igne quolibet; sed tamen crassioris corporis sui
materiam, hoc est, humidam quamdam terram, quae in
carnis versa est qualitatem, per subtilioris naturam
corporis administrat, id est per lucem et aerem. Nullus
enim sine his duobus vel sensus in corpore est,
vel ab anima spontaneus corporis motus. Sicut autem
prius esse debet nosse quam facere, ita prius est sentire
quam movere. Anima ergo quoniam res est incorporea,
corpus quod incorporeo vicinum est, sicuti
est ignis, vel potius lux et aer, primitus agit, et per
haec caetera quae crassiora sunt corporis, sicuti humor
et terra, unde carnis corpulentia solidatur, quae
magis sunt ad patiendum subdita, quam praedita ad
faciendum.
</p>
          </div3>
        </div2>

<div2>
          <head>CAPUT XVI.-- <hi>Cur dictum sit,</hi> Factus est homo in animam vivam.</head>
<div3>
            <head>22.</head>
            <p>
 Non mihi ergo videtur dictum, <hi>Factus est homo
in animam vivam,</hi> nisi quia sentire coepit in corpore;
quod est animatae viventisque carnis certissimum indicium.
Nam moventur et arbusta, non tantum vi extrinsecus
impellente, veluti cum ventis agitantur, sed
illo motu quo intrinsecus agitur quidquid ad incrementum
speciemque arboris pertinet, quo ducitur
succus in radicem, vertiturque in ea quibus constat
herbae natura vel ligni: nihil enim horum sine interno
motu. Sed iste motus non est spontaneus, qualis ille
qui sensui copulatur ad corporis administrationem,
sicut in omnium animalium genere, quam vocat Scriptura <hi>animam vivam 
 <note>(Gen. I, 21)</note>
            </hi>. Nam et nobis nisi
inesset etiam ille motus, nec crescerent nostra corpora,
nec ungues capillosque producerent. Sed si hoc
solum esset in nobis sine sensu motuque illo spontaneo,
non diceretur homo <hi>factus in animam vivam.</hi> 
</p>
          </div3>
        </div2>

<div2>
          <head>CAPUT XVII.-- <hi>In faciem hominis cur dicitur Deus sufflasse.</hi> </head>
<div3>
            <head>23.</head>
            <p>
 Proinde quoniam pars cerebri anterior, unde
<pb n="0364"/>sensus omnes distribuuntur, ad frontem collocata est,
atque in facie sunt ipsa velut organa sentiendi, excepto
tangendi sensu qui per totum corpus diffunditur;
qui tamen etiam ipse ab eadem anteriori parte cerebri
ostenditur habere viam suam, quae retrorsus per
verticem atque cervicem ad medullam spinae, de qua
loquebamur paulo ante, deducitur, unde habet utique
sensum in tangendo et facies, sicut totum corpus, exceptis
sensibus videndi, audiendi, offaciendi, gustandi,
qui in sola facie praelocati sunt: ideo scriptum arbitror,
quod <hi>in faciem Deus</hi> sufflaverit <hi>homini flatum
vitae,</hi> cum <hi>factus est in animam vivam.</hi> Anterior quippe
pars posteriori merito praeponitur; quia et ista ducit,
illa sequitur, et ab ista sensus, ab illa motus est, sicut
consilium praecedit actionem.
</p>
          </div3>
        </div2>

<div2>
          <head>CAPUT XVIII.-- <hi>Tres ventriculi cerebri.</hi> </head>
<div3>
            <head>24.</head>
            <p>
 Et quoniam corporalis motus, qui sensum sequitur,
sine intervallis temporum nullus est, agere
autem intervalla temporum spontaneo motu nisi per
adjutorium memoriae non valemus; ideo tres tanquam
ventriculi cerebri demonstrantur: unus anterior ad
faciem, a quo sensus omnis; alter posterior ad cervicem,
a quo motus omnis; tertius inter utrumque, in
quo memoriam vigere demonstrant, ne cum sensum
sequitur motus, non connectat homo quod faciendum
est, si fuerit quod fecit oblitus. Haec illi certis indiciis
probata esse dicunt, quando et ipsae partes aliquo affectae
morbo vel vitio, cum defecissent officia vel sentiendi,
vel movendi membra, vel motus corporis reminiscendi,
satis quid valerent singulae declararum,
eisque alhibita curatio cui rei reparandae profecerit
exploratum est. Sed anima in istis tanquam in organis
agit; nihil horum est ipsa: sed vivificat et regit omnia,
et per haec corpori consulit, et huic vitae, in qua
factus est homo in animam vivam.
</p>
          </div3>
        </div2>

<div2>
          <head>CAPUT XIX.-- <hi>Animae praestantia supra res corporeas.</hi> </head>
<div3>
            <head>25.</head>
            <p>
 Unde ergo sit ipsa, id est, de qua velut materie
Deus hunc flatum fecerit, quae anima dicitur, dum
quaeritur, nihil corporeum debet occurrere. Sicut
enim Deus omnem creaturam, sic anima omnem corpoream
creaturam naturae dignitate praecellit. Per lucem
tamen et aerem, quae in ipso quoque mundo praecellentia
sunt corpora, magisque habent faciendi praestantiam,
quam patiendi corpulentiam sicut humor et
terra, tanquam per ea quae spiritui similiora sunt, corpus
administrat. Nuntiat enim aliquid lux corporea: cui
autem nuntiat, non hoc est quod illa; et haec est anima
cui nuntiat, non illa quae nuntiat. Et cum afflictiones
corporis moleste sentit, actionem suam, qua illi regendo
adest, turbato ejus temperamento impediri offenditur,
et haec offensio dolor vocatur. Et aer qui nervis
infusus est, paret voluntati ut membra moveat,
non autem ipse voluntas est. Et illa pars media motum
membrorum nuntiat, ut memoria teneatur, non
<pb n="0365"/>
ipsa memoria est. Denique dum haec ejus tanquam
ministeria vitio quolibet seu perturbatione omni modo
deficiunt, desistentibus nuntiis sentiendi et ministris
movendi, tanquam non habens cur adsit, abscedit. Si
autem non ita deficiunt, ut in morte assolet, turbatur
ejus intentio, tanquam conantis redintegrare labentia,
nec valentis. Et in rebus quibus turbatur, inde cognoscitur
quae pars ministeriorum in causa sit, ut si potuerit,
medicina succurrat.
</p>
          </div3>
        </div2>

<div2>
          <head>CAPUT XX.-- <hi>Aliud anima, aliud organa corporis.</hi> </head>
<div3>
            <head>26.</head>
            <p>
 Namque aliud esse ipsam, aliud haec ejus corporalia
ministeria, vel vasa, vel organa, vel si quid
aptius dici possunt, hinc evidenter elucet, quod plerumque
se vehementi cogitationis intentione avertit
ab omnibus, ut prae oculis patentibus recteque valentibus
multa posita nesciat; et si major intentio est,
dum ambulabat, repente subsistat, avertens utique
imperandi nutum a ministerio motionis qua pedes
agebantur: si autem non tanta est cogitationis intentio,
ut figat ambulantem loco, sed tamen tanta est ut
partem illam cerebri mediam nuntiantem corporis
motus non vacet advertere; obliviscitur aliquando et
unde veniat, et quo eat, et transit imprudens villam
quo tendebat, natura sui corporis sana, sed sua in
aliud avocata. Quapropter istas corporei coeli corporeas
quasdam particulas, id est, lucis et aeris, quae
primae excipiunt nutus animae vivificantis, eo quod incerporeae
naturae propinquiores sunt quam humor et
terra, ut ad earum proximum ministerium tota moles
administretur, utrum Deus de hoc circumfuso et superfuso
coelo corpori viventis miscuerit, aut adjunxerit,
an et ipsas de limo sicut carnem fecerit, non est
ad rem pertinens quaestio. Omne quippe corpus in
omne corpus mutari posse, credibile est: quodlibet
autem corpus mutari posse in animam, credere absurdum
est.
</p>
          </div3>
        </div2>

<div2>
          <head>CAPUT XXI.-- <hi>Anima neque ullo ex corpore, neque ullum corpus est.</hi> </head>
<div3>
            <head>27.</head>
            <p>
 Quamobrem nec illud audiendum est, quod quidam
putaverunt, quintum quoddam esse corpus unde
sit anima, quod nec terra, nec aqua sit, nec aer, nec
ignis, sive iste turbulentior atque terrenus, sive ille
coelestis purus et lucidus; sed nescio quid aliud quod
careat usitato nomine, sed tamen corpus sit <note>(Cic. lib. 1
Tusc. quaest.)</note>. Si enim qui hoc sentiunt, hoc dicunt
corpus quod et nos, id est, naturam quamlibet longitudine,
latitudine, altitudine, spatium loci occupantem,
neque hoc est anima, neque inde facta credenda est.
Quidquid enim tale est, ut multa non dicam, in quacumque
sui parte lineis dividi vel circumscribi potest:
quod anima si pateretur, nullo modo nosse posset tales
lineas, quae per longum secari non queunt, quales
in corpore non posse inveniri nihilominus novit.</p>
          </div3>
<div3>
            <head>28.</head>
            <p>
 Nec ipsa sibi tale aliquid occurrit, cum se nescire
non possit, etiam quando se ut cognoscat inquirit.
Cum enim se quaerit, novit quod se quaerat; quod
nosse non posset, si se non nosset. Neque enim
<pb n="0366"/>
aliunde se quaerit, quam a seipsa. Cum ergo quaerentem
se novit, se utique novit; et omne quod novit
tota novit: cum itaque se quaerentem novit, tota se
novit, ergo et totam se novit: neque enim aliquid
aliud, sed seipsam tota novit. Quid ergo adhuc se
quaerit, si quaerentem se novit? Neque enim si nesciret
se, posset quaerentem se scire se: sed hoc in
praesenti; quod autem de se quaerit, quid antea fuerit,
vel quid futura sit quaerit. Desinat ergo nunc
interim suspicari se esse corpus; quia si aliquid tale
esset, talem se nosset, quae magis se novit quam coelum
et terram, quae per sui corporis oculos novit.</p>
          </div3>
<div3>
            <head>29.</head>
            <p>
 Omitto dicere quia illud ejus quod etiam pecora
habere intelliguntur, vel coeli volatilia cum habitacula
sua seu nidos repetunt, quo capiuntur imagines
omnium rerum corporalium, nullo modo cuiquam
corpori simile est; et utique hoc potius corpori simile
esse deberet, ubi corporearum rerum similitudines
continentur. At si hoc corpus non est, quia certum
est, eas similitudines corporum illic non solum
memoriter detineri, verum etiam innumerabiles pro
arbitrio figurari; quanto minus alia qualibet vi sua
corpori esse anima similis potest?</p>
          </div3>
<div3>
            <head>30.</head>
            <p>
 Si autem corpus esse dicunt alia qualibet notione
omne quod est, id est, omnem naturam atque
substantiam; non quidem admittenda est ista locutio,
ne non inveniamus quomodo loquentes, ea quae corpora
non sunt, a corporibus distinguamus: non tamen
nimis est de nomine laborandum. Nam et nos
dicimus, quidquid anima est, non esse horum quatuor
notissimorum elementorum, quae manifesta sunt
corpora; sed neque hoc esse quod Deus est. Quid sit
autem, non dicitur melius quam anima vel spiritus
vitae. Ideo enim additur, vitae, quia et iste
aer plerumque dicitur spiritus. Quanquam et animam
eumdem aerem appellaverunt, ut jam non possit
inveniri nomen, quo proprie distinguatur ista natura,
quae nec corpus, nec Deus est, nec vita sine
sensu, qualis potest credi in arboribus, nec vita sine
rationali mente, qualis est in pecoribus; sed vita
nunc minor quam Angelorum, et futura quod Angelorum,
si ex praecepto sui creatoris hic vixerit.</p>
          </div3>
<div3>
            <head>31.</head>
            <p>
 Unde sit autem, id est, de qua velut materia
facta sit, vel de qua perfecta beataque natura defluxerit,
vel utrum omnino ex nihilo facta sit, etiamsi dubitatur,
et quaeritur; illud tamen minime dubitandum
est, et si aliquid antea fuit, a Deo factum esse quod
fuit, et eam nunc a Deo factam, ut anima viva sit:
aut enim nihil fuit, aut hoc quod est non fuit. Sed illam
partem, qua quaerebamus quasi ejus materiem
unde facta sit jam satis tractavimus.
</p>
          </div3>
        </div2>

<div2>
          <head>CAPUT XXII.-- <hi>An causalis ratio animae fuerit condita in diebus Geneseos.</hi> </head>
<div3>
            <head>32.</head>
            <p>
 Nunc, si omnino non fuit, quaerendum est quomodo
possit intelligi quod causalis ejus ratio fuisse
dicebatur in primis sex dierum operibus Dei, quando
fecit Deus hominem ad imaginem suam, quod nisi
<pb n="0367"/>
secundum animam non recte intelligitur. Verendum
est autem, ne cum dicimus non ipsas tunc naturas
atque substantias quae futurae fuerant, Deum creasse,
dum crearet omnia simul, sed earum futurarum causales
quasdam rationes, putemur inania quaedam dicere.
Quae sunt enim istae causales rationes, secundum
quas posset jam dici Deus fecisse hominem ad
imaginem suam, cujus corpus nondum de limo finxerat,
cui nondum animam afflando fecerat? Et corporis
quidem humani etiamsi fuit aliqua occulta ratio,
qua futurum erat ut formaretur, erat et materies de
qua formaretur, id est terra, in qua videri potest illa
ratio velut in semine latuisse: animae autem faciendae,
id est flatus faciendi, qui esset anima hominis, quae
ibi ratio causalis primitus condita est, cum diceret
Deus, <hi>Faciamus hominem ad imaginem et similitudinem
nostram</hi> (quod nisi secundum animam recte intelligi
non potest), si nulla erat natura ubi conderetur?</p>
          </div3>
<div3>
            <head>33.</head>
            <p>
 Si enim haec ratio in Deo erat, non in creatura;
nondum ergo erat condita: quomodo ergo dictum
est, <hi>Fecit Deus hominem ad imaginem Dei <note>(Gen. I, 26,
27)</note>
            </hi>? Si autem jam in creatura erat, hoc est, in iis
quae simul omnia creaverat Deus, in qua creatura
erat? utrum spirituali, an corporali? Si spirituali,
agebatne aliquid in corporibus mundi, seu coelestibus,
seu terrestribus? An in ea erat haec vacans antequam
homo in sua natura propria conderetur, sicut
in ipso homine jam propriam ducente vitam latenter
otioseque inest ratio generandi, quae non operatur,
nisi per concubitum atque conceptum? An et illa natura
creaturae spiritualis, in qua latente erat haec
ratio, nihil agebat sui operis? Et utquid creata erat?
An ut contineret rationem futurae animae humanae,
vel futurarum animarum, tanquam in seipsis esse non
possent, sed in aliqua creatura propria vita jam vivente,
sicut generandi ratio non potest esse nisi in
aliquibus jam existentibus perfectisque naturis? Parens
ergo animae instituta est aliqua creatura spiritualis,
in qua sit ratio futurae animae, quae non inde
existat, nisi cum eam Deus homini inspirandam facit.
Neque enim et ex homine fetum vel seminis vel ipsius
jam prolis creat et format nisi Deus, per Sapientiam
attingentem ubique propter suam munditiam, ita ut
nihil inquinatum in eam incurrat <note>(Sap. VII, 24 et 25)</note>,
dum pertendit a fine usque ad finem fortiter, et disponit
omnia suaviter <note>(Id. VIII, 1)</note>. Sed nescio quemadmodum
possit intelligi, ad hoc tantum creatam
nescio quam creaturam spiritualem, quae in Dei conditionibus
per illos sex dies factis non commemoraretur,
cum Deus hominem sexto die fecisse dictus est,
quem nondum in propria natura fecerat, sed adhuc
ratione causali in illa creatura quae commemorata non
est. Magis enim debuit ipsa commemorari, quae sic
consummata erat, ut non adhuc esset secundum suae
causae praecedentem rationem facienda.
</p>
          </div3>
        </div2>

<div2>
          <head>CAPUT XXIII.-- <hi>An illa causalis ratio animae fuerit inserta in angelica natura.</hi> </head>
<div3>
            <head>34.</head>
            <p>
 An forte in illius diei natura, quem primitus
<pb n="0368"/>condidit, si spiritus intellectualis dies ille recte accipitur,
hanc faciendae animae causalem rationem Deus
inseruit, cum sexto die fecit hominem ad imaginem
suam; causam scilicet rationemque praefigens secundum
quam eum post illos septem dies faceret; ut videlicet
corporis ejus causalem rationem in natura
terrae, animae autem in natura illius diei creasse credatur?
Sed quid aliud dicitur, cum hoc dicitur, nisi
angelicum spiritum quasi parentem esse animae humanae,
si sic in illo inest animae humanae creandae praecondita
ratio, sicut in homine futurae prolis suae: ut
corporum quidem humanorum parentes homines sint,
animarum autem Angeli, creator vero et animarum
et corporum Deus sed corporum ex hominibus, animarum
ex Angelis; aut prioris corporis ex terra, et
prioris animae ex angelica natura, ubi rationes eorum
causales praefixerat, quando primitus fecit hominem
in iis quae simul omnia creavit; deinceps vero jam
homines ex hominibus, corpus ex corpore, animam
ex anima? Durum est hoc, Angeli aut Angelorum filiam
dicere esse animam: sed multo durius, coeli
corporei; quanto magis ergo, maris et terrae? Multo
minus igitur in aliqua corporali creatura, causalis
animae ratio praecondita est, cum faceret Deus hominem
ad imaginem suam, antequam eum suo tempore
de limo formatum flatu animaret, si absurde creditur
animam causaliter in natura angelica condidisse.
</p>
          </div3>
        </div2>

<div2>
          <head>CAPUT XXIV.-- <hi>Anima an creata sit priusquam corpori inserta.</hi> </head>
<div3>
            <head>35.</head>
            <p>
 Illud ergo videamus, utrum forsitan verum esse
possit, quod certe humanae opinioni tolerabilius mihi
videtur, Deum in illis primis operibus quae simul
omnia creavit, animam etiam humanam creasse,
quam suo tempore membris ex limo formati corporis
inspiraret, cujus corporis in illis simul conditis rebus
rationem creasset causaliter, secundum quam fieret,
cum faciendum esset, corpus humanum. Nam neque
illud quod dictum est, <hi>ad imaginem suam,</hi> nisi in
anima; neque illud quod dictum est, <hi>masculum et feminam,</hi> 
nisi in corpore recte intelligimus. Credatur
ergo, si nulla Scripturarum auctoritas seu veritatis
ratio contradicit, hominem ita factum sexto die, ut
corporis quidem humani ratio causalis in elementis
mundi; anima vero jam ipsa crearetur, sicut primitus
conditus est dies, et creata lateret in operibus
Dei, donec eam suo tempore sufflando, hoc est inspirando,
formato ex limo corpori insereret.
</p>
          </div3>
        </div2>

<div2>
          <head>CAPUT XXV.-- <hi>Anima si extra corpus existebat, an suopte nutu ad corpus venerit.</hi> </head>
<div3>
            <head>36.</head>
            <p>
 Sed hic rursus non spernenda oritur quaestio.
Si enim jam facta erat anima, et latebat, ubi ei posset
esse melius quam ibi? Quid ergo fuit causae ut
anima innocenter vivens insereretur vitae hujus carnis,
in qua peccando, ipsum qui eam creavit offenderet;
unde eam merito sequeretur laboris aerumna
<pb n="0369"/>
damnationisque cruciatus? An illud dicendum est,
quod ad corpus administrandum voluntate propria
fuerit inclinata, in qua vita corporis, quoniam et juste
et inique vivi potest, quod eligeret hoc haberet, vel
praemium de justitia, vel de iniquitate supplicium, ut
nec illi apostolicae sententiae sit contrarium, qua dicit
nondum natos nihil egisse boni seu mali <note>(Rom. IX,
11)</note>? Illa quippe inclinatio voluntatis ad corpus, nondum
est actio vel justitiae vel iniquitatis, de qua ratio
reddenda est in judicio Dei, recepturo unoquoque secundum
ea quae per corpus gessit, sive bonum, sive
malum <note>(II Cor. V, 10)</note>. Cur ergo non jam et illud
credatur, quod Dei nutu ad corpus venerit; ubi si vellet
secundum praeceptum ejus agere, mercedem acciperet
vitae aeternae, atque Angelorum societatis: si
autem contemneret, poenas justissimas lueret, sive
laboris diuturni, sive ignis aeterni? An quia hoc
ipsum, Deo volenti obtemperasse, jam utique actio
bona est, et erit contrarium nondum natos nihil egisse
vel boni vel mali?
</p>
          </div3>
        </div2>

<div2>
          <head>CAPUT XXVI.-- <hi>Anima si proprio nutu corpori inserta, non fuit praescia futuri. Liberum arbitrium.</hi> </head>
<div3>
            <head>37.</head>
            <p>
 Quae si ita sunt, fatebimur etiam non in eo rerum
genere animam primitus creatam, ut esset praescia
futuri operis sui, vel justi, vel iniqui. Nimis
quippe incredibile est eam potuisse propria voluntate
inclinari ad corporis vitam, si se ita in quibusdam
peccaturam praesciret, ut juste supplicio perpetuo puniretur.
Juste sane Creator landatur in omnibus quae
fecit omnia bona valde. Neque enim ex iis tantum
laudandus est, quibus praescientiam dedit; cum recte
laudetur etiam quia pecora creavit, quibus est natura
humana praestantior etiam in ipsis peccantibus. Natura
quippe hominis ex Deo est, non iniquitas, qua
se ipse involvit male utendo libero arbitrio: quod
tamen si non haberet, in natura rerum minus excelleret.
Cogitandus quippe est homo juste vivens etiam
non praescius futurorum, et ibi videndum est, excellentia
voluntatis bonae quam non impediatur ad recte vivendum
et Deo placendum, quod ignarus futuri vivit
ex fide. Hujusmodi ergo creaturam quisquis esse nollet
in rebus, contradicit Dei bonitati. Quisquis autem
poenas eam non vult luere pro peccatis, inimicus est
aequitati.
</p>
          </div3>
        </div2>

<div2>
          <head>CAPUT XXVII.-- <hi>Animam naturali appetitu ferri in corpus.</hi> </head>
<div3>
            <head>38.</head>
            <p>
 Sed si ad hoc fit anima, ut mittatur in corpus,
quaeri potest utrum, si noluerit, compellatur. Sed
melius creditur hoc naturaliter velle, id est, in ea natura
creari ut velit, sicut naturale nobis est velle
vivere: male autem vivere jam non est naturae,
sed perversae voluntatis, quam juste poena consequitur.</p>
          </div3>
<div3>
            <head>39.</head>
            <p>
 Frustra ergo jam quaeritur ex qua veluti materie
facta sit anima, si recte intelligi potest in primis
illis operibus facta, cum factus est dies. Sicut enim
illa quae non erant, facta sunt, sic et haec inter illa.
Quod si et materies aliqua formabilis fuit, et corporalis
<pb n="0370"/>
et spiritualis, non tamen et ipsa instituta nisi a
Deo, ex quo sunt omnia, quae quidem formationem
suam non tempore, sed origine praecederet, sicut vox
cantum; quid nisi de materia spirituali facta anima
congruentius creditur?
</p>
          </div3>
        </div2>

<div2>
          <head>CAPUT XXVIII.-- <hi>Difficultates, cum dicitur animam Adae non prius creatam quam ejus corpori inspiratam fuisse.</hi> </head>
<div3>
            <head>40.</head>
            <p>
 Si autem aliquis non vult eam existimare factam,
nisi cum jam formato corpori est inspirata,
videat quid respondeat, cum quaeritur unde facta sit.
Aut enim ex nihilo dicturus est Deum aliquid fecisse
vel facere post illam consummationem operum suorum;
et debet intueri quomodo explicet sexto die
factum hominem ad imaginem Dei (quod nisi secundum
animam recte intelligi non potest), id est, in qua
natura causalis ratio facta fuerit ejus rei quae nondum
fuit: aut non de nihilo, sed de aliquo jam existente
factam dicet animam; et laborabit inquirendo
quaenam illa natura sit, an corporalis, an spiritualis,
secundum eas quaestiones quas superius versavimus;
manente illa quoque molestia, ut adhuc quaeratur in
qua substantia creaturarum in sex diebus primitus
conditarum, causalem illam rationem fecerit animae,
quam nondum de nihilo, vel de aliquo fecerat.</p>
          </div3>
<div3>
            <head>41.</head>
            <p>
 Quam si eo modo devitare voluerit, ut dicat,
sexto die etiam de limo factum esse hominem, sed
hoc recapitulando postea commemoratum; videat de
muliere quid dicat, quia <hi>masculum et feminam,</hi> dixit, <hi>fecit eos, et benedixit eos 
 <note>(Gen. I, 27, 28)</note>
            </hi>. Quod si et
ipsam eo die factam esse de viri osse responderit, attendat
quomodo asserat sexto die facta volatilia, quae
adducta sunt ad Adam, cum Scriptura omne genus volatilium
quinto die creatum ex aquis insinuet; item
sexto die ligna etiam quae in paradiso plantata sunt,
cum eadem Scriptura hoc creaturae genus tertio dici
tribuerit. Ipsa etiam verba consideret quid sit, <hi>Ejecit
adhuc de terra omne lignum pulchrum ad aspectum, et
bonum ad escam;</hi> tanquam illa quae tertio die terra ejecerat,
non erant pulchra ad aspectum et bona ad escam,
cum in his essent operibus quae fecit Deus omnia bona
valde: quid sit etiam, <hi>Finxit Deus adhuc de terra
omnes bestias agri, et omnia volatilia coeli <note>(Id. II, 19)</note>
            </hi>;
tanquam illa non fuerint omnia, quae primo producta
erant, vel potius nulla ante producta erant. Neque
enim dictum est, <hi>Et finxit Deus adhuc de terra</hi> caeteras
bestias agri, et caetera volatilia coeli, quasi quae minus
vel terra sexto, vel aqua quinto die produxerit; sed, <hi>omnes bestias,</hi> 
 inquit, <hi>et omnia volatilia.</hi> Necnon et illud
cogitet, quemadmodum Deus et sex diebus fecerit
omnia; primo, ipsum diem; secundo, firmamentum;
tertio, speciem maris et terrae, atque ex terra
herbam et ligna; quarto, luminaria et sidera; quinto,
aquarum animalia; sexto, terrae; et postea dicatur, <hi>Cum factus est dies, fecit Deus coelum et terram, et omne
viride agri:</hi> 
 quandoquidem cum factus est dies, non
fecit nisi ipsum diem. Quomodo etiam omne viride
agri fecerit antequam esset super terram, et fenum
<pb n="0371"/>
omne antequam exoriretur <note>(Gen. II, 4, 5)</note>. Tunc enim
factum cum exortum est, non antequam exoriretur,
quis non diceret, nisi Scripturae verba revocarent?
Meminerit etiam scriptum esse, <hi>Qui vivit in aeternum,
creavit omnia simul <note>(Eccli. XVIII, 1)</note>
            </hi>; et videat quemadmodum
simul creata dici possint, quorum creatio spatiis
temporalibus distat, non horarum tantum, sed
etiam dierum. Curet quoque ostendere quomodo
utrumque sit verum, quod contrarium videri potest,
et Deum in die septimo ob omnibus operibus suis requievisse,
quod Geneseos liber dicit <note>(Gen. II, 2)</note>, et
usque nunc eum operari, quod Dominus dicit <note>(Joan.
V, 17)</note>. Respiciat etiam quae dicta sunt consummata,
quomodo eadem dicta sint inchoata.</p>
          </div3>
<div3>
            <head>42.</head>
            <p>
 His enim omnibus divinae Scripturae testimoniis,
quam esse veracem nemo dubitat nisi infidelis
aut impius, ad illam sententiam ducti sumus, ut diceremus
Deum ab exordio saeculi primum simul
omnia creavisse, quaedam conditis jam ipsis naturis,
quaedam praeconditis causis; sicut non solum praesentia,
verum etiam futura fecit omnipotens, et ab eis
factis requievit, ut eorum deinceps administratione
atque regimine crearet etiam ordines temporum et
temporalium: qui et consummaverat ea propter
omnium generum terminationem, et inchoaverat
propter saeculorum propagationem, ut propter consummata
<pb n="0372"/>
requiesceret, et propter inchoata usque
nunc operetur. Sed si possunt haec melius intelligi,
non solum non resisto, verum etiam faveo.</p>
          </div3>
<div3>
            <head>43.</head>
            <p>
 Nunc tamen de anima, quam Deus inspiravit
homini sufflando in ejus faciem, nihil confirmo, nisi
quia ex Deo sic est, ut non sit substantia Dei; et sit
incorporea, id est, non sit corpus, sed spiritus;
non de substantia Dei genitus, nec de substantia Dei
procedens, sed factus a Deo; nec ita factus ut in ejus
naturam natura ulla corporis vel irrationalis animae
verteretur; ac per hoc, de nihilo: et quod sit immortalis
secundum quemdam vitae modum, quem
nullo modo potest amittere; secundum quamdam
vero mutabilitatem, qua potest vel deterior vel melior
fieri, non immerito etiam mortalis possit intelligi;
quoniam veram immortalitatem solus ille habet,
de quo proprie dictum est, <hi>Qui solus habet immortalitatem <note>(I Tim. VI, 16)</note>
            </hi>.
Caetera quae in hoc libro disceptando
locutus sum, ad hoc valeant legenti, ut aut
noverit quemadmodum sine affirmandi temeritate quaerenda
sint quae non aperte Scriptura loquitur; aut, si
ei quaerendi modus iste non placet, quemadmodum
ipse quaesiverim sciat, ut si me potest docere non abnuat,
si autem non potest, a quo ambo discamus mecum
requirat.
</p>
          </div3>
        </div2>
      </div1>

<div1>
        <head> <hi>LIBER OCTAVUS.</hi> De eo quod legitur Gen. 2, vers. 8: <hi>Et plantavit Deus paradisum in Eden,</hi> etc., usque ad illud, vers. 17: <hi>De ligno autem cognoscendi bonum et malum non manducabitis de illo,</hi> etc.</head>
<div2>
          <head>CAPUT PRIMUM.-- <hi>Paradisus in Eden plantatus et proprie et figurate accipiendus.</hi> </head>
<div3>
            <head>1.</head>
            <p>
 <hi>Et plantavit Deus paradisum in Eden ad orientem,
<pb n="0371"/>et posuit ibi hominem quem finxit.</hi> Non ignoro de paradiso
multos multa dixisse; tres tamen de hac re quasi
generales sunt sententiae. Una eorum qui tantummodo
corporaliter paradisum intelligi volunt: alia
eorum qui spiritualiter tantum; tertia eorum qui utroque
modo paradisum accipiunt; alias corporaliter, alias
autem spiritualiter. Breviter ergo ut dicam, tertiam
mihi fateor placere sententiam. Secundum hanc suscepi
nunc loqui de paradiso, quod Dominus donare dignabitur,
ut homo factus e limo, quod utique corpus
humanum est, in paradiso corporali collocatus intelligatur:
ut quemadmodum ipse Adam, etsi aliquid
aliud significat secundum id quod eum formam futuri
dixit esse Apostolus <note>(Rom. V, 14)</note>, homo tamen in natura
propria expressus accipitur, qui vixit certo numero
annorum, et propagata numerosa prole mortuus est,
sicut moriuntur caeteri homines, etsi non sicut caeteri
ex parentibus natus, sed sicut primitus oportebat ex
terra factus est; ita et paradisus, in quo eum collocavit
Deus, nihil aliud quam locus quidam intelligatur,
terra scilicet ubi habitaret homo terrenus.
<pb n="0372"/>
</p>
          </div3>
<div3>
            <head>2. </head>
            <p>
Narratio quippe in his libris non genere locutionis
figuratarum rerum est, sicut in Cantico canticorum,
sed omnino gestarum, sicut in Regnorum libris
et hujuscemodi caeteris. Sed quia illic ea dicuntur quae
vitae humanae usus notissimus habet, non difficile,
imo promptissime primitus accipiuntur ad litteram,
ut deinde ex illis quid etiam futurorum res ipsae gestae
significaverint, exsculpatur: hic autem quia ea dicuntur
quae usitatum naturae cursum intuentibus non
occurrant, nolunt ea quidam proprie, sed figurate dicta
intelligi; atque ex illo loco volunt incipere historiam,
id est, rerum proprie gestarum narrationem, ex quo
dimissi de paradiso Adam et Eva convenerunt atque
genuerunt. Quasi vero usitatum nobis sit, vel quod tot
annos vixerunt, vel quod Enoch translatus est, vel
quod et grandaeva et sterilis peperit, et caetera
hujusmodi.</p>
          </div3>
<div3>
            <head>3.</head>
            <p>
 Sed alia est, inquiunt, narratio factorum mirabilium,
alia institutarum creaturarum. Illic enim ea
ipsa insolita ostendunt alios esse tanquam naturales
modos rerum, alios miraculorum, quae magnalia nominantur;
hic autem ipsa insinuatur institutio naturarum.
Quibus respondetur, Sed ideo insolita et ipsa,
quia prima. Nam quid tam sine exemplo, et sine pari
<pb n="0373"/>
facto in rerum mundanarum constitutione quam mundus?
Num ideo credendum non est Deum fecisse mundum,
quia jam non facit mundos; aut non fecisse solem,
quia jam non facit soles? Et hoc quidem non
de paradiso, sed de ipso homine permotis debuit responderi:
nunc vero cum ipsum sic credant a Deo
factum, sicut alius nullus factus est; cur paradisum
nolunt ita factum credere, quemadmodum nunc vident
silvas fieri?</p>
          </div3>
<div3>
            <head>4.</head>
            <p>
 Ad eos quippe loquor, qui auctoritatem harum
Litterarum sequuntur: eorum enim quidam non proprie,
sed figurate paradisum intelligi volunt. Nam qui
omnino adversantur his litteris, alias cum eis atque
aliter egimus <note>( <hi>Lib. de Gen. cont. Manich.</hi> )</note>: quanquam
et haec in hoc ipso opere nostro, quantum valemus,
ita defendamus ad litteram, ut qui non rationabiliter
moti, propter animum pervicacem vel hebetem, credere
ista detrectant, nullam tamen inveniant rationem
unde falsa esse convincant. Verum isti nostri qui
fidem habent his divinis Libris, et nolunt paradisum
ad proprietatem litterae intelligi, locum scilicet amoenissimum
fructuosis nemoribus opacatum, eumdemque
magnum et magno fonte fecundum, cum videant
nulla humana opera tot ac tanta vireta silvescere occulto
opere Dei; miror quemadmodum credunt ipsum
hominem ita factum, quemadmodum nunquam viderunt.
Aut si et ipse figurate intelligendus est, quis genuit
Cain, et Abel, et Seth? An et ipsi figurate tantum
fuerunt, non etiam homines ex hominibus nati?
De proximo ergo attendant istam praesumptionem quo
tendat, et conentur nobiscum cuncta primitus quae
gesta narrantur in expressionem proprietatis accipere.
Quis enim eis postea non faveat intelligentibus
quid ista etiam figurata significatione commoneant,
sive ipsarum spiritualium naturarum vel affectionum,
sive rerum etiam futurarum? Sane si nullo modo possent
salva fide veritatis ea, quae corporaliter hic nominata
sunt, corporaliter etiam accipi, quid aliud
remaneret, nisi ut ea potius figurate dicta intelligeremus,
quam Scripturam sanctam impie culparemus?
Porro autem si non solum non impediunt, verum
etiam solidius asserunt divini eloquii narrationem haec
etiam corporaliter intellecta; nemo erit, ut opinor,
tam infideliter pertinax, qui cum ea secundum regulam
fidei exposita proprie viderit, malit in pristina
remanere sententia, si forte illi visa fuerant, nonnisi
figurate posse accipi.
</p>
          </div3>
        </div2>

<div2>
          <head>CAPUT II.-- <hi>Genesim alias contra Manichaeos cur secundum allegoriam exposuerit.</hi> </head>
<div3>
            <head>5.</head>
            <p>
 Nam et ego contra Manichaeos, qui has litteras
Veteris Testamenti non aliter quam oportet accipiendo
errant, sed omnino non accipiendo et detestando
blasphemant, duos conscripsi libros recenti tempore
conversionis meae; cito volens eorum vel confutare deliramenta,
vel erigere intentionem ad quaerendam in
Litteris quas oderunt, christianam et evangelicam
fidem. Et quia non mihi tunc occurrebant omnia quemadmodum
proprie possent accipi, magisque non posse
<pb n="0374"/>
accipi videbantur, aut vix posse aut difficile; ne retardarer,
quid figurate significarent ea quae ad litteram
non potui invenire, quanta valui brevitate et
perspicuitate explicavi, ne vel multa lectione vel
disputationis obscuritate deterriti, in manus ea sumere
non curarent. Memor tamen quid maxime voluerim
nec potuerim, ut non figurate sed proprie primitus
cuncta intelligerentur, nec omnino desperans
etiam sic posse intelligi, idipsum in prima parte secundi
libri ita posui. <hi>Sane,</hi> inquam, <hi>quisquis voluerit
omnia quae dicta sunt, secundum litteram accipere, id
est, non aliter intelligere quam littera sonat, et potest evitare
blasphemias, et omnia congruentia fidei catholicae
praedicare; non solum ei non est invidendum, sed praecipuus
multumque laudabilis intellector habendus est. Si
autem nullus exitus datur, ut pie et digne Deo quae scripta
sunt intelligantur, nisi figurate atque in aenigmatibus
proposita ista credamus; habentes auctoritatem apostolicam,
a quibus tam multa de libris Veteris Testamenti
solvuntur aenigmata, modum quem intendimus teneamus,
adjuvante illo qui nos petere, quaerere et pulsare adhortatur <note>(Matth. VII, 7)</note>
            </hi>:
 <hi>ut omnes istas figuras rerum secundum
catholicam fidem, sive quae ad historiam, sive
quae ad prophetiam pertinent, explicemus; non praejudicantes
meliori diligentiorique tractatui, sive per nos,
sive per alios, quibus Dominus revelare dignatur <note>(De
Gen. contra Manich. lib. 2, cap. 2)</note>
            </hi>. Haec tunc dixi.
Nunc autem quia voluit Dominus ut ea diligentius intuens
atque considerans, non frustra, quantum opinor,
existimarem etiam per me posse secundum propriam,
non secundum allegoricam locutionem haec
scripta esse monstrari, sicut ea quae superius valuimus
ostendere, sic etiam quae sequuntur de paradiso
perscrutemur.
</p>
          </div3>
        </div2>

<div2>
          <head>CAPUT III.-- <hi>De vers. 8 et 9, ubi rursus de creatione ligni.</hi> </head>
<div3>
            <head>6.</head>
            <p>
 <hi>Plantavit</hi> ergo <hi>Deus paradisum</hi> in deliciis (hoc
est enim <hi>in Eden) ad orientem, et posuit ibi hominem
quem finxerat.</hi> Sic enim scriptum est, quia sic factum
est. Deinde recapitulat, ut hoc ipsum quod breviter
posuit, ostendat quemadmodum factum sit; hoc est,
quemadmodum paradisum Deus plantaverit, et illic
hominem, quem finxerat, constituerit. Sic enim sequitur: <hi>Et ejecit adhuc Deus de terra omne lignum pulchrum
ad aspectum, et bonum ad escam.</hi> 
 Non dixit, Et
ejecit de terra Deus aliud lignum vel caeterum lignum;
sed, <hi>Ejecit,</hi> inquit, <hi>adhuc de terra omne lignum pulchrum
ad aspectum, et bonum ad escam.</hi> Jam ergo
tunc produxerat terra omne lignum et pulchrum ad
aspectum, et bonum ad escam, hoc est tertio die:
nam sexto die dixerat, <hi>Ecce dedi vobis omne pabulum
seminale, seminans semen, quod est super omnem terram;
et omne lignum fructiferum, quod habet in se fructum
seminis seminalis, quod erit vobis ad escam <note>(Gen.
I, 29)</note>
            </hi>. Num ergo aliud eis tunc dedit, aliud nunc dare
voluit? Non opinor: sed cum ex his generibus sint
ista ligna instituta in paradiso, quae jam terra tertio
die produxerat, adhuc ea produxit in tempore suo:
quia tunc scilicet, quod scriptum est, ea produxisse
<pb n="0375"/>
terram, causaliter factum erat in terra; hoc est, quia
tunc ea producendi virtutem latenter acceperat, qua
virtute fit ut etiam nunc talia terra progignat in manifesto
atque in tempore suo.</p>
          </div3>
<div3>
            <head>7.</head>
            <p>
 Verba ergo Dei sexto die dicentis, <hi>Ecce dedi vobis
omne pabulum seminale seminans semen, quod est
super omnem terram,</hi> et caetera, non sonabili vel temporali
voce prolata verba sunt, sed sicut in ejus Verbo
est creandi potentia. Dici autem hominibus, quid sine
temporalibus sonis Deus dixerit, nonnisi per temporales
sonos potuit. Futurum enim erat ut homo jam
de limo formatus, et flatu ejus animatus, et quidquid
ex illo humani generis exstitisset, uteretur eis ad
escam, quae super terram exortura erant ex illa virtute
generandi, quam terra jam acceperat. Cujus futuri
causales rationes in creatura condens, tanquam
jam exstitisset, loquebatur interna atque intima veritate,
quam nec oculus vidit, nec auris audivit, sed
Spiritus ejus scribenti utique revelavit.
</p>
          </div3>
        </div2>

<div2>
          <head>CAPUT IV.-- <hi>De altera parte vers. 9, lignum vitae et vere creatum esse, et sapientiam figurasse.</hi> </head>
<div3>
            <head>8.</head>
            <p>
 Illud plane quod sequitur, <hi>Et lignum vitae in
medio paradisi, et lignum scientiae dignoscendi bonum
et malum,</hi> diligentius considerandum est, ne cogat
in allegoriam, ut non ista ligna fuerint, sed aliud
aliquid nomine ligni significent. Dictum est enim
de sapientia: <hi>Lignum vitae est omnibus amplectentibus
eam <note>(Prov. III, 18)</note>
            </hi>. Verumtamen cum sit Jerusalem
aeterna in coelis, etiam in terra civitas qua
illa significaretur, condita est; et Sara et Agar quamvis
duo Testamenta significarent, erant tamen quaedam
etiam mulieres duae <note>(Galat. IV, 24-26)</note>; et cum
Christus per ligni passionem fluento spirituali nos
irriget, erat tamen et petra, quae aquam sitienti populo
ligno percussa manavit, de qua diceretur, <hi>Petra
autem erat Christus <note>(I Cor. X, 4)</note>
            </hi>. Aliud quam erant
illa omnia significaverunt, sed tamen etiam ipsa corporaliter
fuerunt. Et quando a narrante commemorata
sunt, non erat illa figurata locutio, sed earum
rerum expressa narratio, quarum erat figurata praecessio.
Erat ergo et lignum vitae, quemadmodum petra
Christus: nec sine mysteriis rerum spiritualium
corporaliter praesentatis voluit hominem Deus in paradiso
vivere. Erat ei ergo in lignis caeteris alimentum,
in illo autem sacramentum; quid significans, nisi sapientiam,
de qua dictum est, <hi>Lignum vitae est amplectentibus
eam:</hi> quemadmodum de Christo diceretur,
Petra manans est sitientibus eam? Recte quippe appellatur
quod ad eum significandum praecessit. Ipse
est ovis quae immolatur in Pascha; tamen et illud non
tantum dicendo figurabatur, sed etiam faciendo. Neque
enim ovis illa non erat ovis; plane ovis erat, et
occidebatur, et manducabatur <note>(Exod. XII, 3-11)</note>: et
tamen eo vero facto, aliud etiam quiddam figurabatur.
Non sicut ille vitulus saginatus, qui minori filio revertenti
in epulas caesus est <note>(Luc. XV, 23)</note>. Ibi quippe
ipsa narratio figurarum est, non rerum figurata significatio
gestarum. Non enim hoc evangelista, sed
Dominus ipse narravit: evangelista vero hoc Dominum
<pb n="0376"/>
narrasse narravit. Proinde quod narravit evangelista,
etiam factum est; Dominum scilicet talia locutum
fuisse: ipsius autem Domini narratio parabola
fuit, de qua nunquam exigitur ut etiam ad litteram
facta monstrentur, quae sermone proferuntur. Christus
est et lapis unctus a Jacob <note>(Gen. XXVIII, 18)</note>, et
lapis reprobatus ab aedificantibus, qui factus est in
caput anguli <note>(Psal. CXVII, 22)</note>: sed illud etiam in rebus
gestis factum est, hoc autem tantum in figuris
praedictum. Illud quippe scripsit narrator rerum praeteritarum,
hoc praenuntiator tantummodo futurarum.
</p>
          </div3>
        </div2>

<div2>
          <head>CAPUT V.-- <hi>De eodem ligno vitae, ipsum et figuram et nihilominus rem veram fuisse.</hi> </head>
<div3>
            <head>9.</head>
            <p>
 Sic et Sapientia, idem ipse Christus, lignum vitae est
in paradiso spirituali, quo misit de cruce latronem <note>(Luc.
XXIII, 43)</note>: creatum est autem, quod eam significaret,
lignum vitae etiam in paradiso corporali; quia hoc illa
Scriptura dixit, quae res suis temporibus gestas narrans,
et hominem corporaliter factum, et in corpore viventem
ibi constitutum esse narravit. Aut si quisquam
putat animas, cum a corpore excesserint, locis corporaliter
visibilibus contineri, cum sint sine corpore,
asserat sententiam suam: non deerunt qui sic faveant,
ut illum etiam divitem sitientem in loco utique corporali
fuisse contendant, ipsamque animam omnino
esse corpoream, propter arentem linguam et stillam
aquae de Lazari digito concupitam <note>(Id. XVI, 24)</note>, pronuntiare
non dubitent, cum quibus ego de tam magna
quaestione nulla temeritate confligo. Melius est enim
dubitare de occultis, quam litigare de incertis. Illum
quippe divitem in ardore poenarum et illum pauperem
in refrigerio gaudiorum intelligendos esse non
dubito. Sed quomodo intelligenda sit illa flamma inferni,
ille sinus Abrahae, illa lingua divitis, ille digitus
pauperis, illa sitis tormenti, illa stilla refrigerii, vix
fortasse a mansuete quaerentibus, a contentiose autem
certantibus nunquam invenitur. Cito sane respondendum
est, ne nos profunda ista quaestio, et multis
sermonibus indigens tardet, Si corporalibus locis animae
continentur, etiam exutae corporibus; potuit ille
latro in eum introduci paradisum, ubi fuerat corpus
primi hominis; ut aptiore Scripturarum loco, si ulla
necessitas flagitaverit, etiam de hac re quid vel quaeramus
vel arbitremur, utcumque promamus.</p>
          </div3>
<div3>
            <head>10.</head>
            <p>
 Nunc vero, quod sapientia non sit corpus, et ideo
nec lignum, nec dubito, nec dubitari a quoquam puto:
potuisse autem per lignum, id est, per corpoream creaturam,
tanquam sacramento quodam significari sapientiam
in paradiso corporali, ille credendum non
existimat, qui vel tam multa in Scripturis rerum spiritualium
corporalia sacramenta non videt, vel hominem
primum cum ejusmodi aliquo sacramento vivere
non debuisse contendit; cum Apostolus dicat etiam
hoc quod de muliere dixit, quam ei factam esse de
latere credimus, <hi>Propter hoc relinquet homo patrem et
matrem, et adhaerebit uxori suae; et erunt duo in carne
una <note>(Gen. II, 24)</note>
            </hi>; <hi>sacramentum magnum</hi> esse <hi>in Christo
et in Ecclesia <note>(Ephes. V, 31, 32)</note>
            </hi>. Mirum est autem,
<pb n="0377"/>
et vix ferendum, quemadmodum velint homines paradisum
figurate dictum, et nolint etiam figurate factum.
Quod si concedunt sicut de Agar et Sara, sicut
de Ismael et Isaac, haec quoque et facta, et tamen
etiam figurata; cur non admittant etiam lignum vitae,
et vere aliquod lignum fuisse, et tamen sapientiam
figurasse, non video.</p>
          </div3>
<div3>
            <head>11.</head>
            <p>
 Illud quoque addo, quanquam corporalem cibum,
talem tamen illam arborem praestitisse, quo corpus
hominis sanitate stabili firmaretur, non sicut ex alio
cibo, sed nonnulla inspiratione salubritatis occulta.
Profecto enim licet usitatus panis, aliquid tamen amplius
habuit, cujus una collyride hominem Deus ab
indigentia famis dierum quadraginta spatio vindicavit <note>(III Reg. XIX, 8)</note>.
An forte credere dubitabimus,
per alicujus arboris cibum, cujusdam altioris significationis
gratia, homini Deum praestitisse ne corpus
ejus vel infirmitate vel aetate in deterius mutaretur,
aut in occasum etiam laberetur; qui ipsi cibo humano
praestitit tam mirabilem statum, ut in fictilibus vasculis
farina et oleum deficientes reficeret, nec deficeret <note>(Id. XVII, 16)</note>?
Jam hic de genere contentiosorum
quisquam existat, et dicat Deum in terris nostris
miracula talia facere debuisse, in paradiso autem non
debuisse: quasi vero non vel de pulvere hominem,
vel de latere viri mulierem, majus ibi miraculum fecit,
quam quod hic mortuos suscitavit.
</p>
          </div3>
        </div2>

<div2>
          <head>CAPUT VI.-- <hi>Lignum scientiae boni et mali arbor vera et innoxia. Obedientia. Inobedientia.</hi> </head>
<div3>
            <head>12.</head>
            <p>
 Sequitur ut videamus de ligno scientiae dignoscendi
bonum et malum. Prorsus et hoc lignum erat
visibile ac corporale, sicut arbores caeterae. Quod ergo
lignum esset, non est dubitandum; sed cur hoc nomen
acceperit, requirendum. Mihi autem etiam atque
etiam consideranti dici non potest quantum placeat
illa sententia, non fuisse illam arborem cibo noxiam;
neque enim qui fecerat omnia bona valde <note>(Gen. I,
31)</note>, in paradiso instituerat aliquid mali: sed malum
fuisse homini transgressionem praecepti. Oportebat
autem ut homo sub Domino Deo positus alicunde prohiberetur,
ut ei promerendi Dominum suum virtus
esset ipsa obedientia, quam possum verissime dicere
solam esse virtutem omni creaturae rationali agenti
sub Dei potestate; primumque esse et maximum vitium
tumoris ad ruinam sua potestate velle uti, cujus
vitii nomen est inobedientia. Non esset ergo unde se
homo Dominum habere cogitaret atque sentiret, nisi
aliquid ei juberetur. Arbor itaque illa non erat mala,
sed appellata est scientiae dignoscendi bonum et malum,
quia si post prohibitionem ex illa homo ederet,
in illa erat praecepti futura transgressio, in qua homo
per experimentum poenae disceret, quid interesset inter
obedientiae bonum, et inobedientiae malum. Proinde
et hoc non in figura dictum, sed quoddam vere
lignum accipiendum est; cui non de fructu vel pomo
quod inde nasceretur, sed ex ipsa re nomen impositum
est, quae illo contra vetitum tacto fuerat secutura.
</p>
          </div3>
        </div2>

<div2>
          <head>CAPUT VII.-- <hi>De vers. 10, 11, 13 et 14; illic accipienda esse vera flumina. Tiberis prius Abula. Nilus, qui prius Geon. Ganges, qui prius Phison.</hi> </head>
<div3>
            <head>13.</head>
            <p>
 <hi>Flumen autem exiit de Eden, quod irrigabat paradisum,
<pb n="0378"/>et inde divisum est in quatuor partes. Ex his
uni nomen est Phison; hoc est quod circuit totam terram
Evilath, ubi est aurum: aurum autem terrae illius bonum,
et ibi est carbunculus, et lapis prasinus. Et nomen
flumini secundo Geon; hoc est quod circuit totam terram
Aethiopiae. Flumen autem tertium Tigris; hoc est quod
fluit contra Assyrios. Flumen autem quartum Euphrates.</hi> 
De his autem fluminibus quid amplius satagam confirmare
quod vera sint flumina, nec figurate dicta quae
non sint, quasi tantummodo aliquid nomina ipsa significent,
cum et regionibus per quas fluunt notissima
sint, et omnibus fere gentibus diffamata? Quinimo ex
his, quoniam constat ea prorsus esse (nam duobus
eorum nomina vetustas mutavit, sicut Tiberis dicitur
fluvius qui prius Albula vocabatur; Geon quippe ipse
est, qui nunc dicitur Nilus; Phison autem ille dicebatur,
quem nunc Gangen appellant; duo vero caetera,
Tigris et Euphrates, antiqua etiam nomina tenuerunt),
nos admoneri oportet caetera quoque primitus ad proprietatem
litterae accipere, non in eis figuratam locutionem
putare, sed res ipsas quae ita narrantur et esse,
et aliquid etiam figurare. Non quia non posset parabola
locutionis assumere aliquid de re quam non
proprie quoque esse constaret, sicut de illo Dominus
loquitur, qui descendebat ab Jerusalem in Jericho,
et incidit in latrones <note>(Luc. X, 30)</note>: quis enim non
sentiat et plane videat esse parabolam, locutionemque
illam totam esse figuratam? verum duae civitates quae
ibi nominatae sunt, hodieque in locis propriis demonstrantur.
Sed hoc modo acciperemus et quatuor haec
flumina, si caetera quae de paradiso narrantur, non
proprie sed figurate accipere ulla necessitas cogeret:
at nunc cum primitus proprie res ipsas intelligere ratio
nulla prohibeat, cur non potius auctoritatem Scripturae
simpliciter sequimur in narratione rerum gestarum,
res vere gestas prius intelligentes, tum demum
quidquid aliud significant perscrutantes?</p>
          </div3>
<div3>
            <head>14.</head>
            <p>
 An eo movebimur, quod de his fluminibus dicitur,
aliorum esse fontes notos, aliorum autem prorsus
incognitos, et ideo non posse accipi ad litteram,
quod ex uno paradisi flumine dividuntur? cum potius
credendum sit, quoniam locus ipse paradisi a cognitione
hominum est remotissimus, inde quatuor aquarum
partes dividi, sicut fidelissima Scriptura testatur;
sed ea flumina, quorum fontes noti esse dicuntur, alicubi
iisse sub terras, et post tractus prolixarum regionum
locis aliis erupisse, ubi tanquam in suis fontibus
nota esse perhibentur. Nam hoc solere nonnullas
aquas facere, quis ignorat? Sed ibi hoc scitur, ubi non
diu sub terris currunt. Exibat ergo flumen de Eden,
id est de loco deliciarum, et irrigabat paradisum, id
est ligna omnia pulchra atque fructuosa, quae omnem
terram regionis illius opacabant.
</p>
          </div3>
        </div2>

<div2>
          <head>CAPUT VIII.-- <hi>De vers. 15; an homo positus in paradiso ut agriculturae operam daret.</hi> </head>
<div3>
            <head>15.</head>
            <p>
 <hi>Et sumpsit Dominus Deus hominem quem fecit,
<pb n="0379"/>et posuit eum in paradiso, ut operaretur et custodiret.
Et praecepit Dominus Deus Adae, dicens: Ab omni ligno
quod est in paradiso esca edes</hi>; <hi>de ligno autem cognoscendi
bonum et malum, non manducabitis de illo. Quo
die autem ederitis ab eo, morte moriemini.</hi> Cum superius
breviter dixerit Deum plantasse paradisum, et
constituisse ibi hominem quem finxerat, recapitulavit
ut narraret quomodo sit paradisus constitutus. Nunc
ergo et illud recapitulando commemoravit quomodo
ibi Deus posuerit hominem quem fecit. Videamus itaque
quid sit quod dictum est, <hi>ut operaretur et custodiret.</hi> 
Quid <hi>operaretur,</hi> et quid <hi>custodiret?</hi> Numquid forte
agriculturam Dominus voluit operari primum hominem?
An non est credibile quod eum ante peccatum
damnaverit ad laborem? Ita sane arbitraremur, nisi
videremus cum tanta voluptate animi agricolari quosdam,
ut eis magna poena sit inde ad aliud avocari.
Quidquid ergo deliciarum habet agricultura, tunc utique
longe amplius erat, quando nihil accidebat adversi,
vel terra vel coelo. Non enim erat laboris afflictio,
sed exhilaratio voluntatis, cum ea quae Deus creaverat,
humani operis adjutorio laetius feraciusque provenirent;
unde Creator ipse uberius laudaretur, qui animae
in corpore animali constitutae rationem dedisset
operandi, ac facultatem, quantum animo volenti satis
esset, non quantum invitum indigentia corporis cogeret.</p>
          </div3>
<div3>
            <head>16.</head>
            <p>
 Quod enim majus mirabiliusque spectaculum
est, aut ubi magis cum rerum natura humana ratio
quodammodo loqui potest, quam cum positis seminibus,
plantatis surculis, translatis arbusculis, insitis
malleolis, tanquam interrogatur quaeque vis radicis et
germinis quid possit, quidve non possit; unde possit,
unde non possit; quid in ea valeat numerorum invisibilis
interiorque potentia, quid extrinsecus adhibita
diligentia: inque ipsa consideratione perspicere,
quia neque qui plantat est aliquid, neque qui rigat, sed
qui incrementum dat Deus <note>(I Cor. III, 7)</note>; quia et
illud operis quod accedit extrinsecus, per illum accedit,
quem nihilominus creavit, et quem regit atque ordinat
invisibiliter Deus?
</p>
          </div3>
        </div2>

<div2>
          <head>CAPUT IX.-- <hi>Agriculturae opus allegorice.</hi> </head>
<div3>
            <head>17.</head>
            <p>
 Hinc jam in ipsum mundum, velut in quamdam
magnam arborem rerum, oculus cogitationis attollitur;
atque in ipso quoque gemina operatio providentiae reperitur,
partim naturalis, partim voluntaria. Naturalis
quidem per occultam Dei administrationem, qua etiam
lignis et herbis dat incrementum; voluntaria vero,
per Angelorum opera et hominum. Secundum illam
primam coelestia superius ordinari, inferiusque terrestria;
luminaria sideraque fulgere, diei noctisque vices
agitari, aquis terram fundatam interlui atque circumlui,
aerem altius superfundi, arbusta et animalia concipi et
<pb n="0380"/>
nasci, crescere et senescerere, occidere, et quidquid
aliud in rebus interiore naturalique motu geritur. In
hac autem altera signa dari, doceri et disci, agros coli,
societates administrari, artes exerceri, et quaeque
alia sive in superna societate aguntur, sive in hac terrena
atque mortali, ita ut bonis consulatur et per nescientes
malos. Inque ipso homine eamdem geminam
providentiae vigere potentiam: primo erga corpus naturalem,
scilicet eo motu quo fit, quo crescit, quo senescit;
voluntariam vero, quo illi ad victum, tegumentum,
curationemque consulitur. Similiter erga animam
naturaliter agitur ut vivat, ut sentiat; voluntarie vero
ut discat, ut consentiat.</p>
          </div3>
<div3>
            <head>18.</head>
            <p>
 Sicut autem in arbore id agit agricultura forinsecus,
ut illud proficiat quod geritur intrinsecus;
sic in homine secundum corpus, ei quod intrinsecus
agit natura, servit extrinsecus medicina: itemque
secundum animam, ut natura beatificetur intrinsecus,
doctrina ministratur extrinsecus. Quod autem ad arborem
colendi negligentia, hoc ad corpus medendi
incuria, hoc ad animam discendi segnitia: et quod
ad arborem humor inutilis, hoc ad corpus victus exitiabilis,
hoc ad animam persuasio iniquitatis. Deus
itaque super omnia, qui condidit omnia, et regit
omnia, omnes naturas bonus creat, omnes voluntates
justus ordinat. Quid ergo abhorret a vero, si credamus
hominem ita in paradiso constitutum, ut operaretur
agriculturam, non labore servili, sed honesta
animi voluptate? Quid enim hoc opere innocentius
vacantibus, et quid plenius magna consideratione
prudentibus?
</p>
          </div3>
        </div2>

<div2>
          <head>CAPUT X.-- <hi>Quid sit,</hi> Ut operaretur et custodiret.</head>
<div3>
            <head>19.</head>
            <p>
 <hi>Ut custodiret</hi> autem, quid? An ipsum paradisum?
Contra quos? Nullus certe vicinus metuebatur
invasor, nullus limitis perturbator, nullus fur, nullus
aggressor. Quomodo ergo intellecturi sumus corporalem
paradisum potuisse ab homine corporaliter custodiri?
Sed neque Scriptura dixit, Ut operaretur et
custodiret paradisum; dixit autem, <hi>Ut operaretur et custodiret.</hi> 
Quanquam si de graeco diligentius ad verbum
exprimatur, ita scriptum est, <hi>Et accepit Dominus Deus
hominem quem fecit, et posuit eum in paradiso operari
eum et custodire.</hi> Sed utrum ipsum hominem posuit
operari, hoc enim sensit qui interpretatus est, <hi>ut operaretur;</hi> 
an eumdem paradisum operari, id est, ut homo
paradisum operaretur, ambigue sonat: et videtur
magis exigere locutio, ut non dicatur, Operaretur
paradisum; sed, in paradiso.</p>
          </div3>
<div3>
            <head>20.</head>
            <p>
 Verumtamen ne forte sic dictum sit, <hi>Ut operaretur</hi> 
paradisum, sicut superius dictum est, <hi>Nec erat
homo qui operaretur terram</hi> (eadem quippe locutio est,
operari terram, quae operari paradisum); ambiguam
sententiam ad utrumque tractemus. Si enim non est
necesse ut accipiamus, Paradisum custodire, sed, in
paradiso; quid ergo in paradiso custodire? Nam quid
operari in paradiso, jam ut visum est disseruimus.
An ut quod operaretur in terra per agriculturam, in
seipso custodiret per disciplinam; id est, ut sicut ei
<pb n="0381"/>
ager obtemperaret colenti se, ita et ipse praecipienti
Domino suo, ut sumpto praecepto obedientiae fructum,
non spinas inobedientiae redderet? Denique quoniam
similitudinem a se culti paradisi in seipso custodire
subditus noluit, similem sibi agrum damnatus accepit: <hi>Spinas,</hi> 
 inquit, <hi>et tribulos pariet tibi <note>(Gen. III, 18)</note>
            </hi>.</p>
          </div3>
<div3>
            <head>21.</head>
            <p>
 Quod si et illud intelligamus, ut paradisum
operaretur, et paradisum custodiret, operari quidem
paradisum posset, sicut supra diximus, per agriculturam;
custodire autem non adversus improbos aut
inimicos, qui nulli erant, sed fortassis adversus bestias.
Quomodo istud? aut quare? Numquid enim bestiae
jam in hominem saeviebant, quod nisi peccato
non fieret? Ipse quippe bestiis omnibus ad se adductis,
sicut post commemoratur, nomina imposuit:
ipse etiam sexto die lege verbi Dei cum omnibus
communes cibos accepit. Aut si erat jam quod timeretur
in bestiis, quonam pacto posset unus homo illum
munire paradisum? Neque enim exiguus locus
erat, quem tantus fons irrigabat. Custodire quidem
ille deberet, si posset paradisum tali et tanta maceria
communire, ut eo serpens non posset intrare:
sed mirum si priusquam communiret, omnes serpentes
inde posset excludere.</p>
          </div3>
<div3>
            <head>22.</head>
            <p>
 Proinde intellectum ante oculos cur praetermittimus?
Positus est quippe homo in paradiso, ut
operaretur eumdem paradisum, sicut supra disputatum
est, per agriculturam non laboriosam, sed deliciosam,
et mentem prudentis magna atque utilia
commonentem: custodiret autem eumdem paradisum
ipsi sibi, ne aliquid admitteret, quare inde mereretur
expelli. Denique accepit et praeceptum, ut
sit per quod sibi custodiat paradisum, id est, quo
conservato non inde projiciatur. Recte enim quisque
dicitur non custodisse rem suam, qui sic egit ut amitteret
eam, etiamsi alteri salva sit, qui eam vel invenit
vel accipere meruit.</p>
          </div3>
<div3>
            <head>23.</head>
            <p>
 Est alius in his verbis sensus, quem puto non
immerito praeponendum, ut ipsum hominem operaretur
Deus et custodiret. Sicut enim operatur homo
terram, non ut eam faciat esse terram, sed ut cultam
atque fructuosam: sic Deus hominem multo magis,
quem ipse creavit ut homo sit, eum ipse operatur ut
justus sit, si homo ab illo per superbiam non abscedat;
hoc est enim apostatare a Deo, quod initium
superbiae Scriptura dicit: <hi>Initium,</hi> inquit, <hi>superbiae
hominis apostatare a Deo <note>(Eccli. X, 14)</note>
            </hi>. Quia ergo
Deus est incommutabile bonum, homo autem et secundum
animam et secundum corpus mutabilis res
est; nisi ad incommutabile bonum, quod est Deus,
conversus substiterit, formari ut justus beatusque sit,
non potest. Ac per hoc Deus idem qui creat hominem,
ut homo sit, ipse operatur hominem atque custodit,
ut etiam bonus beatusque sit. Quapropter
qua locutione dicitur homo operari terram, quae jam
terra erat, ut ornata atque fecunda sit, ea locutione
<pb n="0382"/>
dicitur Deus operari hominem, qui jam homo erat,
ut pius sapiensque sit, eumque custodire, quod homo
sua potestate in se, quam illius supra se delectatus,
dominationemque ejus contemnens tutus esse non
possit.
</p>
          </div3>
        </div2>

<div2>
          <head>CAPUT XI.-- <hi>Cur hic addita dictio,</hi> Dominus. <hi>Dominus verus.</hi> </head>
<div3>
            <head>24.</head>
            <p>
 Proinde nullo modo vacare arbitror, sed nos
aliquid, et magnum aliquid admonere, quod ab ipso
divini libri hujus exordio, ex quo ita coeptus est, <hi>In
principio fecit Deus coelum et terram,</hi> usque ad hunc locum,
nusquam positum est, Dominus Deus; sed tantum
modo, <hi>Deus:</hi> nunc vero ubi ad id ventum est, ut hominem
in paradiso constitueret, eumque per praeceptum
operaretur et custodiret, ita Scriptura locuta est, <hi>Et
sumpsit Dominus Deus hominem quem fecit, et posuit eum
in paradiso operari eum et custodire:</hi> non quod supra
dictarum creaturarum Dominus non esset Deus; sed
quia hoc nec propter Angelos, nec propter alia quae
creata sunt, sed propter hominem scribebatur,
ad eum admonendum quantum ei expediat habere
Dominum Deum, hoc est, sub ejus dominatione obedienter
vivere, quam licentiose abuti propria potestate,
nusquam hoc prius ponere voluit, nisi ubi perventum
est ad eum in paradiso collocandum, operandum
et custodiendum: ut non diceret sicut et caetera
omnia superius, Et sumpsit Deus hominem quem fecit;
sed diceret, <hi>Et sumpsit Dominus Deus hominem,
quem fecit, et posuit eum in paradiso operari eum,</hi> ut
justus esset, <hi>et custodire,</hi> ut tutus esset, ipsa utique
dominatione sua, quae non est illi sed nobis utilis. Ille
quippe nostra servitute non indiget, nos vero dominatione
illius indigemus, ut operetur et custodiat nos;
et ideo verus solus est Dominus, quia non illi ad
suam, sed ad nostram utilitatem salutemque servimus.
Nam si nobis indigeret, eo ipso non verus Dominus
esset, cum per nos ejus adjuvaretur necessitas,
sub qua et ipse serviret. Merito ille in Psalmo: <hi>Dixi,</hi> 
inquit, <hi>Domino, Deus meus es tu; quoniam bonorum
meorum non eges <note>(Psal. XV, 2)</note>
            </hi>. Nec ita sentiendum
est quod diximus, nos illi ad utilitatem nostram salutemque
servire, tanquam aliud aliquid ab illo exspectemus
quam eum ipsum, qui summa utilitas et
salus nostra est. Sic enim eum gratis secundum illam
vocem diligimus: <hi>Mihi autem adhaerere Deo bonum
est <note>(Psal. LXXII, 28)</note>
            </hi>.
</p>
          </div3>
        </div2>

<div2>
          <head>CAPUT XII.-- <hi>Hominem non posse quidquam boni agere sine Deo. Discessus a Deo.</hi> </head>
<div3>
            <head>25.</head>
            <p>
 Neque enim tale aliquid est homo, ut factus,
deserente eo qui fecit, possit aliquid agere bene tanquam
ex seipso; sed tota ejus actio bona, est converti
ad eum a quo factus est, et ab eo justus, pius,
sapiens, beatusque semper fieri: non fieri et recedere,
sicut a corporis medico sanari et abire: quia
medicus corporis operarius fuit extrinsecus, serviens
naturae intrinsecus operanti sub Deo, qui operatur omnem
salutem gemino illo opere providentiae, de quo supra
locuti sumus <note>(Cap. 9)</note>. Non ergo ita se debet homo
ad Dominum convertere, ut cum ab eo factus fuerit justus
<pb n="0383"/>
abscedat, sed ita ut ab illo semper fiat. Eo quippe
ipso cum ab illo non discedit, ejus ipse praesentia justificatur,
et illuminatur, et beatificatur, operante et custodiente
Deo, dum obedienti subjectoque dominatur.</p>
          </div3>
<div3>
            <head>26.</head>
            <p>
 Neque enim, ut dicebamus, sicut operatur homo
terram, ut culta atque fecunda sit, qui cum fuerit
operatus abscedit, relinquens eam vel aratam, vel satam,
vel rigatam, vel si quid aliud, manente opere
quod factum est, cum operator abscesserit, ita Deus
operatur hominem justum, id est justificando eum, ut
si abscesserit, maneat in abscedente quod fecit: sed
potius sicut aer praesente lumine non factus est lucidus,
sed fit; quia si factus esset, non autem fieret,
etiam absente lumine lucidus maneret; sic homo Deo
sibi praesente illuminatur, absente autem continuo
tenebratur; a quo non locorum intervallis, sed voluntatis
aversione disceditur.</p>
          </div3>
<div3>
            <head>27.</head>
            <p>
 Ille itaque operetur hominem bonum atque custodiat,
qui incommutabiliter bonus est. Semper ab
illo fieri, semperque perfici debemus, inhaerentes ei,
et in ea conversione quae ad illum est permanentes,
de quo dicitur, <hi>Mihi autem adhaerere Deo bonum est;</hi> 
et cui dicitur, <hi>Fortitudinem meam ad te custodiam <note>(Psal. LVIII, 10)</note>
            </hi>.
Ipsius enim sumus figmentum, non
tantum ad hoc ut homines simus, sed ad hoc etiam
ut boni simus. Nam et Apostolus cum fidelibus ab
impietate conversis, gratiam qua salvi facti sumus,
commendaret <note>(Ephes. II, 8-10)</note>: <hi>Gratia enim,</hi> inquit, <hi>salvi facti estis per fidem; et hoc non ex vobis, sed Dei
donum est; non ex operibus, ne forte quis extollatur.
Ipsius enim sumus figmentum creati in Christo Jesu, in
operibus bonis quae praeparavit Deus, ut in illis ambulemus.</hi> 
Et alibi cum dixisset, <hi>Cum timore et tremore vestram
ipsorum salutem operamini;</hi> ne sibi putarent
tribuendum, tanquam ipsi se facerent justos et bonos,
continuo subjecit: <hi>Deus enim est qui operatur in vobis <note>(Philipp. II, 12, 13)</note>
            </hi>.
 <hi>Sumpsit</hi> ergo <hi>Dominus Deus hominem
quem fecit, et posuit eum in paradiso operari
eum,</hi> hoc est, operari in eo, <hi>et custodire</hi> eum.
</p>
          </div3>
        </div2>

<div2>
          <head>CAPUT XIII.-- <hi>Cur homo prohibitus a ligno scientiae boni et mali.</hi> </head>
<div3>
            <head>28.</head>
            <p>
 <hi>Et praecepit Dominus Deus Adae, dicens: Ab omni
ligno quod est in paradiso, edes ad escam; de ligno
autem cognoscendi bonum et malum, non manducabitis
de illo. Qua die autem ederitis ab eo, morte moriemini.</hi> 
Si aliquid mali esset lignum illud, unde prohibuit hominem
Deus, ejus ipsius mali natura venenatus videretur
ad mortem. Quia vero ligna omnia in paradiso
bona plantaverat <note>(Gen. I, 12)</note>, qui fecit omnia bona
valde, nec ulla ibi natura mali erat, quia nusquam
est mali ulla natura (quod diligentius, si Dominus voluerit,
disseremus, cum de illo serpente dicere coeperimus);
ab eo ligno quod malum non erat prohibitus
est, ut ipsa per se praecepti conservatio bonum illi
esset, et transgressio malum.</p>
          </div3>
<div3>
            <head>29.</head>
            <p>
 Nec potuit melius et diligentius commendari
quantum malum sit sola inobedientia, cum ideo reus
iniquitatis factus est homo, quia eam rem tetigit contra
prohibitionem, quam si non prohibitus tetigisset,
<pb n="0384"/>
non utique peccasset. Nam qui dicit, verbi gratia, Noli
tangere hanc herbam, si forte venenosa est mortemque
praenuntiat, si tetigerit, sequitur quidem mors
contemptorem praecepti; sed etiam si nemo prohibuisset,
atque ille tetigisset, nihilominus utique moreretur.
Illa quippe res contraria saluti vitaeque ejus
esset, sive inde vetaretur, sive non vetaretur. Item
cum quisque prohibet eam rem tangi, quae non quidem
tangenti, sed illi qui prohibuit obesset, velut si
quisquam in alienam pecuniam misisset manum,
prohibitus ab eo cujus erat pecunia illa; ideo esset
prohibito peccatum, quia prohibenti poterat esse damnosum.
Cum vero illud tangitur, quod nec tangenti
obesset si non prohiberetur, nec cuiquam alteri quandolibet
tangeretur; quare prohibitum est, nisi ut
ipsius per se bonum obedientiae, et ipsius per se malum
inobedientiae monstraretur?</p>
          </div3>
<div3>
            <head>30.</head>
            <p>
 Denique a peccante nihil aliud appetitum est,
nisi non esse sub dominatione Dei, quando illud admissum
est, in quo ne admitteretur, sola deberet
jussio dominantis attendi. Quae si sola attenderetur,
quid aliud quam Dei voluntas attenderetur? quid aliud
quam Dei voluntas amaretur? quid aliud quam Dei
voluntas humanae voluntati praeponeretur? Dominus
quidem cur jusserit, viderit; faciendum est a serviente
quod jussit, et tunc forte videndum est a promerente
cur jusserit. Sed tamen ut causam jussionis hujus non
diutius requiramus, si haec ipsa magna est utilitas
homini quod Deo servit, jubendo Deus utile facit quidquid
jubere voluerit, de quo metuendum non est, ne
jubere quod inutile est possit.
</p>
          </div3>
        </div2>

<div2>
          <head>CAPUT XIV.-- <hi>Ex divini praecepti contemptu experientia mali.</hi> </head>
<div3>
            <head>31.</head>
            <p>
 Nec fieri potest ut voluntas propria non grandi
ruinae pondere super hominem cadat, si eam voluntati
superioris extollendo praeponat. Hoc expertus est
homo contemnens praeceptum Dei, et hoc experimento
didicit quid interesset inter bonum et malum, bonum
scilicet obedientiae, malum autem inobedientiae, id est,
superbiae et contumaciae, perversae imitationis Dei et
noxiae libertatis. Hoc autem in quo ligno accidere
potuit, ex ipsa re, ut jam supra dictum est, nomen
accepit <note>(Cap. 6)</note>. Malum enim nisi experimento non
sentiremus, quia nullum esset, si non fecissemus.
Neque enim ulla natura mali est, sed amissio boni hoc
nomen accepit. Bonum quippe incommutabile Deus
est: homo autem quantum ad ejus naturam, in qua
eum Deus condidit, pertinet, bonum est quidem, sed
non incommutabile ut Deus. Mutabile autem bonum,
quod est post incommutabile bonum, melius bonum
fit, cum bono incommutabili adhaeserit, amando atque
serviendo rationali et propria voluntate. Ideo quippe
et haec magni boni natura est, quia et hoc accepit, ut
possit summi boni adhaerere naturae. Quod si noluerit,
bono se privat, et hoc ei malum est, unde per justitiam
Dei etiam cruciatus consequitur. Quid enim tam
iniquum, quam ut bene sit desertori boni? Neque ullo
modo fieri potest ut ita sit: sed aliquando amissi superioris
boni non sentitur malum, cum habetur quod
<pb n="0385"/>
amatum est inferius bonum. Sed divina justitia est ut
qui voluntate amisit quod amare debuit, amittat cum
dolore quod amavit, dum naturarum creator ubique
laudetur. Adhuc enim est bonum quod dolet amissum
bonum: nam nisi aliquod bonum remansisset in natura,
nullus boni amissi dolor esset in poena.</p>
          </div3>
<div3>
            <head>32.</head>
            <p>
 Cui autem sine mali experimento placet bonum,
id est, ut antequam boni amissionem sentiat, eligat
tenere ne amittat, super omnes homines praedicandus
est. Sed hoc nisi cujusdam singularis laudis esset, non
illi puero tribueretur, qui ex genere Israel factus
Emmanuel nobiscum Deus <note>(Matth. I, 23)</note>, reconciliavit
nos Deo, hominum et Dei homo mediator <note>(I Tim.
II, 5)</note>, Verbum apud Deum, caro apud nos <note>(Joan. I,
1, 14)</note>, Verbum caro inter Deum et nos. De illo quippe
propheta dicit, <hi>Priusquam sciat puer bonum aut malum,
contemnet malitiam, ut eligat bonum <note>(Isai. VII, 16,
sec. LXX)</note>
            </hi>. Quomodo quod nescit, aut contemnit aut
eligit, nisi quia haec duo sciuntur aliter per prudentiam
boni, aliter per experientiam mali? Per prudentiam
boni malum scitur, etsi non sentitur. Tenetur
enim bonum, ne amissione ejus sentiatur malum. Item
per experientiam mali scitur bonum; quoniam quid
amiserit, sentit, cui de bono amisso male fuerit. Priusquam
sciret ergo puer per experientiam, aut bonum
quo careret, aut malum quod boni amissione sentiret,
contempsit malum ut eligeret bonum, id est, noluit
amittere quod habebat, ne sentiret amittendo quod
amittere non debebat. Singulare exemplum obedientiae;
quippe qui non venit facere voluntatem suam,
sed ejus voluntatem a quo missus est <note>(Joan. VI, 38)</note>:
non sicut ille qui elegit facere voluntatem suam, non
ejus a quo factus est. Merito sicut per unius inobedientiam
peccatores constituti sunt multi, ita per unius
obedientiam justi constituuntur multi <note>(Rom. V, 19)</note>;
quia sicut in Adam omnes moriuntur, sic et in Christo
omnes vivificabuntur <note>(I Cor. XV, 22)</note>.
</p>
          </div3>
        </div2>

<div2>
          <head>CAPUT XV.-- <hi>Lignum scientiae boni et mali cur sic appellatum.</hi> </head>
<div3>
            <head>33.</head>
            <p>
 Frustra autem nonnulli acute obtusi sunt, cum
requirunt quomodo potuerit appellari lignum dignoscentiae
boni et mali, antequam in eo transgressus
esset homo praeceptum, atque ipsa experientia dignosceret
quid interesset inter bonum quod amisit, et
malum quod admisit. Lignum enim tale nomen accepit,
ut eo secundum prohibitionem non tacto caveretur,
quod eo contra prohibitionem tacto sentiretur.
Neque enim quia inde contra praeceptum manducaverunt,
ideo factum est illud lignum dignoscentiae boni
et mali; sed utique etiamsi obedientes essent, et nihil
inde contra praeceptum usurpassent, id recte vocaretur,
quod ibi eis accideret, si usurpassent. Quemadmodum
si vocaretur arbor saturitatis, quod inde
possent homines saturari; numquid si nemo accessisset,
ideo nomen illud esset incongruum? quandoquidem
cum accederent et saturarentur, tunc probarent
quam hoc recte arbor illa vocaretur.
</p>
          </div3>
        </div2>

<div2>
          <head>CAPUT XVI.-- <hi>Hominem ante mali experimentum potuisse intelligere quid esset malum.</hi> </head>
<div3>
            <head>34.</head>
            <p>
 Et quomodo, inquiunt, intelligeret homo quod
<pb n="0386"/>ei dicebatur lignum dignoscentiae boni et mali, quando
ipsum malum quid esset omnino nesciebat? Hoc qui
sapiunt parum attendunt quemadmodum a contrariis
notis sic pleraque intelligantur ignota, ut etiam verba
rerum quae non sunt, cum in loquendo interponuntur,
nullus caliget auditor. Hoc enim quod omnino non
est, nihil vocatur; et has duas syllabas nemo non
intelligit, qui latine audit et loquitur. Unde, nisi cum
sensus intuetur id quod est, et ejus privatione quid
etiam non sit agnoscit? Sic et inane cum dicitur, intuendo
corporis plenitudinem, privatione ejus tanquam
contraria, quid dicatur inane intelligimus; sicut
audiendi sensu non solum de vocibus, verum etiam
de silentio judicamus: sic ex vita quae inerat homini,
posset ejus cavere contrarium, id est, vitae privationem
quae mors vocatur; et ipsam causam qua perderet
quod amabat, id est quodlibet factum suum quo fieret
ut amitteret vitam, quibuslibet syllabis appellaretur,
quemadmodum latine cum dicitur peccatum vel malum,
tanquam signum ejus intelligeret, quod mente
discerneret. Nos enim quomodo intelligimus, cum
dicitur resurrectio, quam nunquam experti sumus?
Nonne quia sentimus quid sit vivere, et ejus rei privationem
vocamus mortem, unde reditum ad id quod
sentimus, resurrectionem appellamus? et si quo alio
nomine in quacumque lingua idipsum appellatur,
menti utique signum insinuatur in voce loquentium,
quo sonante agnoscat quod etiam sine signo cogitaret.
Mirum est enim quemadmodum rerum quas habet
amissionem, etiam inexpertam natura devitet. Quis
enim pecora docuit devitationem mortis, nisi sensus
vitae? quis parvulum puerum adhaerescere bajulo suo,
si eum fuerit ex alto jacere minitatus? quod ex quodam
tempore incipit, sed tamen antequam aliquid
hujusmodi expertus sit.</p>
          </div3>
<div3>
            <head>35.</head>
            <p>
 Sic ergo illis primis hominibus jam vita erat
dulcis, quam profecto amittere devitabant; idque
ipsum quibuscumque modis vel sonis significantem
Deum intelligere poterant: nec aliter eis posset persuaderi
peccatum, nisi prius persuaderetur eos ex illo
facto non esse morituros, id est, illud quod habebant
et se habere gaudebant, non amissuros; unde suo
loco loquendum est. Advertant itaque, si quos movet,
quomodo potuerint intelligere inexperta nominantem
vel minantem Deum; et videant nos omnium inexpertorum
nomina, nonnisi ex contrariis quae jam novimus,
si privationum sunt, aut ex similibus, si specierum
sunt, sine ullo aestu dubitationis agnoscere. Nisi
forte aliquem movet quemadmodum loqui potuerint,
vel loquentem intelligere, qui non didicerant vel
crescendo inter loquentes, vel aliquo magisterio;
quasi magnum fuerit Deo loqui eos docere, quos ita
fecerat, ut hoc possent etiam ab hominibus discere,
si essent a quibus.
</p>
          </div3>
        </div2>

<div2>
          <head>CAPUT XVII.-- <hi>An utrique, Adamo et Evae, datum sit praeceptum.</hi> </head>
<div3>
            <head>36.</head>
            <p>
 Merito sane quaeritur utrum hoc praeceptum
<pb n="0387"/>viro tantum dederit Deus, an etiam feminae? Sed
nondum narratum est quemadmodum facta sit femina.
An forte jam erat facta? sed hoc quemadmodum gestum
sit quod prius erat gestum, postea recapitulando
narratum est. Verba enim Scripturae sic se habent: <hi>Et praecepit Dominus Deus Adae, dicens;</hi> 
 non dixit,
praecepit eis: deinde sequitur, <hi>Ab omni ligno quod est
in paradiso esca edes;</hi> non dixit, edetis. Deinde adjungit, <hi>De ligno autem cognoscendi bonum et malum,
non manducabitis de illo:</hi> 
 jam hic tanquam ad ambos
pluraliter loquitur, et pluraliter praeceptum terminat
dicens, <hi>Qua die autem ederitis ab eo, morte moriemini.</hi> 
An sciens quod ei facturus erat mulierem, ita praecepit
ordinatissime, ut per virum praeceptum Domini
ad feminam perveniret? Quam disciplinam in Ecclesia
servat Apostolus, dicens: <hi>Si quid autem discere
volunt, domi viros suos interrogent <note>(I Cor. XIV, 35)</note>
            </hi>.
</p>
          </div3>
        </div2>

<div2>
          <head>CAPUT XVIII.-- <hi>Quomodo Deus locutus sit homini.</hi> </head>
<div3>
            <head>37.</head>
            <p>
 Item quaeri potest quomodo nunc Deus locutus
sit ad hominem quem fecit, jam certe sensu ac mente
praeditum, ut audire et intelligere loquentem valeret?
Neque enim aliter praeceptum posset accipere, quo
transgresso reus esset, nisi hoc acceptum intelligeret.
Quomodo ergo illi locutus est Deus? Utrum intus in
mente secundum intellectum, id est, ut sapienter intelligeret
voluntatem ac praeceptum Dei sine ullis
corporalibus sonis vel corporalium similitudinibus
rerum? Sed non sic existimo primo homini locutum
Deum. Talia quippe Scriptura narrat, ut potius credamus
sic esse Deum locutum homini in paradiso, sicut
etiam postea locutus est Patribus, sicut Abrahae, sicut
Moysi, id est in aliqua specie corporali. Hinc est
enim quod audierunt ejus vocem ambulantis in paradiso
ad vesperam, et absconderunt se <note>(Gen. III, 8)</note>.
</p>
          </div3>
        </div2>

<div2>
          <head>CAPUT XIX.-- <hi>Ut intelligatur operatio Dei in creaturis, quid in primis de ipso sentiendum.</hi> </head>
<div3>
            <head>38.</head>
            <p>
 Locus itaque magnus neque praetereundus proponitur,
ut intueamur quantum possumus, quantum
ipse adjuvare et donare dignatur, opus divinae providentiae
bipartitum, quod superius cum de agricultura
loqueremur, transitoria quadam occasione perstrinximus,
ut inde jam inciperet legentis animus
hoc assuescere contueri, quod adjuvat plurimum, ne
quid indignum de ipsa Dei substantia sentiamus.
Dicimus itaque ipsum summum, verum, unum ac solum
Deum, Patrem et Filium, et Spiritum sanctum,
id est, Deum Verbumque ejus et utriusque Spiritum,
Trinitatem ipsam, neque confusam, neque separatam,
Deum qui solus habet immortalitatem, et lucem
habitat inaccessibilem, quem nemo hominum vidit,
nec videre potest <note>(I Tim. VI, 16)</note>, nec locorum vel
finito vel infinito spatio contineri nec temporum vel
finito vel infinito volumine variari. Neque enim est
in ejus substantia qua Deus est, quod brevius sit in
parte quam in toto, sicut necesse est esse quae in locis
<pb n="0388"/>
immoto cardine moveatur: sic tota palma ab articulo
sunt; aut fuit in ejus substantia quod jam non est,
vel erit quod nondum est, sicut in naturis quae possunt
temporis mutabilitatem pati.
</p>
          </div3>
        </div2>

<div2>
          <head>CAPUT XX.-- <hi>Creatura corporalis loco et tempore, spiritualis tempore tantum, Creator ipse neutro modo mutabilis.</hi> </head>
<div3>
            <head>39.</head>
            <p>
 Hic ergo incommutabili aeternitate vivens creavit
omnia simul, ex quibus currerent tempora, et
implerentur loca, temporalibusque et localibus rerum
motibus saecula volverentur. In quibus rebus quaedam
spiritualia, quaedam corporalia condidit, formans materiam
quam nec alius nec nullus, sed omnino ipse
informem ac formabilem instituit, ut formationem
suam non tempore, sed origine praeveniret. Spiritualem
autem creaturam corporali praeposuit; quod spiritualis
tantummodo per tempora mutari posset, corporalis
autem per tempora et loca. Exempli enim
gratia, per tempus movetur animus, vel reminiscendo
quod oblitus erat, vel discendo quod nesciebat, vel
volendo quod nolebat: per loca autem corpus, vel a
terra in coelum, vel a coelo in terram, vel ab oriente
in occidentem, vel si quo alio simili modo. Omne autem
quod movetur per locum, non potest nisi et per
tempus simul moveri: at non omne quod movetur
per tempus, necesse est etiam per locum moveri.
Sicut ergo substantiam quae movetur per tempus et
locum, praecedit substantia quae tantum per tempus;
ita ipsam praecedit illa quae nec per locum nec per
tempus. Ac per hoc sicut per tempus et locum movet
corpus ipse tantum per tempus motus conditus spiritus;
ita per tempus movet conditum spiritum ipse
nec per tempus nec per locum motus conditor Spiritus:
sed spiritus creatus movet seipsum per tempus,
et per tempus ac locum corpus; Spiritus autem creator
movet seipsum sine tempore ac loco, movet conditum
spiritum per tempus sine loco, movet corpus
per tempus et locum.
</p>
          </div3>
        </div2>

<div2>
          <head>CAPUT XXI.-- <hi>Quomodo Deus immotus moveat creaturas, exemplo animae deprehendi.</hi> </head>
<div3>
            <head>40.</head>
            <p>
 Quocirca quisquis intelligere conatur quemadmodum
vere aeternus et vere immortalis atque incommutabilis
Deus, ipse nec per tempus nec per
locum motus moveat temporaliter et localiter creaturam
suam; non eum puto posse assequi, nisi prius
intellexerit quemadmodum anima, hoc est spiritus
creatus, non per locum, sed tantum per tempus motus,
moveat corpus per tempus et locum. Si enim
quod in seipso agitur capere nondum potest, quanto
minus illud quod supra est?</p>
          </div3>
<div3>
            <head>41.</head>
            <p>
 Affecta quippe anima carnalium sensuum consuetudine,
etiam seipsam cum corpore per locum
moveri putat, dum id per locum movet. Quae si possit
diligenter inspicere, tanquam cardines membrorum
corporis sui, quemadmodum articulatim dispositi
sunt, a quibus initia motionum nitantur; inveniet ea
quae per spatia locorum moventur, nisi ab eis quae
loco fixa sunt, non moveri. Non enim movetur solus
digitus, nisi manus fixa sit, a cujus articulo velut
<pb n="0389"/>
cubiti, sic cubitus ab articulo humeri, humerus ab
scapula cum movetur, stantibus utique cardinibus
quibus motio nitatur, it per loci spatium quod movetur.
Sic plantae in talo est articulus, quo stante moveatur;
sic cruris in genu et totius pedis in coxa: et
nullius membri motus omnino est, quem voluntas
movet, nisi ab aliquo articuli cardine, quem nutus
ejusdem voluntatis primitus figit, ut ab eo quod loci
spatio non movetur, agi valeat quod movetur. Denique
nec in ambulando pes levatur, nisi alius fixus totum
corpus ferat, donec ille qui motus est a loco
unde fertur, ad locum quo fertur, immoto articulo
sui cardinis innitatur.</p>
          </div3>
<div3>
            <head>42.</head>
            <p>
 Porro, si in corpore nullum membrum per locum
voluntas movet, nisi ab eo membri articulo
quem non movet, cum et illa pars corporis quae movetur,
et illa qua fixa fit ut moveatur, corporeas habeant
quantitates suas, quibus occupent spatia locorum
suorum; quanto magis ipse animae nutus, cui
membra deserviunt, ut quod placuerit figatur, unde
id quod movendum est innitatur; cum anima non
sit natura corporea, nec locali spatio corpus impleat,
sicut aqua utrum sive spongiam; sed miris modis
ipso incorporeo nutu commixta sit vivificando corpori,
quo et imperat corpori, quadam intentione non
mole: quanto magis, inquam, nutus ipse voluntatis
ejus non per locum movetur, ut corpus per locum
moveat, quando totum per partes movet, nec
aliquas loco movet nisi per illas quas loco non
movet?
</p>
          </div3>
        </div2>

<div2>
          <head>CAPUT XXII.-- <hi>Quomodo Deus moveat, quomodo anima.</hi> </head>
<div3>
            <head>43.</head>
            <p>
 Quod si intelligere difficile est, utrumque credatur,
et quod creatura spiritualis non per locum
mota moveat corpus per locum, et quod Deus non per
tempus motus moveat creaturam spiritualem per tempus.
Quod si de anima quisque non vult hoc credere,
quod quidem sine dubio non solum crederet, verum
etiam intelligeret, si eam posset, sicuti est, incorpoream
cogitare: cui enim non facile occurrat, quod
per locum non moveatur quod per loci spatia non
distenditur? quidquid autem per loci spatia distenditur
corpus est; ac per hoc consequens est ut anima
per locum moveri non putetur, si corpus non esse
credatur: sed, ut dicere coeperam, si de anima hoc
quisque non vult credere, non nimis urgendus est.
Substantiam vero Dei nisi credat nec per tempus
nec per locum moveri, nondum perfecte incommutabilem
credit.
</p>
          </div3>
        </div2>

<div2>
          <head>CAPUT XXIII.-- <hi>Deus semper quietus, omnia tamen agens.</hi> </head>
<div3>
            <head>44.</head>
            <p>
 Verum quia omnino incommutabilis est illa
natura Trinitatis, et ob hoc ita aeterna, ut ei aliquid
coaeternum esse non possit, ipsa apud seipsam et in
seipsa sine ullo tempore ac loco, movet tamen per
tempus et locum sibi subditam creaturam, naturas
creans bonitate, voluntates ordinans potestate: ut
in naturis nulla sit, quae non ab illo sit; in voluntatibus
<pb n="0390"/>
autem nulla bona sit, cui non praesit, nulla mala sit,
qua bene uti non possit. Sed quia non omnibus naturis
dedit voluntatis arbitrium, illae autem quibus
dedit, potentiores ac superiores sunt; illae naturae
quae non habent voluntatem, subditae sint necesse est
illis quae habent, et hoc ordinatione Creatoris, qui
nunquam ita punit voluntatem malam, ut naturae perimat
dignitatem. Cum igitur omne corpus et omnis
anima irrationalis non habeat voluntatis arbitrium,
subdita ista sunt eis naturis quae praeditae sunt arbitrio
voluntatis; nec omnibus omnia, sed sicut distribuit
justitia Creatoris. Ergo Dei providentia regens atque
administrans universam creaturam, et naturas et voluntates,
naturas ut sint, voluntates autem ut nec
infructuosae bonae, nec impunitae malae sint; subdit
primitus omnia sibi, deinde creaturam corporalem
creaturae spirituali, irrationalem rationali, terrestrem
coelesti, femineam masculinae, minus valentem valentiori,
indigentiorem copiosiori. In voluntatibus autem,
bonas sibi, caeteras vero ipsis servientibus sibi; ut
hoc patiatur voluntas mala, quod ex jussu Dei fecerit
bona, sive per seipsam, sive per malam, in rebus
duntaxat quae naturaliter sunt etiam malis voluntatibus
subditae, id est in corporibus. Nam in seipsis malae
voluntates habent interiorem poenam suam, eamdem
ipsam iniquitatem suam.
</p>
          </div3>
        </div2>

<div2>
          <head>CAPUT XXIV.-- <hi>Quaenam beatis Angelis subditae creaturae.</hi> </head>
<div3>
            <head>45.</head>
            <p>
 Ac per hoc sublimibus Angelis Deo subdite
fruentibus, et Deo beate servientibus, subdita est
omnis natura corporea, omnis irrationalis vita, omnis
voluntas vel infirma vel prava; ut hoc de subditis vel
cum subditis agant, quod naturae ordo poscit in omnibus,
jubente illo cui subjecta sunt omnia. Proinde illi
in illo veritatem incommutabilem vident, et secundum
eam suas dirigunt voluntates. Fiunt ergo illi participes
aeternitatis, veritatis, voluntatis ejus semper,
sine tempore et loco. Moventur autem ejus imperio
etiam temporaliter, illo non temporaliter moto. Nec
ita ut ab ejus contemplatione resiliant aut defluant;
sed simul et illum sine loco ac tempore contemplantur,
et ejus in inferioribus jussa perficiunt, moventes
se per tempus, corpus autem per tempus et locum,
quantum eorum congruit actioni. Et ideo Deus bipartito
providentiae suae opere praeest universae creaturae;
naturis, ut fiant; voluntatibus autem, ut sine suo jussu
vel permissu nihil faciant.
</p>
          </div3>
        </div2>

<div2>
          <head>CAPUT XXV.-- <hi>Natura universitatis, partesque ejus quomodo a Deo administrentur.</hi> </head>
<div3>
            <head>46.</head>
            <p>
 Natura igitur universitatis corporalis non adjuvatur
extrinsecus corporaliter. Neque enim est
extra eam ullum corpus, alioquin non est universitas.
Intrinsecus autem adjuvatur incorporaliter, Deo id
agente ut omnino natura sit; quoniam ex ipso et per
ipsum et in ipso sunt omnia <note>(Rom. XI, 36)</note>. Partes
vero ejusdem universitatis et intrinsecus incorporaliter
adjuvantur, vel potius fiunt, ut naturae sint; et
extrinsecus corporaliter, quo se melius habeant, sicut
<pb n="0391"/>
alimentis, agricultura, medicina, et quaecumque etiam
ad ornatum fiunt, ut non solum salvae ac fecundiores,
verum etiam decentiores sint.</p>
          </div3>
<div3>
            <head>47.</head>
            <p>
 Spiritualis autem creata natura si perfecta
atque beata est, sicut Angelorum sanctorum, quantum
attinet ad seipsam, quo sit, sapiensque sit, nonnisi
intrinsecus incorporaliter adjuvatur. Intus ei quippe
loquitur Deus miro et ineffabili modo, neque per
scripturam corporalibus instrumentis affixam, neque
per voces corporalibus auribus insonantes, neque
per corporum similitudines, quales in spiritu imaginaliter
fiunt, sicut in somnis, vel in aliquo excessu
spiritus, quod graece dicitur <foreign xml:lang="greek">,</foreign> et nos eo verbo
jam utimur pro latino: quia et hoc genus visionum,
quamvis interius fiat quam sunt ea quae animo per
sensus corporis nuntiantur; tamen quia simile est
eis, ita ut cum fit, discerni ab eis aut omnino non
possit, aut certe vix et rarissime possit, et quia exterius
est quam illud quod in ipsa incommutabili veritate
mens rationalis et intellectualis intuetur, eaque
luce de his omnibus judicat; inter illa quae extrinsecus
fiunt arbitror esse deputandum. Creatura ergo
spiritualis et intellectualis perfecta et beata, qualis
Angelorum est, sicut dixi, quantum attinet ad seipsam
quo sit, sapiensque ac beata sit, nonnisi intrinsecus
adjuvatur aeternitate, veritate, charitate Creatoris.
Extrinsecus vero si adjuvari dicenda est, eo fortasse
solo adjuvatur, quod invicem vident, et de sua societate
gaudent in Deo, et quod perspectis etiam in eis
ipsis omnibus creaturis, undique gratias agit laudatque
Creatorem. Quod autem attinet ad creaturae angelicae
actionem, per quam universarum rerum generibus,
maximeque humano providentia Dei prospicitur; ipsa
extrinsecus adjuvat, et per illa visa quae similia sunt
corporalibus, et per ipsa corpora quae angelicae subjacent
potestati.
</p>
          </div3>
        </div2>

<div2>
          <head>CAPUT XXVI.-- <hi>Deus semper idem et immotus administrat omnia.</hi> </head>
<div3>
            <head>48.</head>
            <p>
 Quae cum ita sint, cum Deus omnipotens et
omnitenens, incommutabili aeternitate, veritate, voluntate
semper idem, non per tempus nec per locum
motus, movet per tempus creaturam spiritualem, movet
etiam per tempus et locum creaturam corporalem;
ut eo motu naturas quas intrinsecus substituit,
etiam extrinsecus administret, et per voluntates sibi
subditas, quas per tempus, et per corpora sibi atque
illis voluntatibus subdita, quae per tempus et locum
movet, eo tempore ac loco cujus ratio in ipso Deo vita
est sine tempore ac loco: cum ergo tale aliquid
Deus agit, non debemus opinari ejus substantiam qua
Deus est, temporibus locisque mutabilem, aut per
tempora et loca mobilem, sed in opere divinae providentiae
ista cognoscere; non in illo opere quo naturas
creat, sed in illo quo intrinsecus creatas etiam
extrinsecus administrat, cum sit ipse, nullo locorum
vel intervallo vel spatio, incommutabili excellentique
potentia et interior omni re, quia in ipso sunt omnia,
et exterior omni re, quia ipse est super omnia. Item
<pb n="0392"/>
nullo temporum vel intervallo vel spatio, incommutabili
aeternitate et antiquior est omnibus, quia ipse
est ante omnia, et novior omnibus, quia idem ipse
post omnia.
</p>
          </div3>
        </div2>

<div2>
          <head>CAPUT XXVII.-- <hi>Quomodo locutus sit Deus Adae.</hi> </head>
<div3>
            <head>49.</head>
            <p>
 Quapropter cum audimus Scripturam dicentem, <hi>Et praecepit Dominus Deus Adae, dicens: Ab
omni ligno quod est in paradiso esca edes; de ligno autem
cognoscendi bonum et malum, non manducabitis de
illo. Qua die autem ederitis ab eo, morte moriemini;</hi> 
 si
modum quaerimus quomodo ista locutus sit Deus,
modus quidem ipse a nobis proprie comprehendi non
potest: certissime tamen tenere debemus, Deum aut
per suam substantiam loqui, aut per sibi subditam
creaturam; sed per substantiam suam non loqui nisi
ad creandas omnes naturas, ad spirituales vero atque
intellectuales non solum creandas, sed etiam illuminandas,
cum jam possunt capere locutionem ejus,
qualis est in Verbo ejus quod in principio erat apud
Deum, et Deus erat Verbum, per quod facta sunt
omnia <note>(Joan. I, 1-3)</note>. Illis autem qui eam capere non
possunt, cum loquitur Deus, nonnisi per creaturam
loquitur, aut tantummodo spiritualem, sive in somnis,
sive in ecstasi in similitudine rerum corporalium;
aut etiam per ipsam corporalem, dum sensibus
corporis vel aliqua species apparet, vel insonant
voces.</p>
          </div3>
<div3>
            <head>50.</head>
            <p>
 Si ergo Adam talis erat, ut posset capere illam
locutionem Dei, quam mentibus angelicis per suam
praebet substantiam; non dubitandum est quod ejus
mentem per tempus moverit miro et ineffabili modo,
non motus ipse per tempus, eique utile ac salubre
praeceptum veritatis impresserit, et quae transgressori
poena deberetur, ea ipsa ineffabiliter veritate monstraverit:
sicut audiuntur vel videntur omnia bona
praecepta in ipsa incommutabili Sapientia, quae in
animas sanctas se transfert <note>(Sap. VII, 27)</note> ex aliquo
tempore, cum ipsius nullus sit motus in tempore. Si
autem ad eum modum Adam justus erat, ut ei adhuc
opus esset alterius creaturae sanctioris et sapientioris
auctoritas, per quam cognosceret Dei voluntatem
atque jussionem, sicut nobis Prophetae, sicut ipsis
Angeli; cur ambigimus per aliquam hujusmodi creaturam
ei esse locutum Deum, talibus vocum signis
quae intelligere posset? Illud enim quod postea scriptum
est, cum peccassent eos audisse vocem Domini
Dei ambulantis in paradiso <note>(Gen. III, 8)</note>, quia non per
ipsam Dei substantiam, sed per subditam ei creaturam
factum est, nullo modo dubitat qui fidem catholicam
sapit. Ad hoc enim et aliquanto latius de hac
re disserere volui, quia nonnulli haeretici putant
substantiam Filii Dei nullo assumpto corpore per
seipsam esse visibilem, et ideo antequam ex Virgine
corpus acciperet, ipsum visum esse Patribus opinantur,
tanquam de solo Deo Patre dictum sit, <hi>Quem
nemo hominum vidit, nec videre potest <note>(I Tim. VI, 16)</note>
            </hi>;
quia Filius visus sit ante acceptam servi formam,
etiam per ipsam substantiam suam: quae impietas
<pb n="0393"/>
procul a catholicis mentibus repellenda est. Sed de
hoc plenius alias, si Domino placuerit, disseremus:
nunc terminato isto volumine, id quod sequitur,
<pb n="0394"/>
quomodo sit mulier ex viri sui latere creata, in consequentibus
parandum est.
</p>
          </div3>
        </div2>
      </div1>

<div1>
        <head> <hi>LIBER NONUS.</hi> De eo quod legitur, Gen. cap. 2, vers. 18: <hi>Et dixit Dominus Deus: Non est bonum hominem esse solum,</hi> etc., usque ad illud, vers. 24: <hi>Et erunt duo in carne una.</hi> </head>
<div2>
          <head>CAPUT PRIMUM.-- <hi>Cur dictum sit,</hi> Et finxit Deus adhuc de terra, <hi>etc. De Terrae vocabulo.</hi> </head>
<div3>
            <head>1.</head>
            <p>
 <hi>Et dixit Dominus Deus: Non bonum est hominem
<pb n="0393"/>esse solum; faciamus ei adjutorium secundum ipsum.
Et finxit Deus adhuc de terra omnes bestias agri, et
omnia volatilia coeli, et adduxit illa ad Adam, ut videret
quid vocaret illa. Et omne quodcumque vocavit illud
Adam animam vivam, hoc est nomen ejus. Et vocavit
Adam nomina omnibus pecoribus, et omnibus volatilibus
coeli, et omnibus bestiis agri. Ipsi autem Adam non
est inventus adjutor similis ei. Et immisit Deus ecstasim
in Adam, et obdormivit. Et accepit unam costarum ejus,
et adimplevit carnem in loco ejus: et aedificavit Dominus
Deus costam, quam accepit de Adam, in mulierem;
et adduxit eam ad Adam. Et dixit Adam: Hoc nunc
os ex ossibus meis, et caro de carne mea; haec vocabitur
mulier, quoniam ex viro suo sumpta est. Et propter hoc
relinquet homo patrem et matrem, et conglutinabitur
uxori suae; et erunt duo in carne una.</hi> Si aliquid adjuvant
lectorem, quae in libris superioribus considerata
atque conscripta sunt, non debemus in hoc diutius
immorari, quod <hi>finxit adhuc Deus de terra omnes bestias
agri, et omnia volatilia coeli:</hi> cur enim dictum sit, <hi>adhuc,</hi> 
id est propter primam conditionem creaturarum sex
diebus consummatam, in qua causaliter perfecta sunt
omnia simul et inchoata, ut deinde ad effectus suos
causae perducerentur, jam quantum potuimus, in praecedentibus
intimavimus <note>(Lib. 6, cap. 5)</note>. Et si quis hoc
aliter enodandum putat, tantum diligenter attendat
illa omnia, quae ut hoc sentiremus attendimus; et si
probabiliorem inde potuerit enucleare sententiam,
non solum resistere non debemus, sed debemus etiam
gratulari.</p>
          </div3>
<div3>
            <head>2.</head>
            <p>
 Si quem autem movet quia non dixit, Finxit
Deus adhuc de terra omnes bestias agri, et de aquis
omnia volatilia coeli, sed tanquam utraque genera de
terra finxerit, <hi>Et finxit,</hi> inquit, <hi>Deus adhuc de terra
omnes bestias agri, et omnia volatilia coeli;</hi> videat duobus
modis esse intelligendum: aut tacuisse nunc unde
finxerit volatilia coeli, quia et tacitum posset occurrere,
ut non de terra utrumque accipiatur Deum finxisse,
sed tantummodo bestias agri; ut volatilia coeli
etiam tacente Scriptura intelligamus unde finxerit,
velut qui sciamus in prima causalium rationum conditione
ex aquis ea esse producta: aut terram universaliter
sic appellatam simul cum aquis, quemadmodum
<pb n="0394"/>
appellata est in illo psalmo, ubi coelestium
laudibus terminatis, ad terram facta est conversio
sermonis, et dictum, <hi>Laudate Dominum de terra, dracones
et omnes abyssi,</hi> etc. <note>(Psal. CXLVIII, 7)</note>, nec
postea dictum est, Laudate Dominum de aquis. Ibi
enim sunt omnes abyssi, quae tamen de terra laudant
Dominum: ibi etiam reptilia et volatilia pennata, quae
nihilominus de terra laudant Dominum. Secundum
istam universalem appellationem terrae, secundum
quam etiam de toto mundo dicitur, Deus qui fecit coelum
et terram, sive de arida sive de aquis quaecumque
creata sunt, de terra creata veraciter intelliguntur.
</p>
          </div3>
        </div2>

<div2>
          <head>CAPUT II.-- <hi>Quomodo id locutus sit Deus:</hi> Non est bonum, <hi>etc.</hi> </head>
<div3>
            <head>3.</head>
            <p>
 Nunc jam videamus quomodo accipiendum sit
quod dixit Deus, <hi>Non est bonum esse hominem solum;
faciamus ei adjutorium secundum ipsum:</hi> utrum temporaliter
vocibus ac syllabis editis hoc dixerit Deus;
an ipsa ratio commemorata est, quae in Verbo Dei
principaliter erat, ut sic femina fieret: quam rationem
suscipiebat etiam tunc Scriptura cum diceret, <hi>Et dixit
Deus, Fiat</hi> hoc aut illud, quando primitus omnia condebantur.
An forte in mente ipsius hominis hoc
dixit Deus, sicut loquitur quibusdam servis suis in
ipsis servis suis? Ex quo genere servorum ejus erat
etiam ille qui dixit in Psalmo: <hi>Audiam quid loquatur
in me Dominus Deus <note>(Psal. LXXXIV, 9)</note>
            </hi>. An aliqua de
hac re ipsi homini in ipso homine per angelum est
facta revelatio in similitudinibus vocum corporalium,
quamvis tacuerit Scriptura utrum in somnis, an in
ecstasi; ita enim fieri haec solent: an aliquo alio modo,
sicut revelatur Prophetis; unde illud est, <hi>Et dixit
mihi angelus qui loquebatur in me <note>(Zach. II, 3)</note>
            </hi>. an per
corporalem creaturam vox ipsa sonuerit, sicut de nube, <hi>Hic est Filius meus 
 <note>(Matth. III, 17)</note>
            </hi>. Quid ergo ex his
omnibus factum sit, ad liquidum comprehendere non
valemus; verumtamen certissime teneamus et dixisse
hoc Deum, et si corporali voce vel temporaliter expressa
similitudine corporis dixit, non eum per substantiam
suam, sed per aliquam imperio suo subditam
dixisse creaturam, sicut in libro praecedente tractavimus <note>(Cap. 27)</note>.</p>
          </div3>
<div3>
            <head>4.</head>
            <p>
 Nam visus est Deus etiam postea sanctis viris,
alias capite albo sicut lana, alias inferiore parte corporis
sicut aurichalcum <note>(Apoc. I, 14, 15)</note>, alias aliter
atque aliter: non tamen illas visiones hominibus per
substantiam quae ipse est, sed per sibi subdita quae
creavit, eum praebuisse, et per similitudines formarum
vocumque corporalium, quod voluit ostendisse ac
<pb n="0395"/>
dixisse, certissimum est eis qui substantiam Trinitatis
incommutabiliter aeternam, nec per tempus nec per
locum moveri, et per tempus et per locum movere vel
fideliter credunt, vel etiam excellenter intelligunt.
Non ergo jam quaeramus quomodo istud dixerit, sed
potius intelligamus quid dixerit. Adjutorium quippe
homini secundum ipsum fuisse faciendum, aeterna
ipsa veritas habet, per quam creata sunt omnia; et in
illa hoc audit qui potest in ea cognoscere quid quare
creatum sit.
</p>
          </div3>
        </div2>

<div2>
          <head>CAPUT III.-- <hi>Mulier in adjutorium propter sobolem facta.</hi> </head>
<div3>
            <head>5.</head>
            <p>
 Si autem quaeritur, ad quam rem fieri oportuerit
hoc adjutorium, nihil aliud probabiliter occurrit,
quam propter filios procreandos, sicut adjutorium semini
terra est, ut virgultum ex utroque nascatur: hoc
enim et in prima rerum conditione dictum erat, <hi>Masculum
et feminam fecit eos, et benedixit eos Deus, dicens:
Crescite, et multiplicamini, et implete terram, et
dominamini ejus <note>(Gen. I, 27, 28)</note>
            </hi>. Quae ratio conditionis
et conjunctionis masculi et feminae atque benedictio,
nec post peccatum hominis poenamque defecit.
Ipsa enim est secundum quam nunc terra hominibus
plena est dominantibus ejus.</p>
          </div3>
<div3>
            <head>6.</head>
            <p>
 Quanquam enim jam emissi de paradiso convenisse
et genuisse commemorentur; tamem non video
quid prohibere potuerit, ut essent eis etiam in paradiso
honorabiles nuptiae, et torus immaculatus <note>(Hebr.
XIII, 4)</note>: hoc Deo praestante fideliter justeque viventibus,
eique obedienter sancteque servientibus, ut sine
ullo inquieto ardore libidinis, sine ullo labore ac dolore
pariendi, fetus ex eorum semine gignerentur;
non ut morientibus parentibus filii succederent, sed
ut illis qui genuissent in aliquo formae statu manentibus,
et ex ligno vitae, quod ibi plantatum erat,
corporalem vigorem sumentibus, et illi qui gignerentur
ad eumdem perducerentur statum, donec
certo numero impleto, si juste omnes obedienterque
viverent, tunc fieret illa commutatio, ut sine ulla morte
animalia corpora conversa in aliam qualitatem, eo quod
ad omnem nutum regenti se spiritui deservirent, et
solo spiritu vivificante sine ullis alimentorum corporalium
sustentaculis viverent, spiritualia vocarentur.
Potuit hoc fieri, si non praecepti transgressio mortis
supplicium mereretur.</p>
          </div3>
<div3>
            <head>7.</head>
            <p>
 Qui enim hoc fieri potuisse non credunt, nihil aliud
quam consuetudinem naturae jam post peccatum poenamque
humanam sic currentis attendunt: non autem
in eorum genere nos esse debemus, qui non credunt
nisi quod videre consueverunt. Quis enim dubitet homini
obedienter et pie viventi praestari potuisse quod
diximus, qui non dubitat vestibus Israelitarum impertitum
esse quemdam in suo genere statum, ut per annos
quadraginta nulla vetustatis detrimenta paterentur <note>(Deut. XXIX, 5)</note> 
?
</p>
          </div3>
        </div2>

<div2>
          <head>CAPUT IV.-- <hi>Quare non coierint primi parentes in paradiso.</hi> </head>
<div3>
            <head>8.</head>
            <p>
 Cur ergo non coierunt, nisi cum exiissent de paradiso?
Cito responderi potest, Quia mox creata muliere,
<pb n="0396"/>
prius quam coirent, facta est illa transgressio, cujus
merito in mortem destinati, etiam de loco illius felicitatis
exierunt. Non enim Scriptura tempus expressit,
quantum interfuerit inter eos factos, et ex eis natum
Cain. Potest etiam dici quia nondum Deus jusserat ut
coirent. Cur enim non ad hanc rem divina exspectaretur
auctoritas, ubi nulla concupiscentia tanquam stimulus
inobedientis carnis urgebat? Ideo autem hoc
non jusserat Deus, quia secundum suam praescientiam
disponebat omnia, in qua et eorum casum procul dubio
praesciebat, unde jam mortale genus propagandum
esset humanum.
</p>
          </div3>
        </div2>

<div2>
          <head>CAPUT V.-- <hi>Mulier facta in adjutorium non alia quam sobolis causa.</hi> </head>
<div3>
            <head>9.</head>
            <p>
 Aut si ad hoc adjutorium gignendi filios, non est
facta mulier viro, ad quod ergo adjutorium facta est?
Si quae simul operaretur terram; nondum erat labor
ut adjumento indigeret, et si opus esset, melius adjutorium
masculus fieret: hoc et de solatio dici potest,
si solitudinis fortasse taedebat. Quanto enim congruentius
ad convivendum et colloquendum duo amici
pariter quam vir et mulier habitarent? Quod si oportebat
alium jubendo, alium obsequendo pariter vivere,
ne contrariae voluntates pacem cohabitantium perturbarent;
nec ad hoc retinendum ordo defuisset, quo
prior unus, alter posterior, maxime si posterior ex
priore crearetur, sicut femina creata est. An aliquis
dixerit de costa hominis Deum feminam tantum, non
etiam masculum, si hoc vellet, facere potuisse? Quapropter
non invenio ad quod adjutorium facta sit mulier
viro, si pariendi causa subtrahitur.
</p>
          </div3>
        </div2>

<div2>
          <head>CAPUT VI.-- <hi>Filiorum successio qualis si Adam non peccasset.</hi> </head>
<div3>
            <head>10.</head>
            <p>
 Nam si parentes filiis suis cedere ex hac vita oportebat,
ut ita omne humanum genus per decessiones
et successiones certa numerositate impleretur, potuerunt
etiam homines genitis filiis, perfectaque humani
officii justitia, hinc ad meliora transferri, non per
mortem, sed per aliquam commutationem, aut illam
summam qua receptis corporibus fient sancti sicut Angeli
in coelis <note>(Matth. XXII, 30)</note>; aut si illam dari non
oportet, nisi omnibus simul in saeculi fine, aliquam
inferiorem quam illa erit: quae tamen haberet meliorem
statum, quam vel hoc corpus habet, vel illa etiam
quae primitus facta sunt, viri ex limo terrae, mulieris
ex viri carne.</p>
          </div3>
<div3>
            <head>11.</head>
            <p>
 Neque enim arbitrandum est Eliam vel sic esse
jam sicut erunt sancti, quando peracto operis die denarium
pariter accepturi sunt <note>(Id. XX, 10)</note>; vel sic
quemadmodum sunt homines qui ex ista vita nondum
emigrarunt, de qua ille tamen non morte, sed translatione
migravit <note>(IV Reg. II, 11)</note>. Jam itaque aliquid
melius habet, quam in hac vita posset; quamvis nondum
habeat quod ex hac vita recte gesta in fine habiturus
est: pro nobis enim meliora providerunt, ne
sine nobis perfecti perficerentur <note>(Hebr. XI, 40)</note>. Aut si
quisquam putat hoc Eliam mereri non potuisse, si
<pb n="0397"/>
duxisset uxorem, filiosque procreasset (creditur enim
non habuisse, quia hoc Scriptura non dixit, quamvis
et de caelibatu ejus nihil dixerit); quid de Enoch respondebit,
qui filiis genitis Deo placens non mortuus,
sed translatus est <note>(Gen. V, 24)</note>? Cur ergo et Adam
et Eva, si juste viventes caste filios procreassent, non
eis possent translatione, non morte, succedentibus
cedere? Nam si Enoch et Elias in Adam mortui, mortisque
propaginem in carne gestantes, quod debitum
ut solvant, creduntur etiam redituri ad hanc vitam,
et, quod tamdiu dilatum est, morituri <note>(Malach. IV, 5;
et Apoc. XI, 3-7)</note>, nunc tamen in alia vita sunt, ubi
ante resurrectionem carnis, antequam animale corpus
in spirituale mutetur, nec morbo nec senectute deficiunt:
quanto justius atque probabilius primis illis hominibus
praestaretur, sine ullo suo parentumve peccato
viventibus, ut in meliorem aliquem statum filiis
genitis cederent, unde saeculo finito cum omni posteritate
sanctorum, in angelicam formam, non per carnis
mortem, sed per Dei virtutem multo felicius mutarentur?
</p>
          </div3>
        </div2>

<div2>
          <head>CAPUT VII.-- <hi>Mulier pariendi causa. Unde laudabilis virginitas et nuptiae. Matrimonii triplex bonum.</hi> </head>
<div3>
            <head>12.</head>
            <p>
 Non itaque video ad quod aliud adjutorium mulier
facta sit viro, si generandi causa subtrahitur:
quae nihilominus quare subtrahatur ignoro. Unde enim
magnum magnique honoris meritum apud Deum fidelis
et pia virginitas habet, nisi quia isto jam tempore
continendi ab amplexu cum ex omnibus gentibus ad
implendum sanctorum numerum largissima suppetat
copia, percipiendae sordidae voluptatis libido non sibi
vindicat quod jam sufficiendae prolis necessitudo non
postulat? Denique utriusque sexus infirmitas propendens
in ruinam turpitudinis, recte excipitur honestate
nuptiarum, ut quod sanis esse posset officium, sit
aegrotis remedium. Neque enim quia incontinentia
malum est, ideo connubium, vel quo incontinentes
copulantur, non est bonum: imo vero non propter illud
malum culpabile est hoc bonum, sed propter hoc
bonum veniale est illud malum; quoniam id quod bonum
habent nuptiae, et quo bonae sunt nuptiae peccatum
esse nunquam potest. Hoc autem tripartitum est;
fides, proles, sacramentum. In fide attenditur ne praeter
vinculum conjugale, cum altera vel altero concumbatur:
in prole, ut amanter suscipiatur, benigne nutriatur,
religiose educetur: in sacramento autem, ut
conjugium non separetur, et dimissus aut dimissa nec
causa prolis alteri conjungatur. Haec est tanquam regula
nuptiarum, qua vel naturae decoratur fecunditas,
vel incontinentiae regitur pravitas. Unde quia satis
disseruimus in eo libro quem de Bono Conjugali nuper
edidimus, ubi et continentiam vidualem et excellentiam
virginalem pro suorum graduum dignitate distinximus,
diutius hic noster stilus non est occupandus.
</p>
          </div3>
        </div2>

<div2>
          <head>CAPUT VIII.-- <hi>Fuga vitiorum in contraria.</hi> </head>
<div3>
            <head>13.</head>
            <p>
 Nunc enim quaerimus cui adjutorio mulier facta
sit viro, si eis ad gignendos filios misceri sibimet in
paradiso non licebat. Qui enim hoc sentiunt, forte
<pb n="0398"/>
peccatum esse omnem concubitum putant. Difficile est
namque, ut dum perverse homines vitia devitant, non
in eorum contraria perniciter currant. Etenim sicut
exhorrens avaritiam, fit profusus; aut exhorrens luxuriam,
fit avarus; aut inquietus fit, cujus pigritiam reprehenderis;
aut cujus inquietudinem, piger; aut qui
reprehensus odisse coeperit audaciam suam, ad timiditatem
fugit; aut qui timidus non esse conatur, tanquam
abrupto vinculo fit temerarius, dum non ratione,
sed opinione crimina metiuntur: ita dum nesciunt
homines quid in adulteriis et fornicationibus divino
jure damnetur, etiam causa procreandi conjugalem
concubitum detestantur.
</p>
          </div3>
        </div2>

<div2>
          <head>CAPUT IX.-- <hi>Mulier propter gignendos filios, etiamsi ex peccato non fuisset necessitas moriendi.</hi> </head>
<div3>
            <head>14.</head>
            <p>
 Quod qui non faciunt, sed tamen fecunditatem
carnis propter successionem mortalitatis divinitus datam
sentiunt; nec ipsi putant primos illos homines
potuisse concumbere, nisi, propter peccatum quod
admiserant morituri, gignendo requirerent successores:
nec attendunt, si recte potuerunt successores
quaeri morituris, multo rectius socios quaeri potuisse
victuris. Impleta enim terra genere humano, recte
proles nonnisi quae morientibus succederet, quaereretur:
ut autem per duos homines terra impleretur,
quomodo ipsi, nisi gignendo, officium societatis implerent?
An vero ita quis caecus est mente, ut non cernat
quanto terris ornamento sit genus humanum,
etiam cum a paucis recte laudabiliterque vivatur;
quantumque valeat ordo reipublicae, in cujusdam pacis
terrenae vinculum coercens etiam peccatores? Neque
enim tantum depravati sunt homines, ut non etiam
tales pecoribus et volatilibus antecellant; quorum tamen
omnium generibus hanc infimam mundi partem
pro sui loci sorte decoratam, quem non considerare
delectet? Quis autem ita sit excors, ut putet minus eam
ornari potuisse, si justis non morientibus impleretur?</p>
          </div3>
<div3>
            <head>15.</head>
            <p>
 Nam quia numerosissima est superna civitas
Angelorum, ideo non recte connubio copularentur, nisi
morerentur. Hanc quippe numerositatem perfectam
etiam in resurrectione sanctorum Angelis sociandam
Dominus praesciens ait, <hi>In resurrectione neque nubent,
neque uxores ducent; non enim incipient mori, sed erunt
aequales Angelis Dei <note>(Matth. XXII, 30)</note>
            </hi>: hic vero cum
implenda esset hominibus terra, et eam, propter cognationis
arctiorem necessitudinem et unitatis vinculum
maxime commendandum, ex uno oporteret impleri;
propter quid aliud secundum ipsum quaesitus
est femineus sexus adjutor, nisi ut serentem genus
humanum natura muliebris, tanquam terrae fecunditas,
adjuvaret?
</p>
          </div3>
        </div2>

<div2>
          <head>CAPUT X.-- <hi>Libidinis morbus ex peccato.</hi> </head>
<div3>
            <head>16.</head>
            <p>
 Quamvis honestius meliusque credatur, ita
fuisse tunc illorum hominum corpus animale constitutorum
in paradiso, nondum mortis lege damnatum,
ut non haberent appetitum carnalis voluptatis, qualem
nunc habent ista corpora, quae jam ex mortis propagine
ducta sunt. Neque enim nihil est in eis factum,
cum de ligno prohibite edissent: quandoquidem Deus
<pb n="0399"/>
dixerat, non, Si ederitis, morte moriemini; sed, <hi>Quo die
ederitis, morte moriemini <note>(Gen. II, 17)</note>
            </hi>: ut hoc ipsum
in eis illa faceret dies, quod Apostolus gemit dicens, <hi>Condelector legi Dei secundum interiorem hominem; video
autem aliam legem in membris meis, repugnantem
legi mentis meae, et captivantem me in lege peccati, quae
est in membris meis. Infelix ego homo, quis me liberabit
de corpore mortis hujus? Gratia Dei per Jesum Christum
Dominum nostrum 
 <note>(Rom. VII, 22, 25)</note>
            </hi>. Non enim sufficeret
ei, si diceret, Quis me liberabit de hoc mortali
corpore? sed, <hi>de corpore,</hi> inquit, <hi>mortis hujus.</hi> Sicut
etiam illud, <hi>Corpus quidem,</hi> inquit, <hi>mortuum est propter
peccatum <note>(Id. VIII, 10)</note>
            </hi>: nec ibi ait mortale, sed <hi>mortuum;</hi> 
quamvis utique et mortale, quia moriturum.
Non ita credendum est fuisse illa corpora, sed licet
animalia, nondum spiritualia, non tamen mortua, id
est, quae necesse esset ut morerentur: quod eo die
factum est, quo lignum contra vetitum tetigerunt.</p>
          </div3>
<div3>
            <head>17.</head>
            <p>
 Sicut in ipsis nostris corporibus quaedam pro
suo modo sanitas dicitur, quae si perturbata sic fuerit,
ut letalis morbus jam viscera depascatur, quo inspecto,
medici mortem imminere pronuntient; mortale
utique corpus etiam tunc dicitur, sed aliter quam cum
esset sanum, quamvis quandoque sine dubio moriturum:
ita illi homines animalia quidem corpora gerentes,
sed non moritura nisi peccassent, acceptura autem
angelicam formam coelestemque qualitatem, mox
ubi praeceptum transgressi sunt, eorum membris velut
aliqua aegritudo letalis, mors ipsa concepta est;
mutavitque illam qualitatem, qua corpori sic dominabantur,
ut non dicerent, <hi>Video aliam legem in membris
meis, repugnantem legi mentis meae;</hi> quia etsi nondum
spirituale, sed animale corpus erat, nondum tamen
erat mortis hujus, de qua et cum qua nati sumus. Quid
enim aliud, non dicam nati, sed omnino concepti,
nisi aegritudinem quamdam inchoavimus, qua sumus
necessario morituri? Neque enim tam necesse est eum
ipso morbo mori, qui hydrops, vel dysentericus, vel
elephantiosus factus fuerit, quam eum qui hoc corpus
habere coeperit, in quo omnes homines natura sunt
filii irae <note>(Ephes. II, 3)</note>, quia hoc non fecit nisi poena
peccati.</p>
          </div3>
<div3>
            <head>18.</head>
            <p>
 Quae cum ita sint, cur non credamus illos homines
ante peccatum ita genitalibus membris ad procreandos
filios imperare potuisse, sicut caeteris, quae
in quolibet opere anima sine ulla molestia, et quasi
pruritu voluptatis movet? Si enim Creator omnipotens
ineffabiliterque laudandus, qui et in minimis suis operibus
magnus est, apibus donavit ut sic operentur generationem
filiorum, quemadmodum cerae speciem
liquoremque mellis; cur incredibile videatur primis
hominibus talia fecisse corpora, ut si non peccassent,
et morbum quemdam quo morerentur, continuo non
concepissent, eo nutu imperarent membris quibus fetus
exoritur, quo pedibus cum ambulatur, ut neque
cum ardore seminaretur, neque cum dolore pareretur.
Nunc vero transgrediendo praeceptum, motum legis
illius, quae repugnat legi mentis, in membris conceptae
<pb n="0400"/>
mortis habere meruerunt; quem nuptiae ordinant,
continentia cohibet et refrenat, ut quemadmodum de
peccato factum est supplicium, sic de supplicio fiat
meritum.
</p>
          </div3>
        </div2>

<div2>
          <head>CAPUT XI.-- <hi>Femineus sexus conformatus propter sobolem, non tamen cum libidine, nisi homo peccasset, procreandam. Obedientia.</hi> </head>
<div3>
            <head>19.</head>
            <p>
 Factam itaque feminam viro, de viro, in eo sexu,
in ea forma et distinctione membrorum, qua feminae
notae sunt; quae peperit Cain et Abel, et omnes fratres
eorum, ex quibus omnes homines nascerentur, in
quibus peperit etiam Seth <note>(Gen. IV, 1 et 25)</note>, per quem
ventum est ad Abraham et ad populum Israel, gentemque
omnibus jam notissimam gentibus, et per Noe filios
omnes gentes; quisquis dubitaverit, omnia cogit nutare
quae credimus, longeque a fidelium mentibus repellendus
est. Cum ergo quaeritur ad quod adjutorium
factus sit ille sexus viro, diligenter, quantum valeo,
cuncta consideranti, nonnisi causa prolis occurrit, ut
per eorum stirpem terra impleretur; sed non eo modo
procreatam, quo nunc procreantur homines, cum inest
peccati lex in membris repugnans legi mentis, etiamsi
per Dei gratiam virtute superatur: hoc enim esse non
potuisse credendum est, nisi in corpore mortis hujus,
quod corpus mortuum est propter peccatum. Et quid
hac poena justius, quam ut non ad omnem nutum serviat
corpus, id est, suus famulus animae, sicut Domino
suo detrectavit ipsa servire; sive utrumque ex parentibus
creet Deus, corpus ex corpore, animam ex anima;
sive alio modo faciat animas: non utique ad opus
impossibile nec mercede parva, ut cum anima pietate
Deo subdita legem istam peccati, quae est in membris
corporis mortis hujus, quam primus homo accepit
in poenam, vicerit ipsa per gratiam, praemium coeleste
percipiat majore gloria, demonstrans quanta sit laus
obedientiae, quae alienae inobedientiae poenam potuit
virtute superare?
</p>
          </div3>
        </div2>

<div2>
          <head>CAPUT XII.-- <hi>Animalia vere adducta esse ad Adam, ut iis nomina imponeret: sed hac re gesta aliquid figurari.</hi> </head>
<div3>
            <head>20.</head>
            <p>
 Sed quoniam cui adjutorio femina facta sit viro,
satis, quantum existimo, requisitum est; illud jam videamus
quare sit factum, quod adductae sunt ad Adam
omnes bestiae agri, et omnia volatilia coeli, ut eis nomina
imponeret; atque ita velut necessitas oriretur
creandi ei feminam ex ejus latere, cum inter illa animalia
simile illi adjutorium non fuisset inventum. Videtur
enim mihi propter aliquam significationem propheticam
factum, sed tamen factum, ut re gesta confirmata
figurae interpretatio libera relinquatur. Quid
est enim hoc ipsum quod volatilibus terrestribusque
animantibus, non etiam piscibus atque omnibus natatilibus
Adam nomina imposuit? Si enim linguae humanae
consulantur, sic appellantur haec omnia, quemadmodum
eis homines loquendo nomina imposuerunt.
Non solum haec quae sunt in aquis et terris, verum
etiam ipsa terra, et aqua, et coelum, et quae videntur
in coelo, et quae non videntur, sed creduntur, pro diversitate
linguarum gentilium, diversis nominibus appellantur.
<pb n="0401"/>
Unam sane linguam primitus fuisse didicimus,
antequam superbia turris illius post diluvium
fabricatae, in diversos signorum sonos humanam divideret
societatem <note>(Gen. XI, 1-8)</note>. Quaecumque autem
illa lingua fuerit, quid attinet quaerere? Illa certe tunc
loquebatur Adam, et in ea lingua, si adhuc usque
permanet, sunt istae voces articulatae, quibus primus
homo animalibus terrestribus et volatilibus nomina imposuit.
Num igitur ullo modo credibile est, in eadem lingua
nomina piscium non ab homine, sed divinitus instituta,
quae Deo docente homo postea disceret? Quod si ita
etiam factum esset, quare ita factum esset, procul dubio
mystica significatio resonaret. Sed credendum est, paulatim
cognitis piscium generibus nomina imposita: tunc
autem cum pecora, et bestiae, et volatilia ad hominem
adducta sunt, ut eis ad se congregatis, generatimque
distinctis, nomina imponeret, quibus etiam ipsis paulatim,
et multo citius quam piscibus, si hoc factum
non esset, posset nomina imponere; quid fuit causae,
nisi ratio aliquid significandi, quod ad praenuntiationem
futurorum valeret? Cui rei maxime ordo narrationis
hujus invigilat.</p>
          </div3>
<div3>
            <head>21.</head>
            <p>
 Deinde, numquid ignorabat Deus, nihil tale se
creasse in naturis animalium, quod simile adjutorium
posset esse homini? An opus erat ut hoc etiam ipse
homo cognosceret, et eo commendatiorem haberet
uxorem suam, quod in omni carne creata sub coelo, et
de hoc aere sicut ipse vivente, nihil ejus simile invenerit?
Mirum si hoc scire non posset, nisi omnibus
ad se adductis atque perspectis. Si enim Deo credebat,
posset hoc illi eo modo dicere, quomodo et praeceptum
dedit, quomodo et peccantem interrogavit, atque
judicavit. Si autem non credebat, profecto neque
hoc scire poterat, utrum ad eum omnia ille, cui non
credebat, adduxerit; an forte in aliquibus ab illo remotioribus
terrae partibus aliqua ei similia, quae non
demonstrasset, absconderit. Non itaque arbitror dubitandum
hoc alicujus propheticae significationis gratia
factum, sed tamen factum.</p>
          </div3>
<div3>
            <head>22.</head>
            <p>
 Neque hoc opere suscepimus prophetica aenigmata
perscrutari, sed rerum gestarum fidem ad proprietatem
historiae commendare, ut quod impossibile
videri vanis atque incredulis potest, aut ipsi auctoritati
sanctae Scripturae velut testificatione contraria
repugnare, id pro meis viribus, quantum Deus adjuvat,
disserendo demonstrem, neque impossibile esse,
neque contrarium; quod autem possibile quidem apparet,
nec habet ullam speciem repugnantiae, sed tamen
quasi superfluum, vel etiam stultum quibusdam
videri potest, hoc ipsum disputando demonstrem,
quod ideo non tanquam rerum gestarum naturali vel
usitato ordine factum est, ut cordibus nostris fidelissima
sanctarum Scripturarum auctoritate praelata,
quia stultum esse non potest, mysticum esse credatur,
quamvis ejus expositionem vel inquisitionem
aut alibi jam exhibuerimus, aut in tempus aliud differamus.
</p>
          </div3>
        </div2>

<div2>
          <head>CAPUT XIII.-- <hi>Formatio mulieris eo modo quo narratur facta est, ut quidpiam praenuntiaretur.</hi> </head>
<div3>
            <head>23.</head>
            <p>
 Quid ergo sibi vult etiam illud, quod mulier
<pb n="0402"/>viro de latere facta est? Verum esto propter ipsius
conjunctionis vim commendandam hoc ita fieri oportuisse
credamus; numquid etiam ut dormienti fieret,
eadem ratio vel necessitas flagitabat; ut denique osse
detracto, in cujus locum caro suppleretur? Num enim
non potuit ipsa caro detrahi, ut inde congruentius,
quod sit sexus infirmior, mulier formaretur? An vero
tam multis additis, costam Deus aedificare potuit in
mulierem, et carnem pulpamve non potuit, qui de
pulvere ipsum hominem fecit? Aut si jam costa fuerat
detrahenda, cur non altera pro ea costa reposita
est? Cur etiam non dictum est, Finxit, aut, fecit sicut
in omnibus supra operibus; sed, <hi>aedificavit,</hi> inquit, <hi>Dominus Deus illam costam,</hi> 
 non tanquam corpus
humanum, sed tanquam domum? Non est itaque
dubitandum, quoniam haec facta sunt et stulta esse
non possunt, ob aliquid significandum esse facta, fructum
futuri saeculi ab ipso jam primordio generis humani
Deo praescio in ipsis suis operibus misericorditer
praedicante; ut certo tempore servis suis, sive per
hominum successiones, sive per suum Spiritum vel
Angelorum ministerium revelata atque conscripta, et
promittendis rebus futuris et recognoscendis impletis
testimonium perhiberent: quod magis magisque in
consequentibus apparebit.
</p>
          </div3>
        </div2>

<div2>
          <head>CAPUT XIV.-- <hi>Quomodo animalia adducta ad Adam.</hi> </head>
<div3>
            <head>24.</head>
            <p>
 Videamus ergo, quod isto opere suscepimus,
non secundum praefigurationem rerum futurarum, sed
secundum rerum gestarum non allegoricam, sed propriam
significationem, quemadmodum haec accipi possint: <hi>Et finxit Deus,</hi> 
 inquit, <hi>adhuc de terra omnes bestias
agri, et omnia volatilia coeli;</hi> unde jam quod
visum est, et quantum visum est, disseruimus. <hi>Et
adduxit omnia ea ad Adam, ut videret quid ea vocaret.</hi> 
Quomodo haec adduxerit Deus ad Adam, ne carnaliter
sapiamus, adjuvare nos debet quod de bipartito
opere divinae providentiae in libro superiore tractavimus <note>(Cap. 9, 19-26)</note>.
Neque enim sicut indagant atque
adigunt venantes vel aucupantes ad retia, quaecumque
animantia capiunt, ita hoc factum esse credendum
est; aut vox aliqua jussionis de nube facta
est eis verbis, quae rationales animae audientes, intelligere,
atque obedire assolent. Non enim hoc acceperunt
ut possint bestiae, vel aves: in suo tamen genere
obtemperant Deo; non rationali voluntatis arbitrio,
sed sicut movet ille omnia temporibus opportunis,
non ipse temporaliter motus, per angelica ministeria,
quae capiunt in verbo ejus quid quo tempore fieri debeat:
et illo non temporaliter moto, moventur ipsa
temporaliter ut in iis quae sibi subjecta sunt, jussa
ejus efficiant.</p>
          </div3>
<div3>
            <head>25.</head>
            <p>
 Omnis enim anima viva, non solum rationalis,
sicut in hominibus, verum etiam irrationalis, sicut in
pecoribus, et volatilibus, et piscibus, visis movetur.
Sed anima rationalis voluntatis arbitrio vel consentit
visis, vel non consentit: irrationalis autem non habet
<pb n="0403"/>
hoc judicium; pro suo tamen genere atque natura
viso aliquo tacta propellitur. Nec in potestate ullius
animae est, quae illi visa veniant, sive in sensum corporis,
sive in ipsum spiritum interius: quibus visis
appetitus moveatur cujuslibet animantis. Ac sic cum
ea visa per Angelorum obedientiam desuper ministrantur,
pervenit jussio Dei non solum ad homines,
nec solum ad aves et pecora, verum etiam ad ea quae
sub aquis latent, sicut ad cetum qui glutivit Jonam <note>(Jonae II, 1)</note>:
nec solum ad ista majora, verum
etiam ad vermiculum; nam et huic legimus divinitus
jussum, ut radicem cucurbitae roderet, sub cujus
umbraculo Propheta requieverat <note>(Id. IV, 6, 7)</note>. Si
enim homini donavit Deus, sic eum instituens, ut
etiam carnem peccati portans, possit non solum pecora
et jumenta suis usibus subdita, nec tantum domesticas
aves, sed etiam libere volitantes quaslibet
etiam saevas feras et capere, et mansuetas facere, et
eis mirabiliter imperare potentia rationis, non corporis;
cum earum appetitus et dolores captans, paulatimque
illectando, premendo, laxandoque moderans,
agresti eas exuit consuetudine, et tanquam humanis
moribus induit: quanto magis Angeli hoc possunt,
qui jussione Dei in ipsa ejus, quam sempiterne intuentur,
incommutabili veritate perspecta, moventes
se per tempus, et corpora sibi subdita per tempus
et locum, agilitate mirabili, et visa quibus moveatur,
et appetitum carnalis indigentiae, valent efficere
omni animae vivae, ut quo eam venire opus est,
nesciens adducatur?
</p>
          </div3>
        </div2>

<div2>
          <head>CAPUT XV.-- <hi>Formatio mulieris non per alium quam Deum.</hi> </head>
<div3>
            <head>26.</head>
            <p>
 Jam ergo videamus, ipsa mulieris formatio,
quae mystice etiam aedificatio dicta est, quemadmodum
facta sit. Natura quippe mulieris creata est,
quamvis ex virili, quae jam erat, non aliquo motu
jam existentium naturarum. Angeli autem nullam
omnino possunt creare naturam: solus enim unus
cujuslibet naturae, seu magnae seu minimae, creator
est Deus, id est ipsa Trinitas, Pater et Filius et Spiritus
sanctus. Aliter ergo quaeritur, quemadmodum
sit soporatus Adam, costaque ejus sine ullo doloris
sensu a corporis compage detracta sit. Haec enim fortasse
dicantur potuisse per Angelos fieri; formare autem
vel aedificare costam, ut mulier esset, usque adeo
non potuit nisi Deus, a quo universa natura subsistit,
ut ne illud quidem carnis supplementum in corpore
viri, quod in illius costae successit locum, ab Angelis
factum esse crediderim, sicut nec ipsum hominem
de terrae pulvere: non quod nulla sit Angelorum
opera, ut aliquid creetur, sed non ideo creatores
sunt; quia nec agricolas creatores segetum atque arborum
dicimus. Non enim qui plantat est aliquid, neque
<pb n="0404"/>
qui rigat, sed qui incrementum dat Deus <note>(I Cor.
III, 7)</note>. Ad hoc incrementum pertinet etiam in corpore
humano, quod osse dempto, locus carne suppletus
est, illo scilicet opere Dei, quo naturas substituit
ut sint, quo ipsos quoque Angelos creavit.</p>
          </div3>
<div3>
            <head>27.</head>
            <p>
 Opus itaque agricolae est ut aquam ducat cum
rigat: non autem opus ejus est ut aqua per declivia
prolabatur; sed illius qui omnia in mensura, et numero,
et pondere disposuit <note>(Sap. XI, 21)</note>. Item opus agricolae
est ut surculus avellatur ex arbore, terraeque
mandetur: at non opus ejus est ut succum imbibat,
ut germen emittat, ut aliud ejus solo figat, quo radicem
stabiliat, aliud in auras promoveat, quo robur
nutriat, ramosque diffundat; sed illius qui dat incrementum.
Medicus etiam aegro corpori alimentum adhibet,
et vulnerato medicamentum: primum non de
rebus quas creavit, sed quas creatas opere Creatoris
invenit: deinde cibum vel potum praeparare potuit et
ministrare, emplastrum formare et medicamento illitum
 apponere; num etiam ex iis quae adhibet, operari
et creare vires vel carnem potest? Natura id agit
interiore motu, nobisque occultissimo. Cui tamen si
Deus subtrahat operationem intimam, qua eam substituit
et facit, continuo tanquam exstincta, nulla remanebit.</p>
          </div3>
<div3>
            <head>28.</head>
            <p>
 Quapropter cum Deus universam creaturam
suam bipartito quodammodo opere providentiae, de
quo in superiore libro locuti sumus <note>(Cap. 9, 19-26)</note>,
et in naturalibus et in voluntariis motibus administret,
creare naturam tam nullus angelus potest, quam nec
seipsum. Voluntas vero angelica obedienter Deo subdita,
ejusque exsecuta jussionem, naturalibus motibus
de rebus subjectis tanquam materiam ministrare,
ut secundum illas principales in Verbo Dei non creatas,
vel secundum illas in primis sex dierum operibus
causaliter creatas rationes aliquid in tempore creetur,
more agricolandi vel medendi potest. Quale itaque
ministerium Deo exhibuerint Angeli in illa mulieris
formatione, quis audeat affirmare? Certissime tamen
dixerim, supplementum illud carnis in costae locum,
ipsiusque feminae corpus et animam conformationemque
membrorum, omnia viscera, sensus omnes, et
quidquid erat quo illa et creatura et homo et femina
erat, nonnisi in illo opere Dei factum, quod Deus non
per Angelos, sed per semetipsum, non operatus est
et dimisit, sed ita continuanter operatur, ut nec ullarum
aliarum rerum, nec ipsorum Angelorum natura
subsistat, si non operetur.
</p>
          </div3>
        </div2>

<div2>
          <head>CAPUT XVI.-- <hi>Tarditas ingenii humani non assequitur opera Dei.</hi> </head>
<div3>
            <head>29.</head>
            <p>
 Sed quoniam carnem animatam atque sentientem,
quantum naturam rerum pro humano captu experiri
potuimus, non novimus nasci, nisi aut ex istis
tanquam materialibus elementis, hoc est aqua et
terra, aut ex fruticibus vel lignorum fructibus, vel
etiam ex carnibus animalium, sicut innumerabilia genera
vermium sive reptilium, aut certe ex concubitu
parentum, nullam autem carnem natam scimus ex
<pb n="0405"/>
carne cujuslibet animantis, quae tam esset ei similis,
ut sexu tantum discerneretur; quaerimus in rebus
creationis hujus similitudinem, qua mulier de viri latere
facta est, nec possumus invenire: non ob aliud,
nisi quia homines quemadmodum operentur in hac
terra novimus; quemadmodum autem Angeli in hoc
mundo quodammodo agricolentur, non utique novimus.
Nam profecto si remota hominum industria fruticum
genus naturae cursus operaretur, nihil aliud
nossemus quam ex terra nasci arbores et herbas, et
ex earum seminibus, ab eis itidem in terram cadentibus:
numquid innotesceret nobis quid valeret insitio,
ut alterius generis lignum radice propria, poma
portaret aliena, et, coalescente unitate, jam sua?
Haec per agricolarum opera didicimus, cum ipsi creatores
arborum nullo modo essent, sed naturae cursum
Deo creanti suum quoddam officium ministeriumque
praeberent. Nequaquam enim quidquam per eorum
opera existeret, si hoc in Dei opere intima naturae
ratio non haberet. Quid ergo mirum si hominem
ex osse hominis factam non novimus, quando creanti
Deo quemadmodum Angeli serviant ignoramus; qui
nec arborem ex arboris surculo in robore alieno factam
nosse possemus, si et ista Deo creanti quemadmodum
agricolae serviant, similiter nesciremus?</p>
          </div3>
<div3>
            <head>30.</head>
            <p>
 Nullo modo tamen dubitamus et hominum et
arborum nonnisi Deum esse creatorem, fideliterque
credimus factam feminam ex viro, nullo interveniente
concubitu, etiamsi forte costa hominis ministrata sit
per Angelos in opere Creatoris: sicut fideliter credimus
etiam virum factum ex femina nullo interveniente
concubitu, cum semen Abrahae dispositum est per
Angelos in manu mediatoris <note>(Galat. III, 19)</note>. Utrumque
infidelibus incredibile est; fidelibus autem cur
ad rei gestae proprietatem quod de Christo factum
est, et tantum ad figuratam significationem quod de
Eva scriptum est, credibile videatur? An vero sine
cujusquam concubitu vir ex femina fieri potuit, femina
ex viro non potuit? et virginalis uterus unde
vir fieret habebat, virile autem latus unde femina
fieret non habebat, cum hic Dominus de famula nasceretur,
ibi de servo famula formaretur? Poterat et
Dominus carnem suam de costa vel de aliquo membro
Virginis creare; sed qui posset ostendere in corpore
suo hoc se iterum fecisse quod factum est, utilius in
matris corpore ostendit nihil pudendum esse quod
castum est.
</p>
          </div3>
        </div2>

<div2>
          <head>CAPUT XVII.-- <hi>Mulieris formandae ratio an in hominis causali conditione ad sextum diem pertinere praeexstabat.</hi> </head>
<div3>
            <head>31.</head>
            <p>
 Quod si quaeritur, quomodo se habeat causalis
illa conditio, in qua primum hominem Deus fecit ad
imaginem ac similitudinem suam <note>(ibi quippe et hoc
dictum est, Masculum et feminam fecit eos [Gen. I, 27)</note>
              <hi>]</hi>:
utrum jam illa ratio, quam mundi primis operibus
concreavit, atque concrevit Deus, id habebat, ut secundum
eam jam necesse esset ex viri latere feminam
<pb n="0406"/>
fieri; an hoc tantum habebat ut fieri posset, ut autem
ita fieri necesse esset, non ibi jam conditum, sed in
Deo erat absconditum: si hoc ergo quaeritur, dicam
quid mihi videatur sine affirmandi temeritate; quod
tamen cum dixero, fortasse prudenter ista considerantes,
quos jam christiana fides imbuit, etiam si
nunc primitus ista cognoscunt, non esse dubitandum
judicabunt.</p>
          </div3>
<div3>
            <head>32.</head>
            <p>
 Omnis iste naturae usitatissimus cursus habet
quasdam naturales leges suas, secundum quas et spiritus
vitae, qui creatura est, habet quosdam appetitus
suos determinatos quodammodo, quos etiam mala voluntas
non possit excedere. Et elementa mundi hujus
corporei habent definitam vim qualitatemque suam,
quid unumquodque valeat vel non valeat, quid de quo
fieri possit vel non possit. Ex his velut primordiis
rerum, omnia quae gignuntur, suo quoque tempore
exortus processusque sumunt, finesque et decessiones
sui cujusque generis. Unde fit ut de grano tritici
non nascatur faba, vel de faba triticum, vel de pecore
homo, vel de homine pecus. Super hunc autem motum
 cursumque rerum naturalem, potestas Creatoris
habet apud se posse de his omnibus facere aliud, quam
eorum quasi seminales rationes habent, non tamen id
quod non in eis posuit ut de his fieri vel ab ipso possit.
Neque enim potentia temeraria, sed sapientiae
virtute omnipotens est; et hoc de unaquaque re in
tempore suo facit, quod ante in ea fecit ut possit.
Alius ergo est rerum modus quo illa herba sic germinat,
illa sic; illa aetas parit, illa non parit; homo
loqui potest, pecus non potest. Horum et talium modorum
rationes non tantum in Deo sunt, sed ab illo
etiam rebus creatis inditae atque concreatae. Ut autem
lignum de terra excisum, aridum, perpolitum,
sine radice ulla, sine terra et aqua repente floreat, et
fructum gignat <note>(Num. XVII, 8)</note>, ut per juventam sterilis
femina in senecta pariat <note>(Gen. XVIII, 11, et XXI,
2)</note>, ut asina loquatur <note>(Num. XXII, 28)</note>, et si quid
ejusmodi est, dedit quidem naturis, quas creavit, ut
ex eis et haec fieri possent (neque enim ex eis vel
ille faceret quod ex eis fieri non posse ipse praefigeret,
quoniam seipso non est nec ipse potentior): verumtamen
alio modo dedit, ut non haec haberent in
motu naturali, sed in eo quo ita creata essent, ut
eorum natura voluntati potentiori amplius subjaceret.
</p>
          </div3>
        </div2>

<div2>
          <head>CAPUT XVIII.-- <hi>Mulieris formandae ratio sic praeexistebat uti erat Mysterio conveniens.</hi> </head>
<div3>
            <head>33.</head>
            <p>
 Habet ergo Deus in seipso absconditas quorumdam
factorum causas, quas rebus conditis non inseruit;
easque implet non illo opere providentiae, quo
naturas substituit ut sint, sed illo quo eas administrat
ut voluerit, quas ut voluit condidit. Ibi est et gratia,
per quam salvi fiunt peccatores. Nam quod attinet ad
naturam iniqua sua voluntate depravatam, recursum
per semetipsam non habet, sed per Dei gratiam, qua
<pb n="0407"/>
adjuvatur et instauratur. Neque enim desperandi
sunt homines in illa sententia, in qua scriptum est: <hi>Omnes qui ambulant in ea, non revertentur 
 <note>(Prov. II,
19)</note>
            </hi>. Dictum est enim secundum pondus iniquitatis
suae, ut quod revertitur, qui revertitur, non sibi tribuat,
sed gratiae Dei, non ex operibus, ne forte extollatur <note>(Ephes. II, 9)</note>.</p>
          </div3>
<div3>
            <head>34.</head>
            <p>
 Propterea mysterium gratiae hujus Apostolus
absconditum dixit, non in mundo, in quo sunt absconditae
causales rationes omnium rerum naturaliter
oriturarum, sicut absconditus erat Levi in lumbis
Abrahae, quando et ipse decimatus est <note>(Hebr. VII, 9,
10)</note>; sed in Deo, qui universa creavit. Quamobrem
omnia etiam quae ad hanc gratiam significandam, non
naturali motu rerum, sed mirabiliter facta sunt,
eorum etiam absconditae causae in Deo fuerant: quorum
etiam si unum erat, quod ita mulier facta est
de latere viri, et hoc dormientis, quae per ipsum
firma facta est, tanquam ejus osse firmata, ille autem
propter ipsam infirmus, quia in locum costae non costa
sed caro suppleta est; non habuit hoc prima rerum
conditio, quando sexto die dictum est, <hi>Masculum
et feminam fecit eos,</hi> ut femina omnino sic fieret; sed
tantum hoc habuit, quia et sic fieri posset, ne contra
causas quas voluntate instituit, mutabili voluntate
aliquid fieret. Quid autem fieret, ut omnino aliud futurum
non esset, absconditum erat in Deo, qui universa
creavit.</p>
          </div3>
<div3>
            <head>35.</head>
            <p>
 Sed quoniam sic dixit absconditum, ut innotesceret
principibus et potestatibus in coelestibus per
Ecclesiam multiformis sapientia Dei <note>(Ephes. III, 9,
10)</note>; probabiliter creditur, sicut illud semen cui promissum
est, dispositum est per Angelos in manu
mediatoris, sic omnia quae ad ipsius seminis adventum
vel praenuntiandum vel annuntiandum in rerum natura,
<pb n="0408"/>
praeter usitatum naturae cursum mirabiliter facta sunt,
ministrantibus Angelis esse facta: ut tamen ubique
creator vel reparator creaturarum non sit, nisi qui
plantatore et rigatore quolibet solus incrementum dat
Deus <note>(I Cor. III, 7)</note>.
</p>
          </div3>
        </div2>

<div2>
          <head>CAPUT XIX.-- <hi>Ecstasis Adae.</hi> </head>
<div3>
            <head>36.</head>
            <p>
 Ac per hoc etiam illa ecstasis quam Deus immisit
in Adam, ut soporatus obdormiret, recte intelligitur
ad hoc immissa, ut et ipsius mens per ecstasim
particeps fieret tanquam angelicae curiae, et intrans
in sanctuarium Dei intelligeret in novissima <note>(Psal.
LXXII, 17)</note>. Denique evigilans tanquam prophetiae
plenus, cum ad se adductam costam, mulierem suam
videret, eructavit continuo, quod magnum sacramentum
commendat Apostolus <note>(Ephes. V, 31, 32)</note>: <hi>Hoc
nunc os ex ossibus meis, et caro de carne mea. Haec vocabitur
mulier, quoniam de viro suo sumpta est: et
propter hoc relinquet homo patrem suum et matrem, et
adhaerebit uxori suae; et erunt duo in carne una.</hi> Quae
verba cum primi hominis fuisse Scriptura ipsa testetur,
Dominus tamen in Evangelio Deum dixisse declaravit.
Ait enim, <hi>Non legistis quia qui fecit ab initio,
masculum et feminam fecit eos: et dixit, Propter hoc
dimittet homo patrem et matrem, et adhaerebit uxori
suae; et erunt duo in carne una <note>(Matth. XIX, 4)</note>
            </hi>? ut hinc
intelligeremus propter ecstasim quae praecesserat in
Adam, hoc eum divinitus tanquam prophetam dicere
potuisse. Sed jam iste hujus libri terminus placet, ut
ea quae sequuntur, ab alio exordio renovent intentionem
legentium.
</p>
          </div3>
        </div2>
      </div1>

<div1>
        <head> <hi>LIBER DECIMUS.</hi> In quo tractatur de animarum origine.</head>
<div2>
          <head>CAPUT PRIMUM.-- <hi>Animam mulieris ex anima viri factam esse quorumdam opinio.</hi> </head>
<div3>
            <head>1.</head>
            <p>
 Jam quidem ordo ipse videtur exposcere ut de
<pb n="0407"/>peccato primi hominis disseramus; sed quia de carne
mulieris, quemadmodum facta sit, Scriptura narravit,
tacuit autem de anima, multo magis nos fecit intentos,
ut de hoc diligentius inquiramus, quonam
modo refelli possint, sive non possint, qui credunt
animam de anima hominis, sicut carnem de carne
fieri, a parentibus in filios utriusque rei transfusis
seminibus. Hinc enim primitus ad hoc moventur, ut
dicant quod unam animam Deus fecerit, sufflando in
faciem hominis, quem de pulvere finxerat, ut ex illa
jam caeterae crearentur animae hominum, sicut ex illius
carne omnis etiam caro hominum. Quoniam primo
Adam formatus est, deinde Eva: et ille quidem
<pb n="0408"/>
unde habuerit corpus, unde animam, dictum est;
corpus videlicet pulverem terrae, animam vero flatum
Dei: at illa de illius latere cum facta dicatur, non
dicitur quod eam Deus flando similiter animaverit,
tanquam utrumque de illo ductum sit, qui jam fuerat
animatus. Aut enim taceri oportuit, inquiunt, etiam
de anima viri, ut eam, sicut possemus, datam divinitus
vel intelligeremus, vel certe crederemus: aut
si hoc propterea Scriptura non tacuit, ne animam
quoque sicut carnem hominis de terra factam esse
putaremus, debuit et de mulieris anima non taceri,
ne putaretur ex traduce, si hoc verum non est. Quapropter
ideo tacitum est, inquiunt, quod in ejus faciem
flaverit Deus, quia illud verum est, quod et
anima ex homine propagata est.</p>
          </div3>
<div3>
            <head>2.</head>
            <p>
 Huic suspicioni facile occurritur. Si enim propterea
<pb n="0409"/>
putant animam mulieris ex anima viri factam,
quia non scriptum est quod in mulieris faciem flaverit
Deus; cur credunt ex viro animatam feminam,
quando ne id quidem scriptum est? Unde si Deus
omnes animas hominum nascentium, sicut primam,
facit, propterea Scriptura de aliis tacuit, quoniam
posset quod in una factum commemoratum est, etiam
de caeteris prudenter intelligi. Itaque si oportuit nos
per hanc Scripturam de hac re aliquid admoneri, magis
si aliquid aliud fiebat in femina, quod in viro factum
non erat, ut ex carne animata ejus anima duceretur,
non sicut viri ejus aliunde corpus, aliunde
anima; hoc ipsum quod alio modo fiebat, Scriptura
potius tacere non debuit, ne hoc itidem factum putaremus
quod jam de illo didiceramus. Proinde quia
non dixit ex anima viri factam esse animam mulieris,
convenientius creditur eo ipso nos admonere voluisse,
nihil hic aliud putare, quam de viri anima noveramus,
id est, similiter datam esse mulieri: cum praesertim
esset evidentissimae occasionis locus, ut si non tunc
quando formata est, postea certe diceretur, ubi ait
Adam, <hi>Hoc nunc os ex ossibus meis, et caro de carne
mea <note>(Gen. II, 23)</note>
            </hi>. Quanto enim charius amantiusque
diceret, Et anima de anima mea? Non tamen hinc
tam magna quaestio jam soluta est, ut unum horum
manifestum certumque teneamus.
</p>
          </div3>
        </div2>

<div2>
          <head>CAPUT II.-- <hi>Quid in superioribus libris investigatum circa originem animae.</hi> </head>
<div3>
            <head>3.</head>
            <p>
 Quamobrem primum videndum est, utrum sancta
Scriptura libri hujus, ab ejus exordio pertractata,
hinc nos dubitare permittat: tunc recte fortasse requiremus,
aut quaenam sententia potius eligenda sit,
aut in rei hujus incerto quem modum tenere debeamus.
Certe enim sexto die <hi>fecit Deus hominem ad imaginem
suam;</hi> ubi etiam dictum est, <hi>Masculum et feminam
fecit eos <note>(Gen. I, 27)</note>
            </hi>. Quorum illud superius, ubi
imago Dei commemorata est, secundum animam; hoc
autem, ubi sexus differentia, secundum carnem accipiebamus <note>(Lib. 6 et 7)</note>.
Et quoniam tot ac tanta testimonia,
quae ibi considerata atque tractata sunt, nos
non sinebant eodem ipso sexto die etiam formatum
de limo hominem mulieremque de latere ejus accipere,
sed hoc postea factum esse post illa primitus
opera Dei, in quibus creavit omnia simul <note>(Eccli. XVIII,
1)</note>; quaesivimus quid de hominis anima crederemus,
discussisque omnibus disceptationis nostrae partibus,
illud credibilius vel tolerabilius dici visum est, quod
ipsa hominis anima in illis operibus facta est, corporis
vero ejus in mundo corporeo tanquam in semine ratio:
ne cogeremur contra verba Scripturae aut sexto
die totum factum dicere, id est, et de limo virum, et de
ejus latere feminam; aut in illis sex dierum operibus
nullo modo esse factum hominem; aut corporis humani
causalem rationem tantummodo factam, animae
autem nullam, cum potius secundum ipsam sit homo
ad imaginem Dei: aut certe etsi non contra verba
Scripturae aperte posita, tamen dure atque intolerabiliter
diceremus, vel in ea creatura spirituali, quae
ad hoc tantummodo creata esset, factam fuisse animae
<pb n="0410"/>
humanae rationem, cum ipsa creatura, in qua
ista ratio facta diceretur, non commemoraretur in
operibus Dei; vel in aliqua creatura, quae in illis commemoraretur
operibus, factam rationem animae, velut
in hominibus qui jam sunt, facta ratio latet generandorum
filiorum: ac sic eam vel Angelorum filiam, vel,
quod est intolerabilius, alicujus elementi corporei crederemus.
</p>
          </div3>
        </div2>

<div2>
          <head>CAPUT III.-- <hi>Originis animarum triplex modus.</hi> </head>
<div3>
            <head>4.</head>
            <p>
 Sed nunc si ob hoc mulier non de viro, sed similiter
ut ille, a Deo factam animam asseritur accepisse,
quia singulas singulis Deus facit, non erat facta
in illis primis operibus anima feminae: aut si
generalis omnium animarum ratio facta fuerat, sicut
in hominibus ratio gignendi, reditur ad illud durum
ac molestum, ut vel Angelorum, vel, quod indignissimum
est, coeli corporei, vel alicujus etiam inferioris
elementi filias animas hominum esse dicamus. Ac
per hoc videndum est, etsi latet quid verum sit, quid
saltem tolerabilius dici possit: utrum hoc quod modo
dixi, an in illis primis Dei operibus unam animam
primi hominis factam, de cujus propagine omnes hominum
animae crearentur; an novas subinde animas
fieri, quarum nulla vel ratio facta praecesserit in primis
illis sex dierum operibus Dei. Horum autem trium
duo priora non repugnant primis illis conditionibus,
ubi simul omnia creata sunt. Sive enim in aliqua
creatura tanquam in parente ratio animae facta sit, ut
omnes animae ab illa generentur, a Deo autem creentur,
quando singulis hominibus dantur, sicut a parentibus
corpora; sive non ratio animae velut in parente
ratio prolis, sed ipsa omnino cum factus est
dies facta sit anima, sicut ipse dies, sicut coelum et
terra, et luminaria coeli; congruenter dictum est, <hi>Fecit Deus hominem ad imaginem suam.</hi> </p>
          </div3>
<div3>
            <head>5.</head>
            <p>
 Hoc vero tertium quomodo non repugnet ei sententiae
qua et sexto die factus accipitur homo ad imaginem
Dei, et post diem septimum visibiliter creatus,
non tam facile videri potest. Novas quippe animas
fieri, quae neque ipsae, neque ratio earum, tanquam
in parente prolis, sexto illo die facta sit cum his operibus,
a quibus consummatis, et inchoatis Deus in die
septimo requievit; si dixerimus, cavendum est ne frustra
tam diligenter Scriptura commendet sex diebus
consummasse Deum omnia opera sua, quae fecit bona
valde, si aliquas adhuc naturas fuerat creaturus, quas
nec ipsas nec earum ibi rationes causaliter fecerit:
nisi intelligatur, rationem quidem singillatim faciendarum
animarum nascentibus quibusque dandarum
in seipso habere, non in creatura aliqua condidisse;
sed quia non alterius generis creatura est anima,
quam illius secundum quam sexto die factus est homo
ad imaginem Dei, non recte dici Deum eam facere
nunc, quae tunc non consummavit. Jam enim tunc
animam fecerat, quales et nunc facit; et ideo non
aliquod novum creaturae genus nunc facit, quod tunc
in suis consummatis operibus non creavit: nec contra
<pb n="0411"/>
illas causales rationes rerum futurarum, quas universitati
tunc indidit, haec ejus operatio est, sed potius
secundum ipsas; quandoquidem corporibus humanis,
quorum ex illis primis operibus propagatio
continuata successione protenditur, tales congruit
animas inseri, quales nunc facit atque inserit.</p>
          </div3>
<div3>
            <head>6.</head>
            <p>
 Quapropter jam nihil timentes, ne contra verba
libri hujus, quae de prima illa sex dierum conditione
conscripta sunt, quaelibet harum trium sententiarum
probabilitas vicerit, sentire videamur; suscipiamus
diligentiorem quaestionis hujus pertractationem, quantum
adjuvat Deus: ne forte fieri possit ut si non liquidam,
de qua dubitari ultra non debeat, tam certe
acceptabilem de hac re sententiam nanciscamur, ut
eam tenere donec certum aliquid elucescat, non sit
absurdum. Quod si ne hoc quidem potuerimus, documentorum
momentis undique pariterque nutantibus,
saltem non videbitur nostra dubitatio laborem devitasse
quaerendi, sed affirmandi temeritatem: ut me,
si quis recte jam certus est, docere dignetur; si quem
vero nec divini eloquii, nec perspicuae rationis auctoritas,
sed sua praesumptio certum fecerat, dubitare
mecum non dedignetur.
</p>
          </div3>
        </div2>

<div2>
          <head>CAPUT IV.-- <hi>De animae natura et origine quid certum.</hi> </head>
<div3>
            <head>7.</head>
            <p>
 Ac primum illud firmissime teneamus, animae
naturam nec in naturam corporis converti, ut quae
jam fuit anima, fiat corpus; nec in naturam animae
irrationalis, ut quae fuit anima hominis, fiat pecoris;
nec in naturam Dei, ut quae fuit anima, fiat quod est
Deus: atque ita vicissim nec corpus, nec animam
irrationalem, nec substantiam quae Deus est, converti
et fieri animam humanam. Illud etiam non minus certum
esse debet, animam non esse nisi creaturam Dei.
Quapropter si neque de corpore, neque de anima irrationali,
neque de seipso Deus animam hominis fecit,
restat ut aut de nihilo eam faciat, aut de aliqua spirituali,
tamen rationali creatura. Sed de nihilo fieri
aliquid consummatis operibus, quibus creavit omnia
simul, violentum est velle monstrare; et utrum perspicuis
documentis obtineri possit, ignoro. Nec exigendum
est a nobis quod vel comprehendere homo
non valet; vel si jam valeat, mirum si persuadere cuiquam
potest, nisi tali, qui etiam nullo homine docere
conante, potest etiam ipse tale aliquid intelligere. Tutius
est igitur de hujusmodi rebus non humanis agere
conjecturis, sed divina testimonia perscrutari.
</p>
          </div3>
        </div2>

<div2>
          <head>CAPUT V.-- <hi>Anima nec ex Angelis, nec ex elementis, nec ex Dei substantia.</hi> </head>
<div3>
            <head>8.</head>
            <p>
 Quod ergo ex Angelis, tanquam parentibus Deus
creet animas, nulla mihi de canonicis Libris occurrit
auctoritas. Multo minus itaque ex mundi corporeis
elementis: nisi forte illud movet, quod apud Ezechielem
prophetam cum demonstratur resurrectio mortuorum,
redintegratis corporibus, ex quatuor ventis coeli
advocatur spiritus, quo perflante vivificentur, ut surgant.
Sic enim scriptum est: <hi>Et dixit mihi Dominus,
Propheta super spiritum; propheta, fili hominis, et dic
ad spiritum, Haec dicit Dominus, A quatuor partibus
<pb n="0412"/>
ventorum coeli veni, et inspira in mortuos hos, et vivant.
Et prophetavi, sicut praecepit mihi Dominus, et introivit
spiritus vitae in eos, et revixerunt, et steterunt super pedes
suos, congregatio multa valde <note>(Ezech. XXXVII, 9. 10)</note>
            </hi>.
Ubi mihi videtur prophetice significatum, non ex illo
tantum campo ubi res ipsa demonstrabatur, sed ex
toto orbe terrarum resurrecturos homines, et hoc per
flatum quatuor mundi partium fuisse figuratum. Neque
enim etiam flatus ille ex corpore Domini, substantia
erat Spiritus sancti, quando sufflavit et ait, <hi>Accipite
Spiritum sanctum <note>(Joan. XX, 22)</note>
            </hi>; sed utique significatum
est, sic etiam ab ipso procedere Spiritum sanctum,
quomodo ab ejus corpore flatus ille processit.
Sed quia mundus non ita Deo coaptatur ad unitatem
personae, sicut caro illa Verbo ejus unigenito Filio;
non possumus dicere ita esse animam de substantia
Dei, quemadmodum flatus ille a quatuor ventis de
natura mundi factus est: sed tamen aliud eum fuisse,
aliud significasse puto; quod exemplo flatus ex corpore
Domini procedentis recte intelligi potest: etiamsi
Ezechiel propheta illo loco non resurrectionem carnis,
qualis proprie futura est, sed inopinatam desperati
populi reparationem per Spiritum Domini, qui replevit
orbem terrarum <note>(Sap. I, 7)</note>, figurata revelatione praevidit.
</p>
          </div3>
        </div2>

<div2>
          <head>CAPUT VI.-- <hi>Opiniones de anima duae ad Scripturae testimonia expendendae.</hi> </head>
<div3>
            <head>9.</head>
            <p>
 Illud ergo jam videamus, cuinam potius sententiae
divina testimonia suffragentur: eine qua dicitur
animam unam Deum fecisse, et dedisse primo homini,
unde caeteras faceret, sicut ex ejus corpore caetera
hominum corpora; an ei qua dicitur singulas singulis
facere, sicut illi unam, non ex illa caeteras. Illud enim
quod per Isaiam dicit, <hi>Omnem flatum ego feci <note>(Isai.
LVII, 16)</note>
            </hi>, cum hoc eum de anima dicere, quae sequuntur
satis ostendant, ad utrumque accipi potest. Nam
sive ex una primi hominis anima, sive ex aliquo suo
secreto, omnes procul dubio animas ipse facit.</p>
          </div3>
<div3>
            <head>10.</head>
            <p>
 Et illud quod scriptum est, <hi>Qui finxit singillatim
corda eorum <note>(Psal. XXXII, 15)</note>
            </hi>, si nomine cordium
voluerimus animas intelligere, neque hoc repugnat
cuiquam duorum de quibus nunc ambigimus. Sive
enim ex una illa quam flavit in faciem primi hominis,
ipse utique singulas fingit, sicut etiam corpora; sive
singulas vel fingat et mittat, vel in eis ipsis quibus
miserit, eas fingat: quanquam hoc non mihi videatur
dictum, nisi ex eo quod per gratiam nostrae animae ad
imaginem Dei renovatione formantur. Unde dicit Apostolus: <hi>Gratia enim salvi facti estis per fidem, et hoc
non ex vobis, sed donum Dei est; non ex operibus, ne
forte quis extollatur. Ipsius enim sumus figmentum,
creatum in Christo Jesu in operibus bonis 
 <note>(Ephes.
II, 8-10)</note>
            </hi>. Non enim per hanc gratiam fidei corpora
nostra creata vel ficta possumus intelligere, sed sicut
in Psalmo dictum est, <hi>Cor mundum crea in me, Deus <note>(Psal. L, 12)</note>
            </hi>.</p>
          </div3>
<div3>
            <head>11.</head>
            <p>
 Hinc etiam illud esse puto, <hi>Qui finxit spiritum
hominis in ipso <note>(Zach. XII, 1)</note>
            </hi>; tanquam aliud sit factam
animam mittere, aliud in ipso homine facere,
<pb n="0413"/>
id est, reficere ac renovare. Sed etiam hoc si non de
gratia, in qua renovamur, sed de natura, in qua nascimur,
intelligamus, ad utramque sententiam duci
potest: quia vel ex una illa primi hominis tanquam
semen animae attractum ipse fingit in homine, ut vivificet
corpus; sive spiritum vitae, non ex illa propagine,
sed aliunde corpori infusum, ipse itidem fingit
per mortales sensus carnis, ut fiat homo in animam
vivam.
</p>
          </div3>
        </div2>

<div2>
          <head>CAPUT VII.-- <hi>Utri opinioni faveat illud,</hi> Sortitus sum animam bonam, <hi>etc.</hi> </head>
<div3>
            <head>12.</head>
            <p>
 Illud sane de libro Sapientiae, ubi ait, <hi>Sortitus
sum animam bonam, et cum essem magis bonus, veni ad
corpus incoinquinatum <note>(Sap. VIII, 19, 20)</note>
            </hi>; diligentiorem
considerationem flagitat. Magis enim videtur attestari
opinioni qua non ex una propagari, sed desuper
animae venire creduntur ad corpora. Verumtamen
quid est, <hi>Sortitus sum animam bonam?</hi> quasi aut in
illo animarum fonte, si ullus est, aliae sint animae
bonae, aliae non bonae, quae sorte quadam exeant,
quaenam cui homini tribuatur; aut alias Deus ad horam
conceptorum vel nascentium faciat bonas, alias
non bonas, quarum quisque habeat sorte, quae acciderit.
Mirum si hoc eos saltem adjuvat, qui credunt animas
alibi factas, singillatim mitti a Deo singulis quibusque
corporibus hominum, ac non illos potius, qui
pro meritis operum, quae ante corpus egerunt, in corpora
mitti animas dicunt. Secundum quid enim aliae
bonae, aliae non bonae venire ad corpora possunt putari,
nisi secundum opera sua? Neque enim secundum
naturam, in qua fiunt ab illo qui omnes naturas bonas
facit. Sed absit ut contradicamus Apostolo, qui dicit
nondum natos nihil egisse boni aut mali, unde confirmat
non potuisse ex operibus dici, sed ex vocante, <hi>Major serviet minori;</hi> 
 cum de geminis ageret adhuc in
Rebeccae utero constitutis <note>(Rom. IX, 10-13)</note>. Sequestremus
ergo paululum hoc de libro Sapientiae testimonium:
neque enim negligendi sunt, seu errent,
seu verum sapiant, qui hoc specialiter et singulariter
de anima illa dictum putant mediatoris Dei et hominum
hominis Christi Jesu. Quod, si necesse fuerit,
quale sit postea considerabimus, ut si Christo convenire
non potuerit, quaeramus quemadmodum id accipere
debeamus, ne contra apostolicam veniamus
fidem, putantes habere animas aliqua merita operum
suorum, priusquam incipiant in corporibus vivere.
</p>
          </div3>
        </div2>

<div2>
          <head>CAPUT VIII.-- <hi>Neutri sententiae adversari illud,</hi> Auferes spiritum, <hi>etc.</hi> </head>
<div3>
            <head>13.</head>
            <p>
 Nunc illud videamus, quemadmodum dictum
sit, <hi>Auferes spiritum eorum, et deficient, et in pulverem
suum convertentur. Emittes spiritum tuum, et creabuntur;
et innovabis faciem terrae <note>(Psal. CIII, 29, 30)</note>
            </hi>. Pro
illis enim qui arbitrantur animas ex parentibus sicut
corpora creari, hoc videtur sonare, cum sic intelligatur,
ut spiritum eorum propterea dixerit, quod eum
homines ex hominibus acceperint: qui cum mortui
fuerint, non eis poterit ab hominibus reddi, ut resurgant;
quia non rursus, quemadmodum quando nati
sunt, a parentibus ducitur, sed Deus eum reddet, qui
<pb n="0414"/>
resuscitat mortuos <note>(II Machab. VII, 23)</note>. Ac per hoc eumdem
spiritum dixit eorum cum moriuntur, Dei autem
cum resurgunt. Quod possunt illi, qui non ex parentibus,
sed Deo mittente, animas venire asserunt, pro
sua opinione sic intelligere, ut eorum dixerit spiritum
cum moriuntur, quia in eis erat, et ab eis exit; Dei
autem cum resurgunt, quod ab ipso mittitur, ab ipso
redditur: proinde hoc etiam testimonium neutris eorum
adversatur.</p>
          </div3>
<div3>
            <head>14.</head>
            <p>
 Ego vero arbitror melius intelligi hoc dictum
de gratia Dei, qua interius renovamur. Omnium enim
superborum secundum terrenum hominem viventium,
et de sua vanitate praesumentium, quodammodo aufertur
spiritus proprius, cum exuunt se veterem hominem,
et infirmantur, ut perficiantur expulsa superbia,
dicentes Domino per humilem confessionem, <hi>Memento 
 quia pulvis sumus <note>(Psal. CII, 14)</note>
            </hi>: quibus dictum
erat, <hi>Quid superbit terra et cinis <note>(Eccli. X, 9)</note>
            </hi>?
Per oculum quippe fidei contuentes Dei justitiam, ut
non velint constituere suam <note>(Rom. X, 3)</note>, semetipsos
despiciunt, sicut Job dicit, et distabescunt, et aestimant
se terram et cinerem: hoc est enim, <hi>Et in pulverem
suum convertentur.</hi> Accepto autem Spiritu Dei,
dicunt: <hi>Vivo autem jam non ego, vivit autem in me
Christus <note>(Galat. II, 20)</note>
            </hi>. Sic innovatur facies terrae, per
Novi Testamenti gratiam, numerositate sanctorum.
</p>
          </div3>
        </div2>

<div2>
          <head>CAPUT IX.-- <hi>Item illud,</hi> Et convertatur, <hi>etc., inter utramque opinionem consistere.</hi> </head>
<div3>
            <head>15.</head>
            <p>
 Illud etiam quod apud Ecclesiasten scriptum
est, <hi>Et convertatur pulvis in terram, sicut fuit, et spiritus
revertatur ad Deum qui dedit eum <note>(Eccle. XII, 7)</note>
            </hi>,
neutri sententiae contra alteram suffragatur, sed inter
utramque consistit. Cum enim isti dixerint hinc probari
non a parentibus, sed a Deo animam dari, quod
converso pulvere in terram suam, id est carne, quae
de pulvere facta est, revertetur spiritus ad Deum qui
dedit illum; respondent illi: Utique ita est. Redit
enim spiritus ad Deum, qui eum dedit homini primo,
quando in ejus faciem sufflavit <note>(Gen. II, 7)</note>, converso
pulvere, id est humano corpore, in terram, unde primitus
factum est <note>(Id. III, 19)</note>. Neque enim ad parentes
erat spiritus rediturus, quamvis inde sit creatus
ex illo uno qui homini primo datus est; sicut nec ipsa
caro post mortem ad parentes revertitur, a quibus
eam certe constat esse propagatam. Quemadmodum
ergo caro non redit ad homines ex quibus creata est,
sed ad terram unde primo homini formata est; ita et
spiritus non redit ad homines a quibus transfusus est,
sed ad Deum a quo primae illi carni datus est.</p>
          </div3>
<div3>
            <head>16.</head>
            <p>
 Quo testimonio sane satis admonemur, ex nihilo
Deum fecisse animam quam primo homini dedit,
non ex aliqua jam facta creatura, sicut corpus ex
terra: et ideo cum redit, non habet quo redeat, nisi
ad auctorem qui eam dedit; non ad eam creaturam
ex qua facta est, sicut corpus ad terram. Nulla est
enim creatura ex qua facta est, quia ex nihilo facta
<pb n="0415"/>
est; ac per noc ad factorem redit quae redit, a quo ex
nihilo facta est. Non enim omnes redeunt, quoniam
sunt de quibus dicitur, <hi>Spiritus ambulans, et non revertens <note>(Psal. LXXVII, 30)</note>
            </hi>.
</p>
          </div3>
        </div2>

<div2>
          <head>CAPUT X.-- <hi>Quaestio de anima non facile solvitur ex Scripturis.</hi> </head>
<div3>
            <head>17.</head>
            <p>
 Quocirca difficile est quidem omnia de hac re
Scripturarum sanctarum testimonia colligere; quod
etsi fieri possit, ut non solum commemorentur sed
etiam pertractentur, in magnam sermonis longitudinem
pergunt: sed tamen nisi aliquid tam certum proferatur,
quam certa proferuntur quibus ostenditur
quod Deus animam fecerit, vel quod eam primo homini
dederit, quonam modo per divini eloquii testimonium
ista quaestio solvatur ignoro. Si enim scriptum
esset quod similiter sufflaverit Deus in faciem
formatae mulieris, et facta fuerit in animam vivam;
jam quidem plurimum lucis accederet, qua cuique
formatae carni hominis non ex parentibus dari animam
crederemus: adhuc tamen exspectaretur quid
proprie teneretur in prole, qui nobis modus usitatus
est hominis ex homine. Prima vero mulier aliter facta
est, et ideo adhuc dici posset animam propterea non
ex Adam divinitus Evae datam, quia non ex illo tanquam
proles orta est. Si autem homini qui primus ex
illis natus est, commemoraret Scriptura non ex parentibus
ductam, sed desuper animam datam, illud
jam in caeteris, etiam tacente Scriptura, oporteret intelligi.
</p>
          </div3>
        </div2>

<div2>
          <head>CAPUT XI.-- <hi>An utrique sententiae possit accommodari illud,</hi> Per unum hominem, <hi>etc. Baptismus infantium.</hi> </head>
<div3>
            <head>18.</head>
            <p>
 Nunc itaque et illud consideremus, utrum neutram
confirmet sententiam, sed utrique possit accommodari,
quod scriptum est, <hi>Per unum hominem peccatum
in hunc mundum intravit, et per peccatum mors,
et ita in omnes homines pertransiit, in quo omnes peccaverunt:</hi> 
et paulo post, <hi>Sicut per unius delictum in
omnes homines ad condemnationem, ita et per unius justificationem
in omnes homines ad justificationem vitae.
Sicut enim per inobedientiam unius hominis peccatores
constituti sunt multi, ita et per unius obedientiam justi
constituentur multi <note>(Rom. V, 12, 18, 19)</note>
            </hi>. Ex his enim
verbis Apostoli, qui defendunt animarum propaginem,
sententiam suam sic astruere moliuntur: Si secundum
solam carnem, inquiunt, potest intelligi peccatum
vel peccator, non cogimur in his verbis ex parentibus
animam credere; si autem quamvis per illecebram
carnis, non tamen peccat nisi anima, quomodo
accipiendum est quod dictum est, <hi>in quo omnes peccaverunt,</hi> 
si non ex Adam etiam anima, sicut caro, propagata
est? aut quomodo <hi>per</hi> illius <hi>inobedientiam peccatores
constituti sunt,</hi> si tantum secundum carnem in
illo, non etiam secundum animam fuerunt?</p>
          </div3>
<div3>
            <head>19.</head>
            <p>
 Cavendum est enim ne vel Deus videatur auctor
esse peccati, si dat animam carni, in qua eam
peccare necesse sit; vel possit esse anima, praeter
ipsius Christi, cui liberandae a peccato non sit christiana
gratia necessaria, quia non peccavit in Adam,
<pb n="0416"/>
si omnes in eo peccasse secundum carnem tantum quae
de illo creata est, non etiam secundum animam dictum
est: quod usque adeo contrarium est ecclesiasticae
fidei, ut parentes ad percipiendam gratiam sancti
Baptismi etiam cum parvulis atque infantibus
currant; in quibus si hoc vinculum peccati solvitur
quod tantummodo carnis, non etiam quod animae est,
merito quaeritur quid eis obesset, si in illa aetate de
corpore sine Baptismo exirent. Si enim per hoc Sacramentum
corpori eorum consulitur, non et animae,
deberent et mortui baptizari: at cum videamus hoc
universaliter Ecclesiam retinere, ut cum viventibus
curratur, et viventibus succurratur, ne cum mortui
fuerint nihil possit fieri quod prosit; non videmus
quid aliud possit intelligi, nisi unumquemque parvulum
non esse nisi Adam et corpore et anima, et ideo
illi Christi gratiam necessariam. Aetas quippe illa in
seipsa nihil egit vel boni vel mali; proinde ibi anima
innocentissima est, si ex Adam propagata non est:
unde quomodo possit juste ire in condemnationem, si
de corpore sine Baptismo exierit, quisquis istam sententiam
de anima tenens potuerit demonstrare, mirandus
est.
</p>
          </div3>
        </div2>

<div2>
          <head>CAPUT XII.-- <hi>Carnalis concupiscentiae causam non in carne sola, sed etiam in anima esse.</hi> </head>
<div3>
            <head>20.</head>
            <p>
 Verissime quippe ac veracissime scriptum est, <hi>Caro concupiscit adversus spiritum, et spiritus adversus
carnem 
 <note>(Galat. V, 17)</note>
            </hi>: sed tamen carnem sine anima
concupiscere nihil posse, puto quod omnis doctus
indoctusque non dubitet. Ac per hoc ipsius concupiscentiae
carnalis causa non est in anima sola, sed
multo minus est in carne sola. Ex utroque enim
fit: ex anima scilicet, quod sine illa delectatio nulla
sentitur; ex carne autem, quod sine illa carnalis delectatio
non sentitur. Carnem itaque concupiscentem
adversus spiritum dicit Apostolus carnalem procul dubio
delectationem, quam de carne et cum carne spiritus
habet adversus delectationem, quam solus habet.
Solus quippe habet, nisi fallor, illud desiderium, non
cum carnis voluptate, vel carnalium rerum cupiditate
commixtum, quo desiderat et deficit anima in atria
Domini <note>(Psal. LXXXIII, 3)</note>. Solus habet etiam illud, de
quo ei dicitur, <hi>Concupisti sapientiam; serva mandatum,
et Dominus praebet illam tibi <note>(Eccli. I, 33)</note>
            </hi>. Nam cum
spiritus imperat membris corporis, ut huic desiderio
serviant, quo solus accenditur, velut cum assumitur
codex, cum aliquid scribitur, legitur, disputatur, auditur,
cum denique panis frangitur esurienti, et caetera
humanitatis ac misericordiae praestantur officia;
obedientiam caro exhibet, non concupiscentiam movet.
His atque hujusmodi bonis desideriis quibus sola
anima concupiscit, cum adversatur aliquid quod eamdem
animam secundum carnem delectat, tunc dicitur
caro concupiscere adversus spiritum, et spiritus adversus
carnem.</p>
          </div3>
<div3>
            <head>21.</head>
            <p>
 Sic enim dicta est caro in eo quod secundum
ipsam facit anima, cum ait, <hi>Caro concupiscit;</hi> quemadmodum
dictum est, Auris audit, et oculus videt
Quis enim nescit quod anima potius et per aurem audiat,
<pb n="0417"/>
et per oculum videat? Ita loquimur et cum dicimus,
Manus tua subvenit homini; cum aliquid porrecta
manu datur, quo cuiquam subveniatur. Quod si
de ipso etiam fidei oculo, ad quem pertinet credere
quae per carnem non videntur, dictum est, <hi>Videbit
omnis caro salutare Dei <note>(Luc. III, 6)</note>
            </hi>; non utique nisi
de anima, qua vivit caro, cum etiam per ipsam carnem
nostram Christum pie videre, id est, formam qua
indutus est propter nos, non pertineat ad concupiscentiam,
sed ad ministerium carnis, ne forte aliquis
ita velit accipere quod dictum est, <hi>Videbit omnis caro
salutare Dei:</hi> quanto congruentius dicitur caro concupiscere,
quando anima non solum carni animalem
vitam praebet, verum etiam secundum ipsam carnem
aliquid concupiscit; quod in potestate non est ne concupiscat,
quamdiu inest peccatum in membris, id est,
violenta quaedam carnis illecebra in corpore mortis
hujus, veniens de vindicta illius peccati, unde propaginem
ducimus, secundum quam omnes ante gratiam
filii sunt irae <note>(Ephes. II, 3)</note>. Contra quod peccatum
militant sub gratia constituti, non ut non sit in eorum
corpore, quamdiu ita mortale est, ut et mortuum jure
dicatur, sed ut non regnet. Non autem regnat, cum
desideriis ejus, id est, his quae secundum carnem contra
spiritum concupiscuntur, non obeditur. Proinde
Apostolus numquid ait, Non sit peccatum in vestro
mortali corpore (sciebat quippe inesse peccati delectationem,
quam peccatum vocat, depravata scilicet
ex prima transgressione natura)? sed, <hi>Non,</hi> inquit, <hi>regnet
peccatum in vestro mortali corpore ad obediendum
desideriis ejus; nec exhibeatis membra vestra arma iniquitatis
peccato <note>(Rom. VI, 12, 13)</note>
            </hi>.
</p>
          </div3>
        </div2>

<div2>
          <head>CAPUT XIII.-- <hi>Illa sententia de concupiscentia carnis, quam sit expedita. Peccata puerorum.</hi> </head>
<div3>
            <head>22.</head>
            <p>
 Secundum hanc sententiam, nec rem absurdissimam
dicimus, quod caro sine anima concupiscat; nec
Manichaeis consentimus, qui cum viderent non posse
carnem sine anima concupiscere, aliam quamdam animam
suam ex alia natura Deo contraria carnem habere
putaverunt, unde concupiscat adversus spiritum.
Nec alicui animae non esse necessariam Christi
gratiam dicere cogimur, cum dicitur nobis: Quid meruit
anima infantis, unde illi perniciosum sit non percepto
christiani Baptismi sacramento exire de corpore,
si nec proprium aliquod peccatum commisit, nec ex
illa est quae in Adam prima peccavit?</p>
          </div3>
<div3>
            <head>23.</head>
            <p>
 Non enim de pueris grandiusculis agimus, quibus
quidem peccatum proprium nolunt attribuere quidam,
nisi ab anni quarti decimi articulo, cum pubescere
coeperint. Quod merito crederemus, si nulla
essent peccata, nisi quae membris genitalibus admittuntur:
quis vero audeat affirmare, furta, mendacia,
perjuria, non esse peccata, nisi qui talia vult impune
committere? At his plena est puerilis aetas, quamvis
in eis non ita ut in majoribus punienda videantur,
quod sperentur annis accedentibus, quibus ratio convalescat,
posse praecepta salutaria melius intelligere,
eisque libentius obedire. Sed nunc de pueris non agimus,
quorum carnalem ac puerilem voluptatem vel
<pb n="0418"/>
corporis vel animi si veritas et aequitas oppugnaverit,
quibus possunt viribus dictorum atque factorum
repugnant; pro qua, nisi pro falsitate et iniquitate,
quae suffragari videbitur eis, vel ad percipienda quae
alliciunt, vel ad vitanda quae offendunt? De infantibus
loquimur, non quia nascuntur plerumque de adulteriis
 (neque enim in pravis moribus naturae dona
culpanda sunt; aut propterea non debuerunt germinare
frumenta, quod ea severit furantis manus: aut
vero ipsis parentibus obfutura sit iniquitas sua, si se
ad Deum convertendo correxerint; quanto minus
filiis, si recte vixerint?).
</p>
          </div3>
        </div2>

<div2>
          <head>CAPUT XIV.-- <hi>Argumentum pro opinione animarum ex traduce, desumptum ex reatu et baptismo parvulorum, discutitur.</hi> </head>
<p>Sed illa aetas hic vehementem quaestionem movet,
cujus anima cum peccatum nullum habeat de proprio
voluntatis arbitrio, quaeritur quomodo possit justificari
per illius unius hominis obedientiam, si per alterius
unius inobedientiam rea non est? Haec vox eorum
est, qui animas hominum ex hominibus parentibus
creatas volunt, non quidem nisi a creatore Deo, sed
sicut etiam corpora. Non enim et haec parentes creant,
ac non ille qui ait: <hi>Priusquam te formarem in utero,
novi te <note>(Jerem. I, 5)</note>
            </hi>.</p>
<div3>
            <head>24.</head>
            <p>
 Quibus respondetur, animas quidem corporibus
hominum Deum novas singillatim dare, ad hoc ut in
carne peccati de originali peccato veniente recte vivendo,
carnalesque concupiscentias sub Dei gratia
subigendo, meritum comparent, quo cum ipso corpore
in melius transferantur tempore resurrectionis,
et in Christo in aeternum cum Angelis vivant. Sed
necesse esse ut, cum membris terrenis atque mortalibus,
maximeque de peccati carne propagatis, miro
modo coaptantur, ut ea primitus vivificare, post etiam
aetatis accessu regere possint, tanquam oblivione praegraventur.
Quae si esset quodammodo indigestibilis,
Creatori tribueretur: cum vero paulatim ab hujus
oblivionis torpore anima resipiscens possit converti
ad Deum suum, ejusque misericordiam et veritatem
primo ipsa pietate conversionis, deinde servandi praecepti
ejus perseverantia promereri; quid ei obest illo
velut somno paululum immergi, unde paulatim evigilans
in lucem intelligentiae, propter quam rationalis
anima facta est, potest per voluntatem bonam eligere
vitam bonam? quod quidem non poterit, nisi adjuverit
gratia Dei per Mediatorem. Hoc si neglexerit homo,
non tantum secundum carnem, verum etiam secundum
spiritum erit Adam: si autem curaverit, erit
Adam secundum carnem tantummodo; secundum spiritum
autem recte vivens, illud etiam quod de Adam
culpabile tractum est, mundatum a labe peccati recipere
merebitur illa commutatione quam sanctis resurrectio
pollicetur.</p>
          </div3>
<div3>
            <head>25.</head>
            <p>
 Sed antequam per aetatem possit secundum spiritum
vivere, necessarium habet Mediatoris Sacramentum,
ut quod per ejus fidem nondum potest, per
<pb n="0419"/>
eorum qui eum diligunt fiat. Ejus enim Sacramento
solvitur etiam in aetate infantili originalis poena peccati;
a quo nisi adjutus, etiam juvenis, carnalem concupiscentiam
non domabit; nec ea subjugata aeternae
vitae meritum apprehendet, nisi ejus dono, quem promereri
studet. Ideo vivus oportet etiam infans baptizetur,
ne obsit animae societas carnis peccati, qua
participata fit ut nihil possit anima infantis secundum
spiritum sapere. Ipsa quippe affectio gravat etiam
corpore exutam, nisi cum in corpore est, per unicum
sacrificium Mediatoris veri sacerdotis expietur.
</p>
          </div3>
        </div2>

<div2>
          <head>CAPUT XV.-- <hi>Idem argumentum penitius examinatur.</hi> </head>
<div3>
            <head>26.</head>
            <p>
 Quid ergo, ait aliquis, si hoc non curaverint
sui, vel infidelitate, vel negligentia? Hoc quidem
etiam de majoribus dici potest. Possunt enim vel repente
emori, vel apud eos aegrotare, ubi eis quo baptizentur,
nemo subveniat. Sed illi, inquit, habent
etiam propria peccata, quorum indigeant remissione,
quae si dimissa non fuerint, nemo eos recte dicet immerito
plecti pro iis quae in sua vita sua voluntate
commiserint: illa vero anima, cui quaedam contagio
tracta de carne peccati, si de illa prima anima peccatrice
non creata est, nullo modo imputari potest (neque
enim ullo peccato, sed natura qua sic facta est, et
Deo dante carni data est); cur alienabitur ab aeterna
vita, si baptizando infanti nemo subvenerit? An forte
nihil oberit? Quid ergo prodest ei cui subvenitur, si
nihil obest cui non subvenitur?</p>
          </div3>
<div3>
            <head>27.</head>
            <p>
 Hic pro sua causa quid respondere possint, qui
secundum Scripturas sanctas, vel quod apud eas inveniatur,
vel quod eis non adversetur, conantur asserere
animas novas non de parentibus tractas corporibus
dari; nondum me audisse, vel uspiam legisse
fateor. Non ideo sane absentium negotium deserendum
est, si quid mihi, quo adjuvari videatur, occurrerit.
Possunt enim adhuc dicere, Deum praescium
quomodo quaeque anima victura esset, si diutius in
corpore viveret, ei procurare lavacri salutaris ministrationem,
cujus futuram fuisse praevidet pietatem,
cum ad annos fidei capaces veniret, si non eum oporteret
propter aliquam occultam causam morte praeveniri.
Occultum itaque est, atque ab humano, vel
certe ab ingenio meo remotissimum, cur nascatur infans,
vel continuo vel cito moriturus: sed hoc ita occultum
est, ut neutros adjuvet, de quorum nunc sententiis
disceptamus. Illa enim explosa opinione qua
putantur animae pro anteactae vitae meritis in corpora
detrudi, ut ea citius solvi meruisse videatur, quae non
multa peccaverat, ne contradicamus Apostolo, nihil
nondum natos boni vel mali egisse testanti <note>(Rom. IX,
11)</note>; nec illi qui animae traducem affirmant, possunt
pro se ostendere cur aliorum mors acceleretur, retardetur
aliorum, nec qui eas dari novas volunt singulis
singulas. Occulta ergo ista causa est, et utrisque
pariter, quantum existimo, nec suffragatur, nec
adversatur.
</p>
          </div3>
        </div2>

<div2>
          <head>CAPUT XVI.-- <hi>De eodem argumento.</hi> </head>
<div3>
            <head>28.</head>
            <p>
 Proinde qui de infantium mortibus urgebantur,
<pb n="0420"/>cur omnibus sit necessarium Baptismi sacramentum,
quorum animae non ex illa ductae sunt, cujus inobedientia
peccatores constituti sunt multi; cum respondent,
peccatores quidem omnes constitui secundum
carnem, secundum animam vero nonnisi eos qui eo
tempore male vixerunt, quo et bene potuissent; omnes
autem animas, hoc est et infantum, ideo habere necessarium
Baptismi sacramentum, sine quo ex hac
vita etiam in illa aetate emigrare non expedit, quia
contagio peccati ex carne peccati, qua obruitur anima,
cum his inseritur membris, oberit ei post mortem,
nisi cum adhuc in ipsa carne est, Sacramento Mediatoris
expietur; eique divinitus hoc auxilium procurari,
quam Deus praesciit, si usque ad annos fidei congruos
hic viveret, pie fuisse victuram, quam propter
aliquid quod ipse novit, et nasci voluit in corpore, et
cito extraxit e corpore: cum ergo haec respondent,
quid eis contradici potest, nisi incertos nos eorum salutis
fieri, qui hac vita bene gesta, in Ecclesiae pace
defuncti sunt; si non solum secundum id quod quisque
vixit, verum etiam secundum id quod victurus esset,
si amplius vivere potuisset, quisque judicandus est?
quandoquidem valent apud Deum merita mala, non
tantum praeteritorum, sed futurorum etiam delictorum,
a quorum reatu nec mors liberat, si antequam
fuerint commissa provenerit; nec aliquid ei praestitum
est, qui raptus est ne malitia mutaret intellectum
ejus <note>(Sap. IV, 11)</note>. Deus enim praescius illius futurae
malitiae, cur non eum secundum ipsam potius judicaturus
est, si moriturae animae infantis, ne obesset ei ex
corpore peccati participata colluvies, ideo subveniendum
judicavit per Baptismum, quia praescivit eam, si
viveret, pie fideliterque fuisse victuram?</p>
          </div3>
<div3>
            <head>29.</head>
            <p>
 An ideo potius refelli hoc inventum potest, quia
meum est: illi autem qui de hac sententia certos se
esse confirmant, alia fortasse proferunt vel testimonia
Scripturarum, vel documenta rationum, quibus hanc
auferant ambiguitatem, vel certe ostendant, non esse
contra id quod sentiunt illud Apostoli, quo gratiam
qua salvi efficimur, magna intentione commendans,
ait, <hi>Sicut in Adam omnes moriuntur, sic et in Christo
omnes vivificabuntur <note>(I Cor. XV, 22)</note>
            </hi>; <hi>et, Sicut per inobedientiam
unius hominis peccatores constituti sunt multi,
sic per obedientiam unius hominis justi constituentur
multi;</hi> eosdemque multos peccatores, non quibusdam
exceptis, sed omnes intelligi volens, superius ait de
Adam, <hi>In quo omnes peccaverunt <note>(Rom. V, 19, 12)</note>
            </hi>:
unde utique infantum animas non posse secerni, et
eo quod dictum est, <hi>omnes,</hi> et eo quod eis per Baptismum
subvenitur, non absurde credunt, qui animas ex
unius traduce sapiunt, nisi aliqua manifesta et liquida
vel ratione, quae Scripturis sanctis non repugnet, vel earum
ipsarum Scripturarum auctoritate redarguantur?
</p>
          </div3>
        </div2>

<div2>
          <head>CAPUT XVII.-- <hi>Testimonium ex libro Sapientiae in utramque partem tractatur.</hi> </head>
<div3>
            <head>30.</head>
            <p>
 Jam itaque videamus, quantum suscepti hujus
operis necessitas patitur, quale etiam illud sit, quod
<pb n="0421"/>
paulo ante distulimus. Scriptum est enim in libro Sapientiae: <hi>Puer autem eram ingeniosus, et sortitus sum
animam bonam; et cum essem magis bonus, veni ad
corpus incoinquinatum 
 <note>(Sap. VIII, 19, 20)</note>
            </hi>. Cum enim
videatur illos adjuvare hoc testimonium, qui non ex
parentibus creari, sed venire ad corpus vel descendere
Deo mittente animas dicunt; rursus hoc impedit eorum
sententiam, quod ait, <hi>Sortitus sum animam bonam:</hi> 
cum procul dubio vel ex uno fonte manare quodammodo
tanquam rivulos, vel pari natura fieri animas
credant, quas Deus mittit in corpora; non autem alias
bonas vel magis bonas, et alias non bonas vel minus
bonas. Unde enim bonae aut magis bonae, seu non bonae
aut minus bonae animae, nisi vel moribus secundum
liberum voluntatis arbitrium, vel differentia temperaturae
corporum, dum aliae magis, aliae minus
gravantur corpore, quod corrumpitur et aggravat animam <note>(Id. IX, 15)</note>?
Sed neque actio erat aliqua singularum
quarumque animarum, qua earum mores discernerentur,
antequam venirent ad corpora; nec ex
corpore minus gravante potuit iste dicere animam sumam
bonam, qui ait, <hi>Sortitus sum animam bonam; et
cum essem magis bonus, veni ad corpus incoinquinatum.</hi> 
Accessisse enim dixit bonitati qua bonus erat, sortitus
videlicet animam bonam, ut etiam ad corpus incoinquinatum
veniret. Aliunde ergo bonus antequam veniret
ad corpus: sed utique non differentia morum,
quia nullum antea vitae gestae meritum; non differentia
corporis, quia prius bonus quam veniret ad corpus.
Unde igitur?</p>
          </div3>
<div3>
            <head>31.</head>
            <p>
 Hoc autem illis qui ex traduce animae illius praevaricatricis
animas creari asserunt, quamvis pro eis
sonare non videatur, quod dictum est, <hi>Veni ad corpus,</hi> 
tamen in caeteris non incongrue coaptatur; ut cum
dixisset, <hi>Puer autem eram ingeniosus,</hi> idipsum explicans
quibus causis ingeniosus esset, continuo subjungeret, <hi>Et sortitus sum animam bonam,</hi> 
 videlicet ex
paterno ingenio vel corporali temperamento. Deinde, <hi>Cum essem,</hi> 
 inquit, <hi>magis bonus, veni ad corpus incoinquinatum:</hi> 
quod si maternum intelligatur, ne hoc
quidem quod dictum est, <hi>Veni ad corpus,</hi> huic opinioni
refragabitur, cum ex anima et corpore paterno
venisse ad maternum corpus accipitur incoinquinatum,
videlicet vel a cruore menstruo; dicuntur enim
ex hoc ingenia gravari; vel a contaminatione adulterina.
Ita et haec verba libri hujus aut magis eis favent,
qui animarum traducem loquuntur; aut si et
isti ea possunt pro se interpretari, inter utrosque
alternant.
</p>
          </div3>
        </div2>

<div2>
          <head>CAPUT XVIII.-- <hi>De anima Christi: an possit in ipsum convenire illud,</hi> Puer autem ingeniosus eram, <hi>etc.</hi> </head>
<div3>
            <head>32.</head>
            <p>
 Quae si de Domino secundum humanam, quae
a Verbo assumpta est, creaturam velimus accipere,
sunt quidem in eadem circumstantia lectionis, quae
illi excellentiae non conveniant; maxime illud, quia
idem ipse qui haec in eodem libro loquitur, aliquanto
superius quam ista verba, de quibus nunc agimus, diceret,
confessus est se ex semine viri in sanguine coagulatum <note>(Sap. VII, 2)</note>:
a quo nascendi modo utique
<pb n="0422"/>
alienus est Virginis partus, quam non ex semine viri
carnem concepisse Christi, nullus ambigit christianus.
Sed quia est in Psalmis, ubi ait, <hi>Foderunt manus meas
et pedes, dinumeraverunt omnia ossa mea; ipsi vero consideraverunt
et conspexerunt me: diviserunt sibi vestimenta
mea, et super vestem meam miserunt sortem,</hi> quae
proprie illi uni congruunt; ibi etiam dixit, <hi>Deus, Deus
meus, respice in me, utquid me dereliquisti? longe a salute
mea verba delictorum meorum <note>(Psal. XXI, 17, 18,
19, 2)</note>
            </hi>, quae rursus ei non conveniunt, nisi transfiguranti
in se corpus humilitatis nostrae, quoniam membra
sumus corporis ejus: et quia in ipso Evangelio, <hi>puer proficiebat aetate, et sapientia:</hi> 
 si possunt etiam
ista, quae circum hanc sententiam in libro Sapientiae
leguntur, propter humilem formam servi et unitatem
corporis Ecclesiae cum capite suo, eidem ipsi Domino
coaptari; quid ingeniosius illo puero, cujus in annis
duodecim seniores sapientiam mirabantur <note>(Luc. II, 42-52)</note>?
et quid illa anima melius, quae, etiamsi vincant
non certando, sed probando, qui animarum traducem
affirmant, non erit consequens ut etiam ipsa ex illius
praevaricatoris traduce venisse credenda sit; ne per
illius hominis inobedientiam etiam ipse peccator constituatur,
per cujus unius obedientiam ab illo reatu
liberati, justi constituuntur multi? et quid incoinquinatius
illo utero Virginis, cujus caro etiamsi de peccati
propagine venit, non tamen de peccati propagine
concepit; ut ne ipsum quidem corpus Christi ea lex
severit in utero Mariae, quae in membris posita corporis
mortis, repugnat legi mentis? quam sancti patres
conjugati refrenantes, non quidem nisi quousque licebat
in concubitum relaxarunt; nec tamen tantummodo
quousque licebat, ejus impetum pertulerunt. Proinde
corpus Christi quamvis ex carne feminae assumptum
est, quae de illa carnis peccati propagine concepta fuerat,
tamen quia non sic in ea conceptum est, quomodo
fuerat illa concepta, nec ipsa erat caro peccati, sed similitudo
carnis peccati. Non enim accepit inde reatum
moriendi, qui apparet in motu carnis non voluntario,
quamvis voluntate superando, adversus quem spiritus
concupiscit <note>(Galat. V, 17)</note>: sed accepit inde, non quod
contagioni praevaricationis, sed quod exsolvendae indebitae
morti, et ostendendae promissae resurrectioni
sufficeret; quorum unum nobis ad non timendum, alterum
ad sperandum valeret.</p>
          </div3>
<div3>
            <head>33.</head>
            <p>
 Denique si a me quaeratur unde acceperit animam
Jesus Christus, mallem quidem hinc audire meliores
atque doctiores: sed tamen pro meo captu libentius
responderim, unde Adam, quam de Adam.
Si enim pulvis assumptus ex terra, in qua nullus hominum
fuerat operatus, meruit divinitus animari;
quanto magis corpus assumptum ex carne, in qua itidem
nullus hominum fuerat operatus, sortitum est
animam bonam, cum illic erigeretur casurus, hic descenderet
levaturus? Et fortasse ideo ait, <hi>Sortitus sum
animam bonam</hi> (si tamen hoc de illo oportet intelligi),
quia solent quae sorte dantur, divinitus dari: aut,
<pb n="0423"/>
quod fidenter dicendum est, ne vel illa anima aliquibus
operibus praecedentibus ad tantum apicem subvecta
putaretur, ut cum ea Verbum caro fieret, et habitaret
in nobis <note>(Joan. I, 14)</note>, ad auferendam suspicionem praecedentium
meritorum sortis nomen accessit.
</p>
          </div3>
        </div2>

<div2>
          <head>CAPUT XIX.-- <hi>Anima Christi non fuit in lumbis Abrahae, ideoque non est ex traduce.</hi> </head>
<div3>
            <head>34.</head>
            <p>
 Est in Epistola quae inscribitur ad Hebraeos,
locus quidam diligenti consideratione dignissimus.
Cum enim per Melchisedech, in quo hujus rei futurae
figura praecesserat, discerneret sacerdotium Christi a
sacerdotio Levi, <hi>Videte ergo,</hi> inquit, <hi>qualis hic est, cui
et decimam partem Abraham dedit de primitiis patriarcha.
Et ii quidem qui de filiis sunt Levi, sacerdotium accipientes,
mandatum habent a decimis populi secundum Legem,
hoc est a fratribus suis, quamvis et ipsi ex lumbis
Abrahae exierint: qui autem non est ex genere eorum,
decimavit Abraham, et habentem promissionem benedixit.
Sine ulla autem contradictione, qui minor est a majore
benedicitur: et hic quidem decimas morientes homines
accipiunt; ibi autem qui testificatur se vivere, et sicut
oportet dicere, propter Abraham, et Levi accipiens decimam
decimatus est: adhuc enim in lumbis patris sui
fuit <note>(Hebr. VII, 4-10)</note>
            </hi>. Si ergo etiam hoc valet ad istam
distantiam, quantum praeemineat sacerdotio Levitico
sacerdotium Christi, quod sacerdos Christus per illum
praefiguratus est, qui decimavit Abraham, in quo et
ipse Levi decimatus est, profecto Christus ab eo non
est decimatus. At si propterea decimatus est Levi,
quia erat in lumbis Abrahae; propterea non est decimatus
Christus, quia non erat in lumbis Abrahae. Porro
autem si non secundum animam, sed tantum secundum
carnem accipimus Levi fuisse in Abraham; ibi
erat et Christus, quia et Christus secundum carnem
ex semine est Abrahae; et ipse itaque decimatus est.
Quid est ergo quod affertur pro magna differentia sacerdotii
Christi a sacerdotio Levi, quod Levi decimatus
est a Melchisedech, cum esset in lumbis Abrahae,
ubi et Christus erat, unde pariter decimati sunt; nisi
quia necesse est intelligamus, secundum aliquem modum
ibi Christum non fuisse? Quis autem neget eum
secundum carnem ibi fuisse? Ergo secundum animam
ibi non fuit. Non est igitur anima Christi de
traduce praevaricationis Adae, alioquin etiam ipsa ibi
fuisset.
</p>
          </div3>
        </div2>

<div2>
          <head>CAPUT XX.-- <hi>Ad argumentum nunc allatum quid respondendum pro defendentibus animarum traducem.</hi> </head>
<div3>
            <head>35.</head>
            <p>
 Hic existunt illi qui traducem animarum defendunt,
et dicunt confirmatam esse sententiam suam, si
Levi constat etiam secundum animam fuisse in lumbis
Abrahae, in quo eum decimavit Melchisedech, ut
possit ab eo Christus in ista decimatione discerni:
qui quoniam decimatus non est, et tamen in lumbis
Abrahae secundum carnem fuit, restat ut secundum
animam ibi non fuerit, et ideo sit consequens ut ibi
Levi secundum animam fuerit. Hoc ad me non multum
attinet, qui utrorumque collationem adhuc audire
sum paratior, quam utrorumlibet jam confirmare
<pb n="0424"/>
sententiam. Interim Christi animam ab origine hujus
traducis per hoc testimonium secernere volui. Invenient
isti qui eis pro caeteris fortasse respondeant, et
dicant, quod etiam me non parum movet, quamvis
nullius hominis anima sit in lumbis patris sui, secundum
carnem tamen in lumbis Abrahae constitutum
Levi decimatum, et ibi constitutum secundum carnem
Christum non decimatum. Secundum rationem quippe
illam seminalem ibi fuit Levi, qua ratione per concubitum
venturus erat in matrem, secundum quam rationem
non ibi erat Christi caro, quamvis secundum
ipsam ibi fuerit Mariae caro. Quapropter nec Levi,
nec Christus in lumbis Abrahae secundum animam:
secundum carnem vero et Levi, et Christus; sed Levi
secundum concupiscentiam carnalem, Christus autem
secundum solam substantiam corporalem. Cum enim
sit in semine et visibilis corpulentia, et invisibilis ratio,
utrumque cucurrit ex Abraham, vel etiam ex
ipso Adam usque ad corpus Mariae; quia et ipsum eo
modo conceptum et exortum est: Christus autem visibilem
carnis substantiam de carne Virginis sumpsit;
ratio vero conceptionis ejus non a semine virili, sed
longe aliter ac desuper venit. Proinde secundum
hoc quod de matre accepit, etiam in lumbis Abrahae
fuit.</p>
          </div3>
<div3>
            <head>36.</head>
            <p>
 Ille est igitur decimatus in Abraham, qui licet
secundum carnem tantum, sic tamen fuit in lumbis
ejus, quemadmodum in sui patris etiam ipse Abraham;
id est, qui sic est natus de patre Abraham,
quemadmodum de suo patre natus est Abraham, per
legem scilicet in membris repugnantem legi mentis et
invisibilem concupiscentiam, quamvis eam casta et
bona jura nuptiarum non sinant valere, nisi quantum
ex ea possunt generi substituendo prospicere: non
autem et ille ibi decimatus est, cujus caro inde non
fervorem vulneris, sed materiam medicaminis traxit.
Nam cum ipsa decimatio ad praefigurandam medicinam
pertinuerit, illud in Abrahae carne decimabatur
quod curabatur, non illud unde curabatur. Eadem
namque caro non Abrahae tantum, sed ipsius primi
terrenique hominis, simul habebat et vulnus praevaricationis
et medicamentum vulneris: vulnus praevaricationis
in lege membrorum repugnante legi mentis,
quae per omnem inde propagatam carnem seminali
ratione quasi transcribitur; medicamentum autem
vulneris in eo, quod inde sine opere concupiscentiali,
in sola materia corporali, per divinam conceptionis
formationisque rationem de Virgine assumptum est,
propter mortis sine iniquitate consortium, et sine
falsitate resurrectionis exemplum. Quapropter quod
anima Christi non sit ex traduce animae illius primae
praevaricatricis, puto quod etiam ipsi qui animarum
traducem defendunt, consentiant; per semen quippe
concumbentis patris transfundi etiam semen animae
volunt, a quo genere conceptionis Christus alienus
est: et quod in Abraham si secundum animam fuisset,
etiam ipse decimatus esset; non esse autem decimatum,
Scriptura testatur, quae hinc quoque sacerdotium
ejus a Levitico sacerdotio distinguit.
</p>
          </div3>
        </div2>

<div2>
          <head>CAPUT XXI.-- <hi>Christum, si in Abrahamo secundum animam fuisset, non potuisse non decimari.</hi> </head>
<div3>
            <head>37.</head>
            <p>
 An forte dicent: Sicut potuit ibi esse secundum
<pb n="0425"/>carnem et non decimari, cur non etiam
secundum animam sine decimatione potuerit: hic respondetur,
Quia utique simplicem animae substantiam
incrementis augeri corporalibus, nec illi putaverunt
qui eam corpus existimant, quorum in parte sunt
maxime qui eam ex parentibus creari opinantur. Proinde
in corporis semine potest esse vis invisibilis,
quae incorporaliter numeros agit, non oculis sed intellectu
discernenda ab ea corpulentia, quae visu
tactuque sentitur: et ipsa quantitas corporis humani,
quae utique modulum seminis incomparabiliter excedit,
satis ostendit posse inde aliquid sumi, quod non
habeat illam vim seminalem, sed tantum corporalem
substantiam, quae divinitus, non de propagine concumbentium,
in carnem Christi assumpta atque formata
est. Hoc autem de anima quis valeat affirmare,
quod utrumque habeat, et materiam seminis manifestam,
et rationem seminis occultam? Sed quid laborem
in re quae persuaderi verbis nemini forsitan potest,
nisi tantum ac tale ingenium sit, quod possit
loquentis praevolare conatum, nec totum exspectare
a sermone? Breviter itaque colligam: si potuit et de
anima fieri (quod cum de carne diceremus, forsitan
intellectum sit), ita est de traduce anima Christi, ut
non secum labem praevaricationis attraxerit, si autem
sine isto reatu non posset inde esse, non est inde.
Jam de caeterarum animarum adventu, utrum ex parentibus
an desuper sit, vincant qui potuerint: ego
adhuc inter utrosque ambigo, et moveor, aliquando
sic, aliquando autem sic, salvo eo duntaxat, ut vel
corpus esse animam, vel aliquam corpoream qualitatem
sive coaptationem, si ita dicenda est, quam Graeci <foreign xml:lang="greek"></foreign>
 vocant, non credam, nec quolibet ista garriente
me crediturum esse confidam, adjuvante Deo
mentem meam.
</p>
          </div3>
        </div2>

<div2>
          <head>CAPUT XXII.-- <hi>Utrique opinioni de animae origine accommodatur locus ille Joannis:</hi> Quod natum, <hi>etc.</hi> </head>
<div3>
            <head>38.</head>
            <p>
 Est aliud testimonium non negligendum quod pro
se possunt proferre, qui venire desuper animas credunt,
dicente ipso Domino: <hi>Quod natum est ex carne, caro est;
et quod natum est ex spiritu, spiritus est <note>(Joan. III, 6)</note>
            </hi>.
Quid hac, inquiunt, sententia determinatius, non posse
ex carne animam nasci? Quid est enim aliud anima,
quam spiritus vitae, creatus utique, non creator? Contra
quos illi alii: Quid enim, inquiunt, nos aliud sentimus,
qui dicimus carnem ex carne, animam ex anima?
Nam ex utroque constat homo, de quo utrumque
venire sentimus, carnem de carne operantis, spiritum
de spiritu concupiscentis: ut interim omittatur, quod
illud Dominus non de carnali generatione, sed de spirituali
regeneratione dicebat.
</p>
          </div3>
        </div2>

<div2>
          <head>CAPUT XXIII.-- <hi>Ex duabus de anima sententiis quaenam praeponderet. Consuetudo Ecclesiae in Baptismo parvulorum.</hi> </head>
<div3>
            <head>39.</head>
            <p>
 His igitur quantum pro tempore potuimus
<pb n="0426"/>
pertractatis, omnia paria vel pene patria ex utroque
latere, rationum testimoniorumque momenta
pronuntiarem, nisi eorum sententia qui animas ex
parentibus creari putant, de baptismo parvulorum
praeponderaret. De quibus quid eis responderi possit,
nondum mihi interim occurrit: si quid forte postea
Deus dederit, si quam etiam scribendi concesserit facultatem
studiosis talium, non gravabor. Nunc tamen
non esse contemnendum testimonium parvulorum,
ut quasi refelli, si veritas contra est, negligatur, ante
denuntio. Aut enim de hac re nihil quaerendum est,
ut sufficiat fidei nostrae scire nos quo pie vivendo
venturi sumus, etsi nesciamus unde venerimus: aut
si non impudenter aestuat anima rationalis etiam hoc
nosse de seipsa, absit pervicacia contendendi, adsit
diligentia requirendi, humilitas petendi, perseverantia
pulsandi; ut si nobis hoc expedire novit, qui melius
quam nos quid nobis expediat utique novit, det
etiam hoc, qui dat bona data filiis suis <note>(Matth. VII,
7, 11)</note>. Consuetudo tamen matris Ecclesiae in baptizandis
parvulis nequaquam spernenda est, neque
ullo modo superflua deputanda, nec omnino credenda
nisi apostolica esset traditio. Habet enim et illa parva
aetas magnum testimonii pondus, quae prima pro Christo
meruit sanguinem fundere.
</p>
          </div3>
        </div2>

<div2>
          <head>CAPUT XXIV.-- <hi>Quid cavendum his qui opinantur animas esse ex traduce.</hi> </head>
<div3>
            <head>40.</head>
            <p>
 Admoneo sane, quantum valeo, si quos
ista praeoccupavit opinio, ut animas ex parentibus
credant propagari, quantum possunt seipsos
considerent, et interim sapiant corpora non esse
animas suas. Nulla enim propior natura est, qua
diligenter inspecta, possit etiam Deus, qui supra
omnem creaturam suam incommutabilis permanet,
incorporaliter cogitari, quam ea quae ad ipsius imaginem
facta est: et nihil vicinius, aut fortasse nihil
tam consequens, quam ut credito quod anima corpus
sit, etiam Deus corpus esse credatur. Propter
hoc enim corporalibus assuefacti et affecti sensibus,
nolunt animam credere aliud esse quam corpus, ne
si corpus non fuerit, nihil sit: ac per hoc tanto magis
timent etiam de Deo credere quod corpus non sit,
quanto magis timent Deum credere nihil esse. Ita
enim feruntur in phantasias vel phantasmata imaginum,
quae cogitatio de corporibus versat, ut his subtractis
tanquam per inane pereundum sit, reformident.
Ita necesse est ut et justitiam et sapientiam
pingant quodammodo in cordibus suis cum formis et
coloribus, quas non possunt incorporeas cogitare:
nec tamen dicunt, quando justitia vel sapientia moventur,
ut vel laudent eas, vel secundum eas aliquid
agant, quem colorem, quam staturam, quae lineamenta
vel quales formas conspexerint. Sed de his alias et
multa jam diximus, et si Deus voluerit, ubi res
videbitur postulare, dicemus. Nunc quod dicere
coeperamus, si de traduce animarum a parentibus
vel non dubitant quidam quod ita sit, vel dubitant
an ita sit, animam tamen corpus esse non
audeant credere aut dicere; maxime propter quod
<pb n="0427"/>
dixi, ne Deum quoque ipsum nihil aliud opinentur
esse quam corpus, etsi excellentissimum, etsi naturae
cujusdam propriae caetera supergredientis, corpus
tamen.
</p>
          </div3>
        </div2>

<div2>
          <head>CAPUT XXV.-- <hi>Tertulliani error de anima.</hi> </head>
<div3>
            <head>41.</head>
            <p>
 Denique Tertullianus, quia corpus esse animam
credidit, non ob aliud nisi quod eam incorpoream cogitare
non potuit, et ideo timuit ne nihil esset, si corpus
non esset, nec de Deo valuit aliter sapere: qui
sane quoniam acutus est, interdum contra opinionem
suam visa veritate superatur. Quid enim verius dicere
potuit, quam id quod ait quodam loco, <hi>Omne corporale
passibile est <note>(Tertull. in lib. de Anima, cap. 7)</note>
            </hi>? Debuit
ergo mutare sententiam, qua paulo superius dixerat
etiam Deum corpus esse. Neque enim arbitror eum
ita desipuisse, ut etiam Dei naturam passibilem crederet,
ut jam Christus non in carne tantum, neque in carne
et anima, sed in ipso Verbo per quod facta sunt omnia,
passibilis et commutabilis esse credatur: quod absit a
corde christiano. Item cum animae etiam colorem daret
aerium ac lucidum, ventum est ad sensus quibus eam
membratim quasi corpus instruere conatus est, et ait: <hi>Hic erit homo interior, alius exterior, dupliciter unus,
habens et ille oculos et aures suas, quibus populus Dominum
audire et videre debuerat; habens et caeteros artus,
per quos et in cogitationibus utitur, et in somnis fungitur <note>(Ibid., cap. 9)</note>
            </hi>.</p>
          </div3>
<div3>
            <head>42.</head>
            <p>
 Ecce quibus auribus et quibus oculis debuit audire
et videre Deum populus, quibus anima in somnis fungitur:
cum si ipsum Tertullianum quisquam videret in
somnis, nunquam se diceret ab eo visum, et cum eo
locutum, quem vicissim ipse non vidisset. Postremo,
si anima seipsam videt in somnis, cum, jacentibus
utique uno loco membris corporis sui, ipsa per varias
imagines evagatur, quas videt; quis eam vidit aliquando
in somnis aerii coloris ac lucidi, nisi forte ut
caetera quae similiter falso videt? Nam et hoc potest
videre: sed absit ut eam talem, cum evigilaverit, credat;
alioquin quando se aliter viderit, quod magis
crebrum est aut mutata erit anima ejus, aut nec tunc
animae videtur substantia, sed imago corporis incorporea,
quae miro modo sicut in cogitatione formatur.
Quis enim Aethiops non pene semper nigrum se vidit
in somnis; aut si in alio colore se vidit, non magis
miratus est, si fuit cum illo memoria? Aerio tamen
colore ac lucido nescio utrum se unquam vidisset, si
nunquam istum legisset, vel audisset.</p>
          </div3>
<div3>
            <head>43.</head>
            <p>
 Quid, quod ducuntur homines talibus visis, et
de Scripturis nobis volunt praescribere, tale aliquid
esse, non animam, sed ipsum Deum, qualis figuraliter
sanctorum spiritibus demonstratus est, qualis etiam
in sermone allegorico ponitur? similia quippe sunt
illa visa talibus dictis. Ac sic errant, constituentes in
corde suo simulacra vanae opinionis, nec intelligentes
ita sanctos de suis visis talibus judicasse, qualiter judicarent
si talia divinitus in figuris dicta legerent, vel
audirent: sicut septem spicae et septem boves, septem
anni sunt <note>(Gen. XLI, 26)</note>; sicut linteum quatuor lineis
<pb n="0428"/>
alligatum, velut discus plenus variis animalibus, orbis
terrarum est cum omnibus gentibus <note>(Act. X, 11)</note>:
sic omnia caetera, et multo magis quae de rebus
incorporeis, corporalibus significantur non rebus, sed
imaginibus.
</p>
          </div3>
        </div2>

<div2>
          <head>CAPUT XXVI.-- <hi>De animae incrementis quid Tertulliano visum.</hi> </head>
<div3>
            <head>44.</head>
            <p>
 Noluit tamen Tertullianus animam crescere
substantia sicut corpus; afferens etiam timoris sui
causam: <hi>Ne etiam decrescere substantia dicatur,</hi> inquit, <hi>atque ita et defectura credatur.</hi> 
 Et tamen quia per corpus
eam localiter tendit, non invenit exitum incrementorum
ejus, quam vult de semine exiguo aequari
corporis quantitati; et ait: <hi>Sed vis ejus in quo naturalia
peculia consita retinentur, salvo substantiae modulo,
quo a primordio inflata est, paulatim cum carne producitur</hi>.
Hoc forte non intelligeremus, nisi adhibita
similitudine eorum quae videmus, planum faceret
quod dicebat. <hi>Constitue,</hi> inquit, <hi>certum pondus auri
vel argenti rudem adhuc massam: collectus habitus est
illi, et futuro interim minor, tamen continens intra lineam
moduli totum quod natura est auri vel argenti:
dehinc cum in laminam massa laxatur, major efficitur
initio suo, per dilatationem ponderis certi, non per adjectionem,
dum extenditur, non dum augetur; etsi sic
quoque augetur, dum extenditur. Licet enim et habitu augeri,
cum statu non licet. Tunc et splendor ipse provehitur
auri vel argenti, qui prius fuerat quidem et in
massa, sed obscurior, non tamen nullus: tunc et alii
atque alii habitus accedunt pro facilitate materiae, qua
duxerit eam qui agit, nihil conferens modulo nisi effigiem.
Ita et animae incrementa reputanda non substantiva,
sed provocativa <note>(Lib. de Anima, cap. 37)</note>
            </hi>.</p>
          </div3>
<div3>
            <head>45.</head>
            <p>
 Quis hunc crederet, cum isto corde tam disertum
esse potuisse? sed tremenda ista sunt, non ridenda.
Ad hoc enim numquid cogeretur, si aliquid
cogitare posset, quod et sit, et corpus non sit? Quid
autem absurdius, quam putare massam cujuspiam
metalli ex aliqua parte crescere posse dum tunditur,
nisi decrescat ex altera; vel augeri latitudine, nisi
crassitudine minuatur? aut ullum esse corpus manente
naturae suae quantitate, quod undique crescat, nisi rarescat?
Quomodo igitur implebit anima ex illa stilla
seminis magnitudinem corporis, quod animat, si et ipsa
corpus est, cujus substantia nullo accessu crescat?
Quomodo, inquam, implebit carnem, quam, vivificat,
nisi tanto rarior fuerit, quanto grandius quod animaverit?
Timuit videlicet ne deficeret etiam minuendo,
si cresceret; et non timuit ne deficeret rarescendo,
cum cresceret. Sed quid amplius immorer, quando et
sermo pergit in prolixiorem modum, quam petit terminandi
necessitas, et sententia mea jam satis sit nota,
vel quid certum teneam, vel unde adhuc dubitem, et
quare dubitem? Proinde et hoc volumen jam concludatur,
ut quae sequuntur deinde videamus.
</p>
          </div3>
        </div2>
      </div1>

<div1>
        <head> <hi>LIBER UNDECIMUS.</hi> In illud cap. 2 Geneseos, vers. 25: <hi>Et erant nudi,</hi> etc., et in totum cap. 3, cujus illustrandi causa dicitur de conditione et casu diaboli.</head>
<div2>
          <head>CAPUT PRIMUM.-- <hi>Recitato textu Geneseos explicatur vers. 25 cap.</hi> 2.</head>
<div3>
            <head>1.</head>
            <p>
 <hi>Et erant nudi ambo Adam et mulier ejus, et non
<pb n="0429"/>pudebat illos. Serpens autem erat prudentissimus omnium
bestiarum quae sunt super terram, quas fecit Dominus
Deus. Et dixit serpens mulieri, Quid, quia dixit Deus,
Non edetis ab omni ligno paradisi? Et dixit mulier
serpenti, A fructu ligni quod est in paradiso edemus, de
fructu autem ligni quod est in medio paradisi, dixit
Deus, Non edetis ex eo, neque tangetis illud, ne moriamini.
Et dixit serpens mulieri, Non morte moriemini:
sciebat enim Deus, quoniam qua die manducaveritis de
eo, aperientur vobis oculi, et eritis tanquam dii, scientes
bonum et malum. Et vidit mulier quia bonum lignum ad
escam, et quia placet oculis videre, et decorum est cognoscere.
Et sumens de fructu ejus edit, et dedit viro suo
secum, et ederunt. Et aperti sunt oculi amborum, et
agnoverunt quia nudi erant, et consuerunt folia fici, et fecerunt
sibi campestria. Et audierunt vocem Domini Dei
deambulantis in paradiso ad vesperam, et absconderunt
se Adam et mulier ejus a facie Domini Dei, in medio
ligni paradisi. Et vocavit Dominus Deus Adam, et dixit
illi, Ubi es? Et dixit ei, Vocem tuam audivi deambulantis
in paradiso, et timui, quia nudus sum, et abscondi
me. Et dixit illi, Quis nuntiavit tibi quia nudus es, nisi
a ligno quod praeceperam tibi tantum ne ex eo manducares,
ab eo edisti? Et dixit Adam, Mulier quam dedisti
mecum, haec mihi dedit de ligno, et edi. Et dixit Dominus
Deus mulieri, Quid hoc fecisti? Et dixit mulier,
Serpens seduxit me, et manducavi. Et dixit Dominus
Deus serpenti, Quia fecisti hoc, maledictus tu ab omnibus
pecoribus, et ab omnibus bestiis, quae sunt super terram.
Super pectus tuum et ventrem tuum ambulabis, et
terram edes omnes dies vitae tuae. Et inimicitias ponam
inter te et inter mulierem, et inter semen tuum et semen
ejus: ipsa tibi servabit caput, et tu servabis ejus calcaneum.
Et mulieri dixit, Multiplicans multiplicabo tristitias
tuas et gemitum tuum. In tristitiis paries filios, et
ad virum tuum conversio tua, et ipse tui dominabitur.
Adae autem dixit, Quia audisti vocem mulieris tuae, et
edisti de ligno, de quo praeceperam tibi de eo solo non
edere, maledicta terra in operibus tuis: in tristitiis edes
illam omnes dies vitae tuae; spinas et tribulos germinabit
tibi, et edes funum agri. In sudore faciei tuae edes
panem tuum, donec convertaris in terram, ex qua sumptus
es; quia terra es, et in terram ibis. Et vocavit
Adam nomen mulieris suae, Vita</hi>, <hi>quoniam haec est
mater omnium viventium. Et fecit Dominus Deus Adam
<pb n="0430"/>
et mulieri ejus tunicas petticeas, et induit eos. Et dixit
Dominus Deus, Ecce Adam factus est tanquam unus ex
nobis in cognoscendo bonum et malum. Et nunc ne aliquando
extendat manum suam, et sumat de ligno vitae,
et edat, et vivat in aeternum. Et dimisit illum Dominus
Deus de paradiso voluptatis operari terram, ex qua sumptus
est. Et ejecit Adam, et collocavit eum contra paradisum
voluptatis: et ordinavit Cherubim, et flamineam
rhomphaeam quae vertitur, custodire viam ligni vitae.</hi> </p>
          </div3>
<div3>
            <head>2.</head>
            <p>
 Antequam hujus propositae Scripturae textum ex
ordine pertractemus, admonendum arbitror, quod
jam me et alibi in hoc opere memini praelocutum,
illud a nobis esse flagitandum, ut ad proprietatem
litterae defendatur quod gestum narrat ipse qui scripsit.
Si autem in verbis Dei, vel cujusquam personae
in officium propheticum assumptae, dicitur aliquid
quod ad litteram nisi absurde non possit intelligi,
procul dubio figurate dictum ob aliquam significationem
accipi debet; dictum tamen esse dubitare fas
non est: hoc enim a fide narratoris, et pollicitatione
expositoris exigitur <note>(Lib. 8, c. 1-7)</note>.</p>
          </div3>
<div3>
            <head>3.</head>
            <p>
 <hi>Erant</hi> ergo <hi>ambo nudi:</hi> verum est, omnino nuda
erant corpora duorum hominum in paradiso conversantium. <hi>Nec pudebat eos:</hi> 
 quid enim puderet, quando
nullam legem senserant in membris suis repugnantem
legi mentis suae <note>(Rom. VII, 23)</note>? quae illos
poena peccati post perpetrationem praevaricationis secuta
est, usurpante inobedientia prohibitum, et justitia
puniente commissum. Quod antequam fieret, nudi
erant ut dictum est, et non confundebantur: nullus
erat motus in corpore, cui verecundia deberetur;
nihil putabant velandum, quia nihil senserant refrenandum.
Quemadmodum propagaturi essent filios,
jam antea disputatum est <note>(Supra, lib. 9, c. 3-11)</note>:
non tamen eo modo credendum est, quo propagaverunt
posteaquam crimen admissum praedicta ultio
consecuta est; cum priusquam morerentur, jam in
corpore inobedientium hominum justissimo reciprocatu
inobedientium membrorum tumultum mors
concepta versaret. Nondum erant tales Adam et
Eva, cum ambo nudi essent, et non confunderentur.
</p>
          </div3>
        </div2>

<div2>
          <head>CAPUT II.-- <hi>Serpentis sapientia qualis, et unde.</hi> </head>
<div3>
            <head>4.</head>
            <p>
 <hi>Serpens autem erat</hi> ibi <hi>prudentissimus</hi> quidem,
sed <hi>omnium bestiarum quae erant super terram, quas fecerat
Dominus Deus.</hi> Translato enim verbo dictum
est, <hi>prudentissimus,</hi> vel sicut plures latini codices habent, <hi>sapientissimus,</hi> 
 non proprio quo in bonum accipi
solet sapientia vel Dei, vel Angelorum, vel animae
rationalis; tanquam si sapientes apes etiam formicasque
dicamus, propter opera velut imitantia sapientiam.
Quanquam iste serpens non irrationali anima
<pb n="0431"/>
sua, sed alieno jam spiritu, id est diabolico, posset
sapientissimus dici omnium bestiarum. Quantumlibet
enim praevaricatores angeli de supernis sedibus suae
perversitatis et superbiae merito dejecti sint, natura
tamen excellentiores sunt omnibus bestiis propter
rationis eminentiam. Quid ergo mirum si suo instinctu
diabolus jam implens serpentem, eique spiritum suum
miscens, eo more quo vates daemoniorum implere
solet, sapientissimum eum reddiderat omnium bestiarum
secundum animam vivam irrationalemque
viventium? Abusione quippe nominis ita sapientia
dicitur in malo, quemadmodum in bono astutia; cum
proprie magisque usitate in latina duntaxat lingua sapientes
laudabiliter appellentur, astuti autem male
cordati intelligantur. Unde nonnulli, sicut in plerisque
codicibus invenimus, ad usum latinae locutionis,
non verbum, sed potius sententiam transferentes,
astutiorem omnibus bestiis istum serpentem, quam
sapientiorem dicere maluerunt. Quid autem habeat
hebraea proprietas, utrum illic in malo, non abusive,
sed proprie possint dici et intelligi sapientes, viderint
qui eam probe noverunt. Nos tamen aperte legimus
alio Scripturarum sanctarum loco sapientes ad
malum, non ad bonum <note>(Jerem. IV, 22)</note>; et Dominus
dicit sapientiores esse filios saeculi filiis lucis, ad consulendum
sibimet in posterum quamvis fraude, non
jure <note>(Luc. XVI, 8)</note>.
</p>
          </div3>
        </div2>

<div2>
          <head>CAPUT III.-- <hi>Diabolus nonnisi per serpentem tentare permissus.</hi> </head>
<div3>
            <head>5.</head>
            <p>
 Nec sane debemus opinari quod serpentem sibi,
per quem tentaret persuaderetque peccatum, diabolus
elegerit; sed cum esset in illo propter perversam et
invidam voluntatem decipiendi cupiditas, nonnisi per
illud animal potuit, per quod posse permissus est. Nocendi
enim voluntas potest esse a suo quoque animo
prava; non est autem potestas nisi a Deo, et hoc abdita
altaque justitia, quoniam non est iniquitas apud
Deum.
</p>
          </div3>
        </div2>

<div2>
          <head>CAPUT IV.-- <hi>Tentatio hominis quare permissa.</hi> </head>
<div3>
            <head>6.</head>
            <p>
 Si ergo quaeritur cur Deus tentari permiserit hominem,
quem tentatori consensurum esse praesciebat;
altitudinem quidem consilii ejus penetrare non possum,
et longe supra vires meas hoc esse confiteor. Est
ergo aliqua causa fortassis occultior, quae melioribus
sanctioribusque reservatur, illius gratia potius quam
meritis eorum: sed tamen quantum vel donat sapere,
vel sinit dicere, non mihi videtur magnae laudis futurum
fuisse hominem, si propterea posset bene vivere,
quia nemo male vivere suaderet; cum et in natura
posse, et in potestate haberet velle non consentire
suadenti, adjuvante tamen illo qui superbis resistit,
humilibus autem dat gratiam <note>(Jacobi IV, 6)</note>. Cur itaque
tentari non sineret, quem consensurum esse praesciebat,
cum id facturus esset propria voluntate per culpam,
et ordinandus esset illius aequitate per poenam:
<pb n="0432"/>
ut etiam sic ostenderet animae superbae ad eruditionem
futurorum sanctorum, quam recte ipse uteretur
animarum voluntatibus etiam malis, cum illae perverse
uterentur naturis bonis?
</p>
          </div3>
        </div2>

<div2>
          <head>CAPUT V.-- <hi>Homo a tentatore dejectus, quia superbus.</hi> </head>
<div3>
            <head>7.</head>
            <p>
 Nec arbitrandum est quod esset hominem dejecturus
iste tentator, nisi praecessisset in anima hominis
quaedam elatio comprimenda, ut per humiliationem
peccati, quam de se falso praesumpserit, disceret. Verissime
quippe dictum est: <hi>Ante ruinam exaltatur cor,
et ante gloriam humiliatur <note>(Prov. XVI, 18)</note>
            </hi>. Et hujus
forte hominis vox est in Psalmo: <hi>Ego dixi in abundantia
mea, Non movebor in aeternum</hi>. Deinde jam expertus
quid mali habeat superba praesumptio propriae
potestatis, et quid boni adjutorium gratiae Dei: <hi>Domine,</hi> 
inquit, <hi>in voluntate tua praestitisti decori meo virtutem;
avertisti autem faciem tuam, et factus sum conturbatus <note>(Psal. XXIX, 7, 8)</note>
            </hi>.
Sed sive illud de hoc homine,
sive de alio dictum sit, extollenti se tamen
animae, et nimium tanquam de propria virtute praefidenti,
etiam experimento poenae fuerat demonstrandum
quam non bene se habeat facta natura, si a faciente
recesserit. Hinc enim etiam maxime commendatur
quale bonum sit Deus, quando nulli ab eo recedenti
bene est: quia et qui gaudent in mortiferis
voluptatibus, esse sine dolorum timore non possunt;
et qui omnino malum desertionis suae majore superbiae
stupore non sentiunt, aliis qui haec discernere noverunt,
miseriores prorsus apparent; ut si nolunt recipere
medicinam talia devitandi, valeant ad exemplum,
quo possint talia devitari. Sicut enim apostolus Jacobus
dicit, <hi>Unusquisque tentatur a concupiscentia sua abstractus
et illectus: deinde concupiscentia cum conceperit,
parit peccatum; peccatum autem cum consummatum fuerit,
generat mortem <note>(Jacobi I, 14, 15)</note>
            </hi>. Unde sanato superbiae
tumore resurgitur, si voluntas quae ante experimentum
defuit, ut permaneretur cum Deo, saltem
post experimentum adsit, ut redeatur ad Deum.
</p>
          </div3>
        </div2>

<div2>
          <head>CAPUT VI.-- <hi>Cur Deus permiserit hominem tentari.</hi> </head>
<div3>
            <head>8.</head>
            <p>
 Sic autem quidam moventur de hac primi hominis
tentatione, quod eam fieri permiserit Deus, quasi
nunc non videant universum genus humanum diaboli
insidiis sine cessatione tentari. Cur et hoc permittit
Deus? An quia probatur et exercetur virtus, et est
palma gloriosior non consensisse tentatum, quam non
potuisse tentari: cum etiam ipsi qui deserto Creatore
eunt post tentatorem, magis magisque tentent eos qui
in verbo Dei permanent, praebeantque illis contra cupiditatem
devitationis exemplum, et incutiant contra
superbiam timorem pium? Unde dicit Apostolus: <hi>Intendens
teipsum, ne et tu tenteris <note>(Galat. VI, 1)</note>
            </hi>. Mirum
est enim quantum ista humilitas, qua subdimur Creatori,
ne tanquam ejus adjutorio non egentes de nostris
viribus praesumamus, per Scripturas omnes divinas
cura continua commendatur. Cum ergo etiam
per injustos justi, ac per impios pii proficiant, frustra
<pb n="0433"/>
dicitur: Non crearet Deus, quos praesciebat malos futuros.
Cur enim non crearet quos praesciebat bonis
profuturos, ut et utiles eorum bonis voluntatibus exercendis
admonendisque nascantur, et juste pro sua mala
voluntate puniantur?
</p>
          </div3>
        </div2>

<div2>
          <head>CAPUT VII.-- <hi>Cur homo non talis creatus qui nollet unquam peccare.</hi> </head>
<div3>
            <head>9.</head>
            <p>
 Talem, inquiunt, faceret hominem, qui nollet
omnino peccare. Ecce nos concedimus meliorem esse
naturam quae omnino peccare nolit; concedant et ipsi
non esse malam naturam quae sic facta est, ut posset
non peccare si nollet, et justam esse sententiam qua
punita est, quae voluntate non necessitate peccavit.
Sicut ergo ratio vera docet meliorem esse naturam
quam prorsus nihil delectat illicitum; ita ratio vera
nihilominus docet etiam illam bonam esse quae habet
in potestate illicitam delectationem, si exstiterit, ita
cohibere, ut non solum de caeteris licitis recteque factis,
verum etiam de ipsius pravae delectationis cohibitione
laetetur. Cum ergo haec natura bona sit, illa melior,
cur illam solam, et non utramque potius faceret
Deus? Ac per hoc qui parati erant de illa sola Deum
laudare, uberius eum debent laudare de utraque. Illa
quippe est in sanctis Angelis, haec in sanctis hominibus.
Qui autem sibi partes iniquitatis elegerunt, laudabilemque
naturam culpabili voluntate depravarunt.
non quia praesciti sunt, ideo creari minime debuerunt,
Habent enim et ipsi locum suum, quem in rebus impleant
pro utilitate sanctorum. Nam Deus nec justitia
cujusquam recti hominis eget; quanto minus iniquitate
perversi?
</p>
          </div3>
        </div2>

<div2>
          <head>CAPUT VIII.-- <hi>Quare creati qui praesciebantur futuri mali.</hi> </head>
<div3>
            <head>10.</head>
            <p>
 Quis autem sobria consideratione dicat: Melius
non crearet quem praesciebat ex alterius iniquitate
posse corrigi, quam crearet etiam quem praesciebat
pro sua iniquitate debere damnari? Hoc est enim dicere,
melius non esse qui alterius malo bene utendo
misericorditer coronaretur, quam esse etiam malum
qui pro suo merito juste puniretur. Cum enim ratio
certa demonstrat duo quaedam non aequalia bona, sed
unum superius, alterum inferius; non intelligunt tardi
corde, cum dicunt, Utrumque tale esset; nihil se aliud
dicere quam, Solum illud esset. Ac sic cum aequare
volunt genera bonorum, numerum minuunt; et immoderate
augendo unum genus, alterum tollunt. Quis
autem hos audiret, si dicerent: Quoniam excellentior
sensus est videndi quam audiendi, quatuor oculi essent,
et aures non essent? Ita, si excellentior est creatura
illa rationalis, quae sine ullius poenae comparatione,
sine ulla superbia Deo subditur; aliqua vero in
hominibus ita creata est, ut in se Dei beneficium non
possit agnoscere, nisi alterius videndo supplicium, ut
non altum sapiat, sed timeat <note>(Rom. XI, 20)</note>, id est non
de se praefidat, sed confidat in Deum; quis recte intelligens
dicat, Talis esset ista qualis illa; nec videat
se nihil aliud dicere quam, Non esset ista, sed sola
esset illa? Quod si inerudite atque insipienter dicitur,
<pb n="0434"/>
cur ergo non crearet Deus etiam quos malos futuros
esse praesciebat, volens ostendere iram et demonstrare
potentiam suam, et ob hoc sustinens in multa patientia
vasa irae, quae perfecta sunt in perditionem, ut
notas faceret divitias gloriae suae in vasa misericordiae,
quae praeparavit in gloriam <note>(Id. IX, 22, 23)</note>? Sic enim
qui gloriatur, nonnisi in Domino gloriatur <note>(II Cor.
X, 17)</note>, cum cognoscit non suum, sed illius esse, non
solum ut sit, verum etiam ut nonnisi ab illo bene sibi
sit, a quo habet ut sit.</p>
          </div3>
<div3>
            <head>11.</head>
            <p>
 Nimis itaque importune dicitur: Non essent
quibus Deus tantam beneficentiam misericordiae suae
tribueret, si aliter esse non possent, nisi essent et hi
in quibus vindictae justitiam demonstraret.
</p>
          </div3>
        </div2>

<div2>
          <head>CAPUT IX.-- <hi>De eadem difficultate.</hi> </head>
<p>Cur enim non utrique potius essent, quando in utrisque
et bonitas Dei et aequitas jure praedicatur?</p>
<div3>
            <head>12.</head>
            <p>
 At enim si Deus vellet, etiam isti boni essent.
Quanto melius hoc Deus voluit, ut quod vellent essent:
sed boni infructuose, mali autem impune non
essent, et in eo ipso aliis utiles essent? Sed praesciebat
quod eorum futura esset voluntas mala. Praesciebat
sane, et quia falli non potest ejus praescientia, ideo
non ipsius, sed eorum est voluntas mala. Cur ergo
eos creavit, quos tales futuros esse praesciebat? Quia
sicut praevidit quid mali essent facturi, sic etiam praevidit
de malis factis eorum quid boni esset ipse facturus.
Sic enim eos fecit, ut eis relinqueret unde et ipsi
aliquid facerent, quo quidquid etiam culpabiliter eligerent,
illum de se laudabiliter operantem invenirent.
A se quippe habent voluntatem malam, ab illo autem
et naturam bonam, et justam poenam; sibi debitum
locum, aliis exercitationis adminiculum et timoris
exemplum.
</p>
          </div3>
        </div2>

<div2>
          <head>CAPUT X.-- <hi>Malorum voluntatem in bonum convertere potest Deus: quare non faciat.</hi> </head>
<div3>
            <head>13.</head>
            <p>
 Sed posset, inquiunt, etiam ipsorum voluntatem
in bonum convertere, quoniam omnipotens est.
Posset plane. Cur ergo non fecit? Quia noluit. Cur
noluerit, penes ipsum est. Debemus enim non plus
sapere quam oportet sapere <note>(Rom. XII, 3)</note>. Puto autem
paulo ante satis nos ostendisse non parvi boni
esse rationalem creaturam, etiam istam quae malorum
comparatione cavet malum: quod genus bonae creaturae
utique non esset, si omnium malas voluntates in
bonum Deus convertisset, et nulli iniquitati poenam
debitam infligeret; ac sic non esset nisi solum illud
genus, quod nulla vel peccati vel supplicii malorum
comparatione proficeret. Ita velut aucta numerositate
excellentioris generis, ipsorum generum bonorum numerus
minueretur.
</p>
          </div3>
        </div2>

<div2>
          <head>CAPUT XI.-- <hi>Malorum poenis non indiget Deus, sed ex eis consulit bonorum saluti.</hi> </head>
<div3>
            <head>14.</head>
            <p>
 Ergo, inquiunt, est aliquid in operibus Dei,
quod alterius malo indigeat, quo proficiat ad bonum?
Itane obsurduerunt et excaecati sunt homines, nescio
quo studio contentionis, ut non audiant vel videant,
quibusdam punitis, quam plurimi corrigantur? Quis
<pb n="0435"/>
enim paganus, quis Judaeus, quis haereticus non hoc
in domo sua quotidie probet? Verum cum venitur ad
disputationem inquisitionemque veritatis, nolunt advertere
sensus suos homines, ex quo opere divinae
providentiae in eos veniat imponendae commotio disciplinae;
ut si non corriguntur qui puniuntur, eorum
tamen exemplo caeteri metuant, valeatque ad eorum
salutem justa pernicies aliorum. Num enim malitiae
eorum vel nequitiae Deus auctor est, de quorum justa
poena consulit, quibus hoc modo consulendum esse
constituit? Non utique: sed cum eos vitiis propriis
malos futuros esse praesciret, non eos tamen creare
destitit; utilitati deputans eorum, quos in hoc genere
creavit, ut ad bonum proficere, nisi malorum comparatione
,
non possent. Si enim non essent, nulli rei utique
prodessent. Parumne boni est actum ut sint, qui certe
illi generi utiles sunt; quod genus quisquis non vult
ut sit, nihil aliud agit, nisi ut ipse in eo non sit?</p>
          </div3>
<div3>
            <head>15.</head>
            <p>
 Magna opera Domini; exquisita in omnes voluntates
ejus <note>(Psal. CX, 2)</note>: praevidet bonos futuros, et
creat; praevidet malos futuros, et creat: seipsum ad
fruendum praebens bonis, multa munerum suorum largiens
et malis, misericorditer ignoscens: juste ulciscens;
itemque misericorditer ulciscens, juste ignoscens:
nihil metuens de cujusquam malitia, nihil
indigens de cujusquam justitia; nihil sibi consulens
nec de operibus bonorum, et bonis consulens etiam
de poenis malorum. Cur ergo non permitteret tentari
hominem illa tentatione probandum, convincendum,
puniendum, cum superba concupiscentia propriae
potestatis quod conceperat pareret, suoque fetu
confunderetur, justoque supplicio a superbiae atque
inobedientiae malo posteros deterreret, quibus ea conscribenda
et annuntianda parabantur?
</p>
          </div3>
        </div2>

<div2>
          <head>CAPUT XII.-- <hi>Cur tentatio per serpentem fieri permissa.</hi> </head>
<div3>
            <head>16.</head>
            <p>
 Si autem quaeritur cur potissimum per serpentem
diabolus tentare permissus sit; jam hoc significandi
gratia factum esse, quem non admoneat Scriptura
tantae auctoritatis, tantis divinitatis documentis
agens in prophetando, quantis effectis jam mundus
impletus est? Non quod diabolus aliquid ad instructionem
nostram significare voluerit, sed cum accedere
ad tentandum non posset nisi permissus, num per aliud
posset, nisi per quod permittebatur accedere? Quidquid
igitur serpens ille significavit, ei providentiae tribuendum
est, sub qua et ipse diabolus suam quidem habet
cupiditatem nocendi; facultatem autem nonnisi quae
datur, vel ad subvertenda ac perdenda vasa irae, vel
ad humilianda sive probanda vasa misericordiae. Natura
itaque serpentis unde sit, novimus: produxit
enim terra in verbo Dei omnia pecora, et bestias, et
serpentes; quae universa creatura habens in se animam
vivam irrationalem, universae rationali creaturae sive
bonae sive malae voluntatis, lege divini ordinis subdita
est <note>(Gen. I, 20-26)</note>. Quid ergo mirum si per serpentem
aliquid agere permissus est diabolus, cum daemonia in
porcos intrare Christus ipse permiserit <note>(Matth. VIII, 32)</note>?
</p>
          </div3>
        </div2>

<div2>
          <head>CAPUT XIII.-- <hi>In Manichaeos qui diabolum in creaturis Dei censeri nolunt.</hi> </head>
<div3>
            <head>17.</head>
            <p>
 Magis de ipsa natura diaboli scrupulosius quaeri
<pb n="0436"/>solet, quam totam quidam haeretici, offensi molestia
malae voluntatis ejus, alienare conantur a creatura
summi et veri Dei, et alterum ei dare principium, quod
sit contra Deum. Non enim valent intelligere, omne
quod est, in quantum aliqua substantia est, et bonum
esse, et nisi ab illo vero Deo, a quo omne bonum est,
esse non posse: malam vero voluntatem inordinate
moveri, bona inferiora superioribus praeponendo; atque
ita factum esse ut rationalis creaturae spiritus, sua
potestate propter excellentiam delectatus, tumesceret
superbia, per quam caderet a beatitudine spiritualis
paradisi, et invidentia contabesceret. In quo tamen
bonum est hoc ipsum quod vivit, et vivificat corpus,
sive aerium, sicut ipsius diaboli vel daemonum spiritus,
sive terrenum, sicut hominis anima, cujusvis
etiam maligni atque perversi. Ita dum nolunt aliquid,
quod Deus fecerit, propria voluntate peccare, ipsius
Dei substantiam dicunt primo necessitate, et post inexpiabiliter
voluntate corruptam atque perversam. Sed de
istorum dementissimo errore alias jam diximus multa.
</p>
          </div3>
        </div2>

<div2>
          <head>CAPUT XIV.-- <hi>Causa ruinae angelicae. Superbia; invidia.</hi> </head>
<div3>
            <head>18.</head>
            <p>
 In hoc autem opere quaerendum est secundum
sanctam Scripturam, quid de diabolo dicendum sit.
Primo, utrum ab initio ipsius mundi sua potestate delectatus
abstiterit ab illa societate et charitate, qua
beati sunt Angeli qui fruuntur Deo; an aliquo tempore
in sancto coetu fuerit Angelorum, etiam ipse pariter
justus, et pariter beatus. Nonnulli enim dicunt
ipsum ei fuisse casum a supernis sedibus, quod inviderit
homini facto ad imaginem Dei. Porro autem
invidia sequitur superbiam, non praecedit: non enim
causa superbiendi est invidia, sed causa invidendi superbia.
Cum igitur superbia sit amor excellentiae propriae,
invidia vero sit odium felicitatis alienae, quid
unde nascatur satis in promptu est. Amando enim
quisque excellentiam suam, vel paribus individet,
quod ei coaequentur; vel inferioribus, ne sibi coaequentur;
vel superioribus, quod eis non coaequetur.
Superbiendo igitur invidus, non invidendo quisque
superbus est.
</p>
          </div3>
        </div2>

<div2>
          <head>CAPUT XV.-- <hi>Superbia et amor privatus fontes malorum. Amores duo. Civitates duae. Opus de Civitate Dei pollicetur.</hi> </head>
<div3>
            <head>19.</head>
            <p>
 Merito initium omnis peccati superbiam Scriptura
definivit, dicens: <hi>Initium omnis peccati superbia <note>(Eccli. X, 15)</note>
            </hi>.
Cui testimonio non inconvenienter
aptatur etiam illud quod Apostolus ait, <hi>Radix omnium
malorum est avaritia <note>(I Tim. VI, 10)</note>
            </hi>; si avaritiam generalem
intelligamus, qua quisque appetit aliquid amplius
quam oportet, propter excellentiam suam, et
quemdam propriae rei amorem: cui sapienter nomen
latina lingua indidit, cum appellavit privatum, quod
potius a detrimento quam ab incremento dictum elucet.
Omnis enim privatio minuit. Unde itaque vult
eminere superbia inde in angustias egestatemque
<pb n="0437"/>
contruditur, cum ex communi ad proprium damnoso
sui amore redigitur. Specialis est autem avaritia, quae
usitatius appellatur amor pecuniae. Cujus nomine Apostolus
per speciem genus significans, universalem
avaritiam volebat intelligi dicendo, <hi>Radix omnium
malorum est avaritia.</hi> Hac enim et diabolus cecidit, qui
utique non amavit pecuniam, sed propriam potestatem.
Proinde perversus sui amor privat sancta societate
turgidum spiritum, eumque coarctat miseria
jam per iniquitatem satiari cupientem. Hinc alio loco
cum dixisset, <hi>Erunt enim homines seipsos amantes;</hi> 
continuo subjecit, <hi>amatores pecuniae <note>(II Tim. III, 2)</note>
            </hi>,
ab illa generali avaritia cujus superbia caput est, ad
hanc specialem descendens quae propria hominum est.
Neque enim essent etiam homines amatores pecuniae,
nisi eo se putarent excellentiores, quo ditiores. Cui
morbo contraria charitas non quaerit quae sua sunt, id
est non privata excellentia laetatur: merito ergo et
non inflatur <note>(I Cor. XIII, 5, 4)</note>.</p>
          </div3>
<div3>
            <head>20.</head>
            <p>
 Hi duo amores, quorum alter sanctus est, alter
immundus; alter socialis, alter privatus; alter communi
utilitati consulens propter supernam societatem,
alter etiam rem communem in potestatem propriam
redigens propter arrogantem dominationem; alter
subditus, alter aemulus Deo; alter tranquillus, alter
turbulentus; alter pacificus, alter seditiosus; alter
veritatem laudibus errantium praeferens, alter
quoquo modo laudis avidus; alter amicalis, alter
invidus; alter hoc volens proximo quod sibi, alter
subjicere proximum sibi; alter propter proximi
utilitatem regens proximum, alter propter suam:
praecesserunt in Angelis; alter in bonis, alter
in malis; et distinxerunt conditas in genere humano
civitates duas, sub admirabili et ineffabili
providentia Dei, cuncta quae creata sunt administrantis
et ordinantis, alteram justorum, alteram iniquorum.
Quarum etiam quadam temporali commixtione
peragitur saeculum, donec ultimo judicio separentur,
et altera conjuncta Angelis bonis in rege suo vitam
consequatur aeternam, altera conjuncta angelis malis
in ignem cum rege suo mittatur aeternum. De quibus
duabus civitatibus latius fortasse alio loco, si Dominus
voluerit, disseremus.
</p>
          </div3>
        </div2>

<div2>
          <head>CAPUT XVI.-- <hi>Diabolus quandonam lapsus sit.</hi> </head>
<div3>
            <head>21.</head>
            <p>
 Quando ergo dejecerit superbia diabolum, ut
naturam suam bonam prava voluntate perverteret,
Scriptura non dicit: ante tamen factum fuisse, et ex
hac eum homini invidisse, ratio manifesta declarat.
In promptu est enim omnibus haec intuentibus, non
ex invidentia superbiam nasci, sed ex superbia potius
invidentiam. Non autem frustra putari potest, ab initio
temporis diabolum superbia cecidisse, nec fuisse ullum
antea tempus quo cum Angelis sanctis pacatus
vixerit et beatus, sed ab ipso primordio creaturae a suo
creatore apostatasse; ut illud quod Dominus ait, <hi>Ille
homicida erat ab initio, et in veritate non stetit <note>(Joan.
VIII, 44)</note>
            </hi>, utrumque ab initio intefigamus, non solum
quod homicida fuit, sed etiam quia in veritate
<pb n="0438"/>
non stetit. Et homicida quidem ab illo initio ex quo
homo potuit occidi; non autem potuit occidi, antequam
esset qui occideretur. Ab initio ergo homicida
diabolus, quia ipse occidit hominem primum, ante
quem nullus hominum fuit. In veritate autem non
stetit, et hoc ab initio ex quo ipse creatus est, qui
staret si stare voluisset.
</p>
          </div3>
        </div2>

<div2>
          <head>CAPUT XVII.-- <hi>An beatus fuerit diabolus ante peccatum.</hi> </head>
<div3>
            <head>22.</head>
            <p>
 Quomodo enim duxisse etiam vitam beatam
inter beatos Angelos credi potest, qui futuri sui peccati
atque supplicii, id est desertionis et ignis aeterni,
praescius non fuit? Si praescius non fuit, merito quaeritur
cur non fuerit. Neque enim sancti Angeli
aeternae suae vitae ac beatitudinis incerti sunt. Nam
quomodo beati, si incerti? An dicemus hoc Deum diabolo
revelare noluisse, cum adhuc esset angelus
bonus, vel quid facturus, vel quid passurus esset;
caeteris vero hoc revelasse quod essent in aeternum in
ejus veritate mansuri? Quod si ita est, ideo jam non
aequaliter beatus, imo jam nec plane beatus fuit,
quandoquidem plane beati de sua beatitudine certi
sunt, ut eam nullus perturbet metus. Quo autem malo
merito ita discernebatur a caeteris, ut ei Deus nec ea
quae ad ipsum pertinerent, futura revelaret? Numquid
ille prius ultor, quam iste peccator? Absit: neque
enim Deus damnat innocentes. An forte ex alio genere
angelorum fuit, quibus Deus non dedit vel de seipsis
praescientiam futurorum? qui quonam modo beati
possint esse non video, quibus incerta est ipsa sua
beatitudo. Nam et hoc quidam senserunt, non fuisse
diabolum in illa sublimi natura Angelorum, quae supercoelestis
est; sed in eorum qui aliquanto inferius
in mundo facti sunt, et per sua officia distributi. Tales
enim fortasse posset aliquid etiam illicitum delectare:
quam tamen delectationem si peccare nollent,
libero arbitrio cohiberent; sicut homo, maxime ille
primus, qui peccati poenam nondum habebat in membris,
quandoquidem et ipsa a sanctis viris Deo subditis
per ejus gratiam pietate superatur.
</p>
          </div3>
        </div2>

<div2>
          <head>CAPUT XVIII.-- <hi>Homo ante peccatum quomodo beatus fuerit.</hi> </head>
<div3>
            <head>23.</head>
            <p>
 Porro ista quaestio de beata vita, utrum eam
quisquam jam habere dicendus sit, cui incertum est
utrum secum permansura sit, an ei miseria quandoque
succedat, potest et de ipso primo homine oriri.
Nam si futuri sui peccati praescius erat divinaeque vindictae,
beatus esse unde poterat? Ergo erat in paradiso
non beatus. Sed enim non erat futuri peccati sui
praescius? Ergo per hanc ignorantiam aut ejusdem
beatitudinis incertus; et quomodo jam vere beatus?
aut falsa spe certus, non scientia; et quomodo non
stultus?</p>
          </div3>
<div3>
            <head>24.</head>
            <p>
 Sed tamen hominis adhuc in corpore animali
constituti, cui obedienter viventi dandum adhuc esset
Angelorum consortium, et mutatio corporis ex animali
in spirituale, possumus intelligere beatam vitam
secundum quemdam modum, etiamsi non erat praescius
<pb n="0439"/>
futuri sui peccati. Neque enim et illi praescii
fuerunt, quibus Apostolus dicit, <hi>Vos qui spirituales
estis, instruite hujusmodi in spiritu lenitatis, intendens
te ipsum, ne et tu tenteris <note>(Galat. VI, 1)</note>
            </hi>; non absurde
tamen nec improbe dicimus, beatos jam fuisse hoc
ipso quod spirituales essent, non corpore, sed justitia
fidei, spe gaudentes, in tribulatione patientes <note>(Rom.
XII, 12)</note>. Quanto magis ergo, et ampliore modo beatus
erat homo in paradiso ante peccatum, quamvis incertus
futuri sui casus, qui spe ita gaudebat propter
praemium futurae commutationis, ut nulla esset tribulatio
cui tolerandae patientia militaret? Quamvis enim
non vana praesumptione de incerto certus velut stultus,
sed spe non infidelis; antequam apprehenderet
illam vitam, ubi certissimus ipsius aeternae vitae suae
futurus esset, posset exsultare, quemadmodum scriptum
est, <hi>cum tremore <note>(Psal. II, 11)</note>
            </hi>; et hac exsultatione,
multo abundantius in paradiso, quam sancti in
his terris, beatus esse, modo quodam inferiore quam
in illa vita aeterna sanctorum supercoelestiumque Angelorum,
non tamen nullo.
</p>
          </div3>
        </div2>

<div2>
          <head>CAPUT XIX.-- <hi>Angelorum conditio.</hi> </head>
<div3>
            <head>25.</head>
            <p>
 Dicere autem de aliquibus angelis quod in suo
quodam genere beati esse possint, futurae suae iniquitatis
et damnationis, vel certe perpetuae salutis incerti,
quibus nec spes subesset quod aliquando et ipsi
aliqua in melius mutatione certi de hac re futuri essent,
vix ferenda praesumptio est: nisi forte et hoc
dicatur, ita creatos istos angelos mundanis ministeriis
distributos sub aliis sublimioribus et beatioribus, ut
pro recte gestis praeposituris suis accipiant illam vitam
beatam ac sublimiorem, de qua possint esse certissimi,
cujus utique spe gaudentes possint non incongrue
dici jam beati. Ex quorum numero si diabolus
cecidit cum sociis iniquitatis suae, simile est hoc ei
quod cadunt a justitia fidei etiam homines, simili superbia
praevaricati, vel seipsos seducentes, vel illi seductori
consentientes.</p>
          </div3>
<div3>
            <head>26.</head>
            <p>
 Sed asserant haec duo genera bonorum Angelorum
qui potuerint, unum supercoelestium, in quibus
nunquam fuit qui cadendo diabolus factus est; alterum
autem mundanorum, in quibus fuit: mihi autem,
fateor, unde hoc secundum Scripturas asseram, non
interim occurrit; sed coarctatus quaestione illa, qua
quaeritur utrum sui casus praescius, antequam caderet,
fuerit, ne suae beatitudinis incertos esse vel aliquando
fuisse Angelos dicerem, non sine causa putari
posse dixi, diabolum ab ipso creaturae, hoc est ab
ipso vel temporis vel suae conditionis initio cecidisse,
nec aliquando in veritate stetisse.
</p>
          </div3>
        </div2>

<div2>
          <head>CAPUT XX.-- <hi>Opinio de diabolo creato in malitia.</hi> </head>
<div3>
            <head>27.</head>
            <p>
 Unde nonnulli eum non in hanc malitiam libero
voluntatis arbitrio esse deflexum, sed in hac
omnino creatum putant, quamvis a Domino Deo summo
et vero naturarum omnium creatore: adhibentque testimonium
de libro Job, quoniam ibi scriptum est,
cum de illo sermo esset, <hi>Hoc est initium figmenti Domini,
quod fecit ut illudatur ab Angelis ejus <note>(Job. XL,
14, sec. LXX)</note>
            </hi>: cui sententiae congruit quod in Psalmo
<pb n="0440"/>
scriptum est, <hi>Draco hic quem finxisti ad illudendum ei <note>(Psal. CIII, 26)</note>
            </hi>;
nisi quod hic, <hi>quem finxisti,</hi> dixit;
non autem sicut ibi, <hi>Hoc est initium figmenti Domini:</hi> 
tanquam in initio eum ita finxisset, ut malus, ut invidus,
ut seductor, ut omnino diabolus esset, non voluntate
depravatus, sed ita creatus.
</p>
          </div3>
        </div2>

<div2>
          <head>CAPUT XXI.-- <hi>Refellitur haec opinio.</hi> </head>
<div3>
            <head>28.</head>
            <p>
 Haec opinio quomodo non sit adversa ei, quod
scriptum est, <hi>Fecit Deus omnia bona valde <note>(Gen. I, 31)</note>
            </hi>,
quamvis conentur ostendere; nec insulse etiam vel
inerudite asseratur, non tantum conditione prima,
sed etiam nunc depravatis tot voluntatibus, in summa
tamen omnia quae creata sunt, id est universam
omnino creaturam bonam esse valde, non quod boni
sint in ea mali, sed quod non efficiant malitia sua ut
sub Dei administratoris imperio, virtute, sapientia,
decus et ordo universitatis aliqua ex parte turpetur
sive turbetur; cum suis quibusque voluntatibus, etiam
malis, tribuantur certi et congrui limites potestatum
et pondera meritorum, ut etiam cum ipsis convenienter
justeque ordinatis universitas pulchra sit: tamen
quia quilibet occurrit, et verum est atque manifestum,
justitiae ipsi esse contrarium ut nullo praecedente merito,
hoc ipsum in quoquam Deus damnet quod in eo
ipse creaverit, certaque et evidens damnatio diaboli
et angelorum ejus ex Evangelio recitatur, ubi se dicturum
Dominus praenuntiavit eis qui a sinistris sunt, <hi>Ite in ignem aeternum, qui praeparatus est diabolo et angelis
ejus 
 <note>(Matth. XXV, 41)</note>
            </hi>; nullo modo in eo naturam
quam Deus creavit, sed malam propriam voluntatem
poena ignis aeterni plectendam esse credendum
est.
</p>
          </div3>
        </div2>

<div2>
          <head>CAPUT XXII.-- <hi>Opinionis ejusdem fundamenta convelluntur.</hi> </head>
<div3>
            <head>29.</head>
            <p>
 Nec ejus naturam esse significatam quod dictum
est, <hi>Hoc est initium figmenti Domini, quod fecit
ut illudatur ab Angelis ejus:</hi> sed vel corpus aerium,
quod tali voluntati congruenter aptavit; vel ipsam
ordinationem, in qua eum fecit etiam nolentem utilem
bonis; vel quod praesciens eum propria voluntate malum
futurum, fecit eum tamen, non abstinens bonitatem
suam in praebenda vita atque substantia futurae
etiam noxiae voluntati, simul praevidens quanta de
illo bona esset sua mirabili bonitate ac potestate facturus. <hi>Initium</hi> 
 autem <hi>figmenti Domini</hi> dictus est, <hi>quod fecit ut illudatur ab Angelis ejus,</hi> 
 non quia ipsum
primitus condidit, vel initio malum condidit; sed quia
cum sciret eum ad hoc propria voluntate malum futurum
ut bonis noceret, creavit eum ad hoc ut de illo
bonis ipse prodesset. Hoc est enim, <hi>ut illudatur ab
Angelis ejus;</hi> quoniam sic illuditur, cum sanctis prosunt
tentationes ejus, quibus eos depravare conatur,
ut malitia, in qua ipse esse voluit, eo nolente sit utilis
servis Dei; quia hoc praevidens eum finxit. Ideo
<pb n="0441"/>
initium ad illudendum, quia et mali homines vasa
ejusdem diaboli, et tanquam capitis corpus, quos nihilominus
Deus malos futuros praevidens, creavit tamen
ad utilitatem sanctorum, similiter illuduntur,
cum et ipsis nocere volentibus, praestatur sanctis ex
eorum comparatione cautela, et pia sub Deo humilitas
et intelligentia gratiae, et exercitatio ad tolerandos
malos, et probatio ad diligendos inimicos. Sed ille est
initium figmenti, quod sic illuditur, quia praecedit
istos et temporis antiquitate, et principatu malitiae.
Hoc autem illi Deus per sanctos Angelos facit, illo
opere providentiae, quo creatas naturas administrat,
subdens videlicet angelos malos Angelis bonis, ut
malorum improbitas, non quantum nititur, sed quantum
sinitur possit: nec tantum angelorum malorum,
verum et hominum, donec etiam ista justitia, qua vivitur
ex fide <note>(Rom. I, 17)</note>, quae nunc patienter in hominibus
exercetur, convertatur in judicium <note>(Psal. XCIII,
15)</note>, ut possint et ipsi non solum duodecim tribus
Israel <note>(Matth. XIX, 28)</note>, sed etiam angelos judicare <note>(I Cor. VI, 3)</note>.
</p>
          </div3>
        </div2>

<div2>
          <head>CAPUT XXIII.-- <hi>Ut intelligendum est diabolum in veritate nunquam stetisse.</hi> </head>
<div3>
            <head>30.</head>
            <p>
 Quod ergo putatur nunquam diabolus in veritate
stetisse, nunquam cum Angelis beatam duxisse
vitam, sed ab ipso suae conditionis initio cecidisse,
non sic accipiendum est, ut non propria voluntate
depravatus, sed malus a bono Deo creatus putetur;
alioquin non ab initio cecidisse diceretur: neque enim
cecidit, si talis est factus. Sed factus continuo se a
luce veritatis avertit, superbia tumidus, et propriae
potestatis delectatione corruptus: unde beatae atque
angelicae vitae dulcedinem non gustavit, quam non
utique acceptam fastidivit, sed nolendo accipere deseruit,
et amisit. Proinde nec sui casus praescius esse
potuit; quoniam sapientia pietatis est fructus. Ille
autem continuo impius, consequenter et mente caecus,
non ex eo quod acceperat cecidit, sed ex eo quod acciperet,
si subdi voluisset Deo: quod profecto quia
noluit, et ab eo quod accepterus erat cecidit, et potestatem
illius sub quo esse noluit, non evasit; factumque
in illo est pondere meritorum, ut nec justitiae possit
lumine delectari, nec ab ejus sententia liberari.
</p>
          </div3>
        </div2>

<div2>
          <head>CAPUT XXIV.-- <hi>De corpore mystico diaboli intelligendum esse illud,</hi> Quomodo cecidit, <hi>etc.</hi> </head>
<div3>
            <head>31.</head>
            <p>
 Quod ergo per Isaiam prophetam in eum dicitur, <hi>Quomodo cecidit de coelo Lucifer mane oriens? contritus
est in terram, qui mittebat ad omnes gentes? Tu
autem dixisti sensu tuo, In coelum ascendam, super sidera
coeli ponam thronum meum, sedebo in monte excelso
super montes excelsos qui sunt ad aquilonem, ascendam
super nubes, ero similis Altissimo: nunc autem ad inferos
descendes 
 <note>(Isai. XIV, 12-14)</note>
            </hi>; et caetera, quae in
figura regis velut Babylonis in diabolum dicta intelliguntur,
plura in ejus corpus conveniunt, quod etiam
de humano genere congregat; et in eos maxime qui
ei per superbiam cohaerent, apostatando a mandatis
<pb n="0442"/>
Dei. Sicut enim qui erat diabolus, homo dictus est,
ut in Evangelio, <hi>Inimicus homo hoc fecit <note>(Matth. XIII,
28)</note>
            </hi>; ita qui homo erat, diabolus dictus est, ut rursus
in Evangelio, <hi>Nonne ego vos duodecim elegi, et unus ex
vobis diabolus est <note>(Joan. VI, 71)</note>
            </hi>? Et sicut corpus Christi
quod est Ecclesia, dicitur Christus, sicut illud est, <hi>Vos Abrahae semen estis,</hi> 
 cum paulo superius dixisset, <hi>Abrahae dictae sunt promissiones et semini ejus: non
dicit, Et seminibus, tanquam in multis; sed tanquam in
uno, Et semini tuo, quod est Christus 
 <note>(Galat. III, 29,
16)</note>
            </hi>; et iterum, <hi>Sicut enim corpus unum est, et membra
habet multa, omnia autem membra corporis cum sint
multa, unum est corpus; ita et Christus <note>(I Cor. XII, 12)</note>
            </hi>:
eo modo etiam corpus diaboli, cui caput est diabolus,
id est ipsa impiorum multitudo, maximeque eorum
qui a Christo vel de Ecclesia sicut de coelo decidunt,
dicitur diabolus, et in ipsum corpus figurate multa
dicuntur, quae non tam capiti quam corpori membrisque
conveniant. Itaque Lucifer qui mane oriebatur et
cecidit, potest intelligi apostatarum genus vel a Christo
vel ab Ecclesia; quod ita convertitur ad tenebras
amissa luce, quam portabat, quemadmodum qui convertuntur
ad Deum, a tenebris ad lucem transeunt,
id est, qui fuerunt tenebrae lux fiunt.
</p>
          </div3>
        </div2>

<div2>
          <head>CAPUT XXV.-- <hi>De eodem corpore diaboli dictum esse illud,</hi> Tu es signaculum, <hi>etc. Paradisus Ecclesia.</hi> </head>
<div3>
            <head>32.</head>
            <p>
 Item in figura principis Tyri per Ezechielem
prophetam in diabolum dicta intelliguntur, <hi>Tu es signaculum
similitudinis et corona decoris; in deliciis paradisi
Dei fuisti, omni lapide pretioso ornatus es <note>(Ezech.
XXVIII, 12, 13)</note>
            </hi>; et caetera, quae non tam in ipsum
principem spiritum nequitiae, quam in corpus ejus dicta
conveniunt. Paradisus enim dicta est Ecclesia, sicut
legitur in Cantico canticorum, <hi>Hortus conclusus, fons
signatus, puteus aquae vivae, paradisus cum fructu pomorum <note>(Cant. IV, 12, 13)</note>
            </hi>.
Inde ceciderunt vel aperta et
corporali separatione omnes haeretici; vel occulta et
spirituali, quamvis in ea corporaliter esse videantur,
omnes conversi ad vomitum suum, cum post remissionem
omnium peccatorum paululum ambulassent in via
justitiae, in quibus facta sunt posteriora deteriora prioribus,
et quibus expediebat non cognoscere viam
justitiae, quam cognoscentibus retrorsum reflecti a
tradito sibi sancto mandato <note>(Prov. XXVI, 11; et II Petr.
II, 21, 22)</note>. Hanc pessimam generationem Dominus
describit, cum dicit spiritum nequam exire ab homine,
et cum aliis septem redire, et in domo quam mundatam
jam invenerat, inhabitare, ut sint novissima hominis
illius pejora prioribus <note>(Matth. XII, 43-45)</note>. Tali
enim generi hominum, quod jam factum est corpus
diaboli, possunt haec verba congruere, <hi>A die qua
creatus es tu cum cherub,</hi> id est cum sede Dei, quae
interpretatur, Multiplicata scientia, <hi>et posuit te in
monte sancto Dei,</hi> hoc est in Ecclesia; unde est, <hi>Et
exaudivit me de monte sancto suo <note>(Psal. III, 5)</note>
            </hi>. <hi>Fuisti
in medio lapidum flammeorum,</hi> id est sanctorum spiritu
ferventium, lapidum vivorum: <hi>ambulasti sine
vitio tu in diebus tuis, ex quo die creatus es tu donec
inventa sunt delicta tua in te <note>(Ezech. XXVIII, 14, 15)</note>
            </hi>.
<pb n="0443"/>
Possunt diligentius ista tractari, ut fortassis ostendatur
non solum et hunc intellectum esse in his verbis
posse, sed omnino alium esse non posse.
</p>
          </div3>
        </div2>

<div2>
          <head>CAPUT XXVI.-- <hi>Conclusio de diaboli conditione et lapsu.</hi> </head>
<div3>
            <head>33.</head>
            <p>
 Verum quia longum est, et alium sermonem
exigit eidem tantum quaestioni deputatum; nunc sufficiat
ista complexio, aut ab initio conditionis suae
diabolum a beatitudine, quam si voluisset percepturus
fuerat, impia superbia cecidisse, aut alios esse
angelos inferioris ministerii in hoc mundo, inter quos
secundum eorum quamdam non praesciam beatitudinem
vixerat, et a quorum societate cum sibi subditis
angelis suis tanquam archangelus cecidit per superbam
impietatem; si hoc ullo modo asseri potest, quod
mirum si potest: aut certe rationem requirendam,
quemadmodum omnes sancti Angeli, si inter illos aliquando
pariter beatus cum suis angelis diabolus vixit,
nondum habuerint etiam ipsi certam praescientiam
perpetuae felicitatis suae, sed eam post casum ejus acceperint;
aut quo merito ante suum peccatum diabolus
cum sociis suis a caeteris Angelis discretus fuerit,
ut ipse sui casus futuri esset ignarus, illi autem certi
permansionis suae: dum tamen et peccatores angelos
minime dubitemus detrusos tanquam in carcerem caliginis
hujus aeriae circa terras, secundum apostolicam
fidem, in judicio puniendos servari <note>(II Petr. II, 4)</note>;
et in illa superna beatitudine sanctorum Angelorum
non esse incertam vitam aeternam, nec nobis secundum
Dei misericordiam et gratiam et fidelissimam pollicitationem
incertam futuram, cum fuerimus eis post
resurrectionem et istorum mutationem corporum copulati.
Ad hanc enim spem vivimus, et ejus promissionis
gratia recreamur. Quidquid autem etiam de
diabolo dici potest, cur eum Deus creaverit, cum talem
praesciret futurum, et cur omnipotens ejus voluntatem
non convertat in bonum, secundum ea quae
disseruimus cum de malis hominibus similiter quaereremus,
sive intelligatur, sive credatur, sive quid
melius inveniri potest, inveniatur.
</p>
          </div3>
        </div2>

<div2>
          <head>CAPUT XXVII.-- <hi>De tentatione diaboli per serpentem.</hi> </head>
<div3>
            <head>34.</head>
            <p>
 Ab illo ergo cujus super omnia quae creavit,
summa potestas est, per Angelos sanctos a quibus illuditur
diabolus, cum et de ipsius malevolentia consulitur
 Ecclesiae Dei, non est permissus tentare feminam
nisi per serpentem, nec virum nisi per feminam: sed in
serpente ipse locutus est, utens eo velut organo, movensque
ejus naturam eo modo quo movere ille, et moveri
illa potuit, ad exprimendos verborum sonos et
signa corporalia, per quae mulier suadentis intelligeret
voluntatem. In ipsa vero muliere, quia illa rationalis
creatura erat, quae motu suo posset uti ad verba facienda,
non ipse locutus est, sed ejus operatio atque
persuasio; quamvis occulto instinctu adjuvaret interius,
quod exterius egerat per serpentem. Quod quidem si
<pb n="0444"/>
solo instinctu occultius ageret, sicut egit in Juda ut
traderet Christum <note>(Joan. XIII, 2)</note>, posset efficere in
anima superbo amore suae potestatis inducta: sed,
sicut jam dixi, tentandi voluntatem habet diabolus,
in potestate autem nec ut faciat habet, nec quo
modo faciat. Quia permissus est ergo, tentavit; et
quomodo permissus est, ita tentavit: cui autem generi
hominum prodesset quod faciebat, neque sciebat,
neque volebat, et eo ipso illudebatur ab Angelis.
</p>
          </div3>
        </div2>

<div2>
          <head>CAPUT XXVIII.-- <hi>An serpens verba prolata intellexerit.</hi> </head>
<div3>
            <head>35.</head>
            <p>
 Non itaque serpens verborum sonos intelligebat,
qui ex illo fiebant ad mulierem. Neque enim
conversa credenda est anima ejus in naturam rationalem;
quandoquidem nec ipsi homines, quorum
rationalis natura est, cum daemon in eis loquitur ea
passione cui exorcista requiritur, sciunt quid loquantur;
quanto minus ille intelligeret verborum sonos,
quos per eum et ex eo diabolus illo modo faciebat,
qui hominem loquentem non intelligeret, si eum a
diabolica passione immunis audiret? Nam et quod putantur
audire et intelligere serpentes verba Marsorum,
ut eis incantantibus prosiliant plerumque de latebris,
etiam illic diabolica vis operatur, ad cognoscendam
ubique providentiam, quam rem cui rei naturali ordine
subjiciat, et quid etiam voluntatibus malis sapientissima
potestate permittat, ut hoc magis habeat
usus, serpentes moveri carminibus hominum, quam
ullum aliud genus animantium. Etiam haec enim non
parva testatio est, naturam primitus humanam serpentis
seductam esse colloquio. Gaudent enim daemones
hanc sibi potestatem dari, ut ad incantationem
hominum serpentes moveant, ut quolibet modo fallant
quos possunt. Hoc autem permittuntur ad primi
facti memoriam commendandam, quod sit eis quaedam
cum hoc genere familiaritas. Porro ipsum primum
factum ad hoc permissum est, ut per naturam
serpentis significaretur generi hominum, cui erudiendo
haec gesta conscribi oportebat, omnis diabolicae
tentationis similitudo: quod apparebit, cum in serpentem
proferri coeperit divina sententia.
</p>
          </div3>
        </div2>

<div2>
          <head>CAPUT XXIX.-- <hi>Serpens cur dictus prudentissimus.</hi> </head>
<div3>
            <head>36.</head>
            <p>
 Proinde <hi>prudentissimus omnium bestiarum,</hi> hoc
est, astutissimus, ita dictus est serpens propter astutiam
diaboli, quae in illo et de illo agebat dolum;
quemadmodum dicitur prudens vel astuta lingua, quam
prudens vel astutus movet ad aliquid prudenter astuteque
suadendum. Non enim est haec vis seu virtus
membri corporalis quod vocatur lingua, sed utique
mentis quae utitur ea. Ita etiam dictus est stilus mendax
scribarum: neque enim esse mendacem pertinet,
nisi ad viventem atque sentientem; sed stilus mendax
dictus est, quod per eum mendax mendaciter operetur;
quemadmodum si et iste serpens mendax diceretur,
quod eo diabolus tanquam stilo mendaciter uteretur.</p>
          </div3>
<div3>
            <head>37.</head>
            <p>
 Hoc ideo commendandum putavi, ne quisquam
existimans animantia rationis expertia humanum habere
intellectum, vel in animal rationale repente mutari,
<pb n="0445"/>
seducatur in illam opinionem ridiculam et noxiam
revolutionis animarum vel hominum in bestias, vel in
homines bestiarum. Sic ergo locutus est serpens homini,
sicut asina in qua sedebat Balaam, locuta est
homini <hi>(Num XXII, 28)</hi>, nisi quod illud fuit opus diabolicum,
hoc angelicum. Habent enim quaedam boni et
mali angeli opera similia, sicut Moyses et magi Pharaonis <note>(Exod. VII, 10, 11)</note>.
Verum in his etiam boni
Angeli potentiores sunt, nec mali angeli etiam talium
operum quidquam possunt, nisi quod per bonos Angelos
permiserit Deus, ut retribuatur unicuique secundum
cor ejus, vel secundum gratiam Dei; utrumque
juste ac benigne per altitudinem divitiarum sapientiae
Dei <note>(Rom. XI, 33)</note>.
</p>
          </div3>
        </div2>

<div2>
          <head>CAPUT XXX.-- <hi>Colloquium serpentis cum muliere.</hi> </head>
<div3>
            <head>38.</head>
            <p>
 <hi>Dixit</hi> ergo <hi>serpens mulieri, Quid, quia dixit Deus,
Non edetis ab omni ligno paradisi? Et dixit mulier serpenti,
A fructu ligni quod est in paradiso edemus: de
fructu autem ligni, quod est in medio paradisi, dixit Deus,
Non edetis ex eo, neque tangetis illud, ne moriamini.</hi> 
Ideo prius interrogavit serpens, et respondit hoc mulier,
ut praevaricatio esset inexcusabilis, neque ullo
modo dici posset, id quod praeceperat Deus oblitam
fuisse mulierem. Quanquam et oblivio praecepti, maxime
unius et tam necessarii, ad maximam culpam
damnabilis negligentiae pertineret: verumtamen evidentior
ejus transgressio est, cum memoria retinetur,
et tanquam in illo Deus assistens praesensque contemuitur.
Unde necessarium fuit, cum in Psalmo diceretur, <hi>Et memoria retinentibus mandata ejus,</hi> 
 addere, <hi>ut
faciant ea <note>(Psal. CII, 18)</note>
            </hi>. Multi enim retinent memoria,
ut contemnant ea, praevaricationis majore peccato,
ubi oblivionis nulla est excusatio.</p>
          </div3>
<div3>
            <head>39.</head>
            <p>
 <hi>Dixit</hi> ergo <hi>serpens mulieri, Non morte moriemini.
Sciebat enim Deus, quoniam quo die manducaveritis de
eo, adaperientur vobis oculi, et eritis sicut dii, cognoscentes
bonum et malum.</hi> Quando his verbis crederet
mulier a bona atque utili re divinitus se fuisse prohibitos,
nisi jam inesset menti amor ille propriae potestatis,
et quaedam de se superba praesumptio, quae per
illam tentationem fuerat convincenda et humilianda?
Denique verbis non contenta serpentis consideravit
lignum, <hi>viditque bonum ad escam, et decorum ad aspectum,</hi> 
et non credens posse inde se mori, arbitror
quod putaverit Deum alicujus significationis causa
dixisse, <hi>Si manducaveritis, morte moriemini:</hi> atque
ideo sumpsit de fructu ejus, et manducavit, et dedit
etiam viro suo secum; fortassis etiam cum verbo
suasorio, quod Scriptura tacens intelligendum relinquit.
An forte nec suaderi jam opus erat viro, quando
illam eo cibo mortuam non esse cernebat?
</p>
          </div3>
        </div2>

<div2>
          <head>CAPUT XXXI.-- <hi>Ad quid aperti oculi Adami et Evae.</hi> </head>
<div3>
            <head>40.</head>
            <p>
 Ergo <hi>ederunt, et aperti sunt oculi amborum.</hi> Quo,
nisi ad invicem concupiscendum, ad peccati poenam
carnis ipsius morte conceptam; ut jam esset corpus
non animale tantum, quod poterat, si obedientiam
conservarent, in meliorem spiritualemque habitum
sine morte mutari, sed jam corpus mortis, in quo lex
<pb n="0446"/>
in membris repugnaret legi mentis <note>(Rom. VII, 23)</note>?
Neque enim clausis oculis facti erant, et in paradiso
deliciarum caeci palpantesque oberrabant, ut vetitum
lignum etiam nescientes attingerent, palpantesque
fructus prohibitos ignorando decerperent. Quomodo
autem animalia et volatilia adducta sunt ad Adam, ut
videret quid ea vocaret, si non videbat? et quomodo
ipsa mulier ad virum adducta est, quando facta est,
ut de illa quam non videbat diceret, <hi>Hoc nunc os de
ossibus meis, et caro de carne mea,</hi> etc. <note>(Gen. II,
19, 22, 23)</note>? Postremo, quomodo vidit mulier
quia bonum est lignum in escam, et quia placet
oculis ad videndum, et decorum est cognoscere, si
eorum clausi erant oculi?</p>
          </div3>
<div3>
            <head>41.</head>
            <p>
 Nec tamen ideo propter unius verbi translationem
totum figurate accipiendum est. Viderit enim
quemadmodum dixerit serpens, <hi>Aperientur vobis oculi.</hi> 
Hoc enim eum scriptor libri dixisse narravit; in qua
vero significatione vel sententia dixerit, lectori considerare
permisit. Hoc autem quod scriptum est, <hi>Et
aperti sunt oculi eorum, et cognoverunt quia nudi erant,</hi> 
ita scriptum est, quemadmodum omnia quae gesta
narrantur; nec tamen ideo in allegoricam narrationem
nos debent ducere. Neque enim et evangelista
narrator dicta cujusquam figurata ex ejus persona inserebat,
ac non ex persona sua quae fuerant gesta narrabat,
cum diceret de illis duobus, quorum unus erat
Cleophas, quod cum fregisset eis Dominus panem, <hi>aperti sunt oculi eorum, et cognoverunt eum,</hi> 
 quem
per viam non cognoverant <note>(Luc. XXIV, 13-31)</note>; non
utique clausis oculis ambulantes, sed eum cognoscere
non valentibus. Sicut ergo ibi, sic nec isto loco narratio
figurata est, quamvis translato verbo Scriptura
usa sit, ut apertos diceret oculos, qui et antea patebant:
apertos utique ad aliquid intuendum et cogitandum,
quod antea nunquam adverterant. Ubi enim ad
transgrediendum praeceptum audax curiositas mota
est, avida experiri latentia, quidnam tacto vetito
sequeretur, et noxia libertate habenas prohibitionis
rumpere delectata, probabilius existimans non esse
mortem, quam timuerant, secuturam: tale quippe
pomum credendum est fuisse in illa arbore, cujus generis
poma jam in aliis arboribus innoxia senserant;
unde magis crediderunt Deum posse peccantibus facile
ignoscere, quam patienter tulerunt non cognoscere
quidnam esset, vel cur eos inde cibum sumere
vetuisset: mox ut ergo praeceptum transgressi sunt,
intrinsecus gratia deserente omnino nudati, quam
typho quodam et superbo amore suae potestatis offenderant,
in sua membra oculos injecerunt, eaque motu
eo quem non noverant, concupiverunt. Ad hoc ergo
aperti sunt oculi, ad quod antea non patebant, quamvis
ad alia paterent.
</p>
          </div3>
        </div2>

<div2>
          <head>CAPUT XXXII.-- <hi>Mortalitatis et libidinis origo. Ficulnea succinctoria.</hi> </head>
<div3>
            <head>42.</head>
            <p>
 Haec mors ea die accidit, qua factum est quod
Deus vetuit. Amisso quippe statu mirabili, corpus
<pb n="0447"/>
ipsum cui status etiam de ligno vitae virtute mystica
praebebatur, per quem nec morbo tentari, nec mutari
aetate potuissent, ut hoc in eorum carne, quamvis
adhuc animali et in melius postea commutanda, jam
tamen significaretur per escam ligni vitae, quod ex
ipso spirituali alimento sapientiae, cujus sacramentum
illud lignum erat, fit in Angelis per aeternitatis participationem,
ut in deterius non mutentur: hoc ergo
amisso statu, corpus eorum duxit morbidam et mortiferam
qualitatem, quae inest etiam pecorum carni,
ac per hoc etiam eumdem motum quo fit in pecoribus
concumbendi appetitus, ut succedant nascentia morientibus:
sed tamen etiam in ipsa jam poena suae
generositatis index anima rationalis bestialem motum
in membris suae carnis erubuit, eique incussit pudorem,
non solum quia hoc ibi sentiebat, ubi nunquam
antea tale aliquid senserat, verum etiam quod ille
pudendus motus de praecepti transgressione veniebat.
Ibi enim sensit, qua prius gratia vestiretur, quando
in sua nuditate nihil indecens patiebatur. Ibi completum
est, <hi>Domine, in voluntate tua praestitisti decori meo
virtutem; avertisti autem faciem tuam</hi>, <hi>et factus sum
conturbatus <note>(Psal. XXIX, 8)</note>
            </hi>. Denique illa conturbatione
ad folia ficulnea cucurrerunt, succinctoria consuerunt,
et quia glorianda deseruerant, pudenda texerunt. Nec
arbitror eos cogitasse aliquid in illis foliis, quod talibus
congrueret contegi jam membra prurientia; sed
occulto instinctu ad hoc illa conturbatione compulsi
sunt, ut etiam talis poenae suae significatio a nescientibus
fieret, quae peccatorem facta convinceret, et
doceret scripta lectorem.
</p>
          </div3>
        </div2>

<div2>
          <head>CAPUT XXXIII. <hi>Vox Dei ambulantis in paradiso.</hi> </head>
<div3>
            <head>43.</head>
            <p>
 <hi>Et audierunt vocem Domini Dei ambulantis in paradiso
ad vesperam.</hi> Ea quippe hora tales jam convenerat
visitare, qui defecerant a luce veritatis. Fortassis enim
aliis intrinsecus vel effabilibus vel ineffabilibus modis
Deus cum illis antea loquebatur, sicut etiam cum Angelis
loquitur ipsa incommutabili veritate illustrans mentes
eorum, ubi est intellectus nosse simul quaecumque
etiam per tempora non fiunt simul. Forte, inquam,
sic cum eis loquebatur, etsi non tanta participatione
divinae sapientiae, quantam capiunt Angeli; tamen
pro humano modulo, quantumlibet minus, sed ipso
genere visitationis et locutionis; fortassis etiam illo
qui fit per creaturam, sive in ecstasi spiritus corporalibus
imaginibus, sive ipsis sensibus corporis aliqua
specie praesentata vel ad videndum, vel ad audiendum,
sicut in Angelis suis solet videri Deus vel sonare
per nubem. Nunc tamen quod audierunt vocem
Dei ambulantis in paradiso ad vesperam, nonnisi per
creaturam visibiliter factum est, ne substantia illa invisibilis
et ubique tota, quae Patris et Filii est et Spiritus
sancti, corporalibus eorum sensibus locali et temporali
motu apparuisse credatur.</p>
          </div3>
<div3>
            <head>44.</head>
            <p>
 <hi>Et absconderunt se Adam et mulier ejus a facie
<pb n="0448"/>
Domini in medio ligno quod est in paradiso.</hi> Cum Deus
avertit intrinsecus faciem suam, et fit homo conturbatus;
non miremur haec fieri, quae similia sunt dementiae,
per nimium pudorem ac timorem; illo
quoque occulto instinctu non quiescente, ut ea nescientes
facerent, quae aliquid significarent, quandoque
scituris posteris, propter quos ista conscripta
sunt.
</p>
          </div3>
        </div2>

<div2>
          <head>CAPUT XXXIV.-- <hi>Adam ob nuditatem sese abscondens interrogatur a Deo.</hi> </head>
<div3>
            <head>45.</head>
            <p>
 <hi>Et vocavit Dominus Deus Adam, et dixit illi,
Ubi es?</hi> Increpantis vox est, non ignorantis. Et hoc
sane ad aliquam pertinet significationem, quod sicut
praeceptum viro datum est, per quem perveniret ad
feminam, ita vir prior interrogatur. Praeceptum enim
a Domino per virum usque ad feminam: peccatum
autem a diabolo per feminam usque ad virum. Haec
mysticis significationibus plena sunt, non id agentibus
in quibus facta sunt, sed de his id agente potentissima
sapientia Dei. Non autem nunc significata reseramus,
sed gesta defendimus.</p>
          </div3>
<div3>
            <head>46.</head>
            <p>
 Respondit ergo Adam: <hi>Vocem tuam audivi in
paradiso, et timui, quia nudus sum, et abscondi me.</hi> 
Satis probabile est, solere Deum per creaturam tali
actioni congruam in forma humana primis illis hominibus
apparere: quos tamen nunquam permisit advertere
nuditatem suam, eorum intentionem in superna
sustollens, nisi cum post peccatum pudendum
in membris motum poenali membrorum lege sensissent.
Sic ergo affecti sunt, ut solent affici homines
sub oculis hominum; et talis affectio de peccati poena
erat, eum latere velle quem latere nihil potest, et
ab eo carnem occultare, qui cordis inspector est. Sed
quid mirum si superbi volentes esse sicut dii, evanuerunt
in cogitationibus suis, et obscuratum est insipiens
cor eorum? Se quippe dixerunt esse sapientes
in abundantia sua, et illo avertente faciem, stulti facti
sunt <note>(Rom. I, 21, 22)</note>. Quod enim jam ipsos pudebat
erga seipsos, unde sibi et succinctoria fecerant,
multo vehementius ab illo etiam sic succincti videri
verebantur, qui tanquam familiari temperamento ad
eos videndos per creaturam visibilem velut humanos
oculos afferebat. Si enim propterea sic apparebat, ut
homines tanquam cum homine loquerentur, quemadmodum
Abraham ad quercum Mambre <note>(Gen. XVIII,
1)</note>, illa ipsa prope amicitia pudore onerabat post
peccatum, quae fiduciam dabat ante peccatum; nec
jam illam nuditatem audebant ostendere talibus oculis,
quae displicebat et suis.
</p>
          </div3>
        </div2>

<div2>
          <head>CAPUT XXXV.-- <hi>Excusationes Adami et Evae.</hi> </head>
<div3>
            <head>47.</head>
            <p>
 Dominus ergo volens jam peccatores more justitiae
interrogatos punire amplius quam erat illa poena,
de qua jam cogebantur erubescere: <hi>Quis nuntiavit,</hi> 
inquit, <hi>tibi quia nudus es, nisi a ligno quod praeceperam
tibi tantum ne ex eo manducares, ab eo edisti?</hi> Hinc
enim mors concepta, propter Dei sententiam, qui
sic fuerat comminatus, fecit adverti concupiscentialiter
membra ubi dicti sunt aperti oculi, et secutum
<pb n="0449"/>
est quod puderet. <hi>Et dixit Adam, Mulier quam dedisti
mecum, haec mihi dedit a ligno, et edi.</hi> Eia superbia!
numquid dixit, Peccavi? Habet confusionis deformitatem,
et non habet confessionis humilitatem. Ad
hoc ista conscripta sunt, quia et ipsae interrogationes
nimirum ad hoc factae sunt, ut et veraciter et utiliter
scriberentur; quia si mendaciter, non utique utiliter:
ut advertamus, quo morbo superbiae laborent homines
hodie, nonnisi in Creatorem conantes referre si
quid egerint mali, cum sibi velint tribui si quid egerint
boni. <hi>Mulier,</hi> inquit, <hi>quam dedisti mecum,</hi> id est
quam dedisti ut esset mecum, <hi>haec mihi dedit a ligno,
et edi:</hi> quasi ad hoc data sit, ut non ipsa potius obediret
viro, et ambo Deo.</p>
          </div3>
<div3>
            <head>48.</head>
            <p>
 <hi>Et dixit Dominus Deus mulieri, Quid hoc fecisti?
Et dixit mulier, Serpens seduxit me, et manducavi.</hi> Nec
ista confitetur peccatum, sed in alterum refert, impari
sexu, pari fastu. Ex his tamen natus est, nec
eos imitatus est, sed plane pluribus malis exercitatus,
qui dixit, et dicet usque ad terminum saeculi: <hi>Ego
dixi, Domine, miserere mei; sana animam meam,
quia peccavi tibi <note>(Psal. XL, 5)</note>
            </hi>. Quanto melius sic et
isti? Sed adhuc cervices peccatorum non conciderat
Dominus <note>(Psal. CXXVIII, 4)</note>. Restabant labores, dolores
mortis, et omnis contritio saeculi, et gratia Dei
qua tempore opportuno subvenit hominibus, quos afflictos
docuit non de seipsis debere praesumere. <hi>Serpens,</hi> 
inquit, <hi>seduxit me, et manducavi:</hi> quasi cujusquam
suasio praecepto Dei debuerit anteponi.
</p>
          </div3>
        </div2>

<div2>
          <head>CAPUT XXXVI.-- <hi>Maledictio serpentis.</hi> </head>
<div3>
            <head>49.</head>
            <p>
 <hi>Et dixit Dominus Deus serpenti, Quia fecisti tu
hoc, maledictus tu ab omnibus pecoribus, et ab omnibus
bestiis quae sunt super terram. Super pectus tuum et ventrem
tuum ambulabis, et terram edes omnes dies vitae
tuae. Et inimicitias ponam inter te et mulierem, et inter
semen tuum et semen illius. Ipsa tibi servabit caput, et
tu servabis ejus calcaneum.</hi> Tota ista sententia figurata
est, nec aliud debet ei scriptoris fides narrationisque
veritas, nisi ne illam dictam fuisse dubitemus. Quod
enim positum est, <hi>Et dixit Dominus Deus serpenti,</hi> 
verba sola scribentis sunt; haec exigenda sunt per
proprietatem. Hoc ergo verum est, dictum est serpenti.
Jam caetera verba Dei sunt, quae libero lectoris
intellectui relinquuntur utrum proprie an figurate accipi
debeant, sicut in exordio voluminis hujus nostri
praelocuti sumus. Proinde quod serpens, cur hoc fecerit
non est interrogatus, potest videri quod non
ipse utique id in sua natura et voluntate fecerat; sed
diabolus de illo et per illum et in illo fuerat operatus,
qui jam ex peccato impietatis ac superbiae suae igni
destinatus fuerat sempiterno. Nunc ergo quod serpenti
dicitur, et ad eum qui per serpentem operatus
est utique refertur, procul dubio figuratum est: nam
in his verbis tentator ille describitur, qualis generi
humano futurus esset; quod genus humanum propagari
tunc coepit, quando haec in diabolum est tanquam
<pb n="0450"/>
in serpentem prolata sententia. Haec itaque verba
quomodo figuris expositis accipienda sint, et in illis
duobus adversus Manichaeos editis libris de Genesi,
quantum potuimus disseruimus, et si quid diligentius
et congruentius alias potuerimus, Deus aderit
ut efficiamus: nunc tamen nostra intentio in aliud
quam suscepimus, nullo exigente avertenda est.
</p>
          </div3>
        </div2>

<div2>
          <head>CAPUT XXXVII.-- <hi>Poena mulieris.</hi> </head>
<div3>
            <head>50.</head>
            <p>
 <hi>Et mulieri dixit, Multiplicans multiplicabo tristitias
tuas et gemitum tuum: in tristitiis paries filios, et
ad virum tuum conversio tua, et ipse tui dominabitur.</hi> 
Haec quoque in mulierem Dei verba, figurate ac prophetice
multo commodius intelliguntur: verumtamen
quia nondum pepererat femina, nec dolor et gemitus
parientis nisi ex corpore mortis est, quae illa praecepti
transgressione concepta est, animalibus quidem
etiam tunc membris, sed si homo non peccasset,
non utique morituris, et alio quodam statu feliciore
victuris, donec post vitam bene gestam in melius mutari
mererentur, sicut jam supra pluribus locis insinuavimus,
refertur haec poena et ad proprietatem litterae;
nisi quia id quod dictum est, <hi>Et ad virum tuum
conversio tua, et ipse dominabitur tui,</hi> videndum est
quemadmodum proprie possit accipi. Neque enim et
ante peccatum, aliter factam fuisse decet credere
mulierem, nisi ut vir ei dominaretur, et ad eum ipsa
serviendo cenverteretur. Sed recte accipi potest hanc
servitutem significatam, quae cujusdam conditionis
est potius quam dilectionis, ut etiam ipsa talis servitus,
qua homines hominibus postea esse servi coeperunt,
de poena peccati reperiatur exorta. Dixit quidem
Apostolus, <hi>Per charitatem servite invicem <note>(Galat. V.
13)</note>
            </hi>; sed nequaquam diceret, Invicem dominamini.
Possunt itaque conjuges per charitatem servire invicem;
sed mulierem non permittit Apostolus dominari
in virum <note>(I Tim. II, 12)</note>. Hoc enim viro potius Dei sententia
detulit, et maritum habere dominum meruit
mulieris non natura, sed culpa: quod tamen nisi
servetur, depravabitur amplius natura, et augebitur
culpa.
</p>
          </div3>
        </div2>

<div2>
          <head>CAPUT XXXVIII.-- <hi>Poena Adami et nomen mulieri impositum.</hi> </head>
<div3>
            <head>51.</head>
            <p>
 Dixit ergo et ad virum ejus: <hi>Quia audisti vocem
mulieris tuae, et edisti de ligno, de quo praeceperam tibi
de eo solo non edere; maledicta terra in operibus tuis:
in tristitiis edes illam omnes dies vitae tuae; spinas et tribulos
edet tibi, et edes fenum agri. In sudore faciei tuae
edes panem tuum, donec convertaris in terram, ex qua
sumptus es; quia terra es, et in terram ibis.</hi> Hos esse in
terra labores humani generis, quis ignorat? Et quia
non essent, si felicitas quae in paradiso fuerat, teneretur,
non est utique dubitandum; ac per hoc etiam proprie
verba haec primitus accipere ne pigeat. Servanda
tamen est et exspectanda significatio prophetiae, quam
maxime hic intuetur Dei loquentis intentio. Neque
enim frustra et ipse Adam miro quodam instinctu
tunc vocavit nomen mulieris suae <hi>Vitam;</hi> subjiciens
etiam, <hi>quoniam ista est mater omnium viventium.</hi> Nam
et haec non scriptoris narrantis vel affirmantis, sed
<pb n="0451"/>
ipsius primi hominis verba intelligenda sunt, ut diceret, <hi>quoniam haec est mater omnium viventium,</hi> 
 tanquam
nominis a se impositi causam inferens, cur eam vocaverit, <hi>Vitam.</hi> 
</p>
          </div3>
        </div2>

<div2>
          <head>CAPUT XXXIX.-- <hi>Tunicae pelliceae. Exprobratio superbiae.</hi> </head>
<div3>
            <head>52.</head>
            <p>
 <hi>Et fecit Dominus Deus Adae et mulieri ejus tunicas
pelliceas, et induit eos.</hi> Et hoc significationis gratia
factum est, sed tamen factum; sicut illa quae significationis
gratia dicta sunt, sed tamen dicta sunt. Hoc enim,
quod saepe dixi, nec me saepius piget dicere, a narratore
rerum proprie gestarum exigendum est, ut ea narret
facta esse quae facta sunt, et dicta esse quae dicta sunt.
Sicut autem in factis quaeritur quid factum sit, et quid
significet; ita in verbis et quid dictum sit, et quid significet.
Sive enim figurate, sive proprie dictum sit,
quod dictum esse narratur, dictum tamen esse non
debet putari figuratum.</p>
          </div3>
<div3>
            <head>53.</head>
            <p>
 <hi>Et dixit Deus, Ecce Adam factus est tanquam
unus ex nobis in cognoscendo bonum et malum.</hi> Quoniam
hoc, per quodlibet et quomodolibet dictum sit,
Deus tamen dixit, non aliter intelligendum est quod
ait, <hi>unus ex nobis,</hi> nisi propter Trinitatem numerus
pluralis accipiatur; sicut dictum erat, <hi>Faciamus hominem <note>(Gen. I, 26)</note>
            </hi>;
sicut etiam Dominus de se et de Patre, <hi>Veniemus ad eum, et mansionem apud eum faciemus <note>(Joan. XIV, 23)</note>
            </hi>.
Replicatum est igitur in caput
superbi, quo exitu concupiverit quod a serpente suggestum
est, <hi>Eritis sicut dii: Ecce,</hi> inquit, <hi>Adam factus
est tanquam unus ex nobis.</hi> Verba enim sunt haec Dei,
non tam huic insultantis, quam caeteros ne ita superbiant
deterrentis, propter quos ista conscripta sunt. <hi>Factus est,</hi> 
 inquit, <hi>tanquam unus ex nobis in cognoscendo
bonum et malum.</hi> Quid aliud intelligendum, nisi
exemplum timoris incutiendi esse propositum, quod
non solum non fuerit factus qualis fieri voluit, sed nec
illud quod factus fuerat, conservavit?
</p>
          </div3>
        </div2>

<div2>
          <head>CAPUT XL.-- <hi>Expulsio e paradiso. Excommunicatio.</hi> </head>
<div3>
            <head>54.</head>
            <p>
 <hi>Et nunc,</hi> inquit Deus, <hi>ne aliquando extendat
manum, et sumat de ligno vitae, et edat, et vivat in
aeternum. Et dimisit illum Dominus Deus de paradiso
voluptatis operari terram, ex qua sumptus est.</hi> Superiora
verba Dei sunt; hoc autem factum propter ipsa
verba secutum est. Alienatus enim a vita, non solum
quam fuerat, si praeceptum servasset, cum Angelis accepturus,
sed ab illa etiam quam ducebat in paradiso,
felici quodam corporis statu, separari utique debuit a
ligno vitae: sive quod ex ipso illi subsisteret felix ille
ipse status corporis, ex re visibili, virtute invisibili,
sive quod in eo esset et sacramentum visibile invisibilis
sapientiae; alienandus inde utique fuerat, vel jam
moriturus, vel etiam tanquam excommunicatus: sicut
etiam in hoc paradiso, id est Ecclesia, solent a Sacramentis
altaris visibilibus homines disciplina ecclesiastica
removeri.</p>
          </div3>
<div3>
            <head>55.</head>
            <p>
 <hi>Et ejecit Adam, et collocavit eum contra paradisum
voluptatis.</hi> Et hoc significandi gratia factum est,
sed tamen factum, ut contra paradisum, quo beata
<pb n="0452"/>
vita etiam spiritualiter significabatur, habitaret peccator
utique in miseria. <hi>Et ordinavit Cherubim, et
flammeam romphaeam quae vertitur, custodire viam ligni
vitae.</hi> Hoc per coelestes utique potestates etiam in paradiso
visibili factum esse credendum est, ut per angelicum
ministerium esset illic ignea quaedam custodia:
non tamen frustra factum esse, nisi quia significat
aliquid etiam de paradiso spirituali, non est utique
dubitandum.
</p>
          </div3>
        </div2>

<div2>
          <head>CAPUT XLI.-- <hi>Opiniones de hominis peccato, quale fuerit.</hi> </head>
<div3>
            <head>56.</head>
            <p>
 Non autem ignoro quibusdam esse visum, festinatione
praevertisse illos homines appetitum scientiae
boni et mali, et immaturo tempore percipere voluisse
quod eis dilatum opportunius servabatur; idque egisse
tentatorem, ut praeoccupando quod nondum talibus
congruebat, offenderent Deum, et ab ejus rei utilitate
alienarentur exclusi atque damnati, ad quam si suo
tempore, sicut Deus volebat, accederent, possent ea
salubriter perfrui. Hoc, si forte lignum illud non ad
proprietatem ut verum lignum et vera poma ejus, sed ad
figuram velint accipere, habeat exitum aliquem rectae
fidei veritatique probabilem.</p>
          </div3>
<div3>
            <head>57.</head>
            <p>
 Visum est et quibusdam, duos illos primos homines
nuptias suas fuisse furatos, et ante mixtos esse
concubitu, quam eos qui creaverat copulasset; quam
rem nomine ligni fuisse significatam, unde prohibiti
erant, donec opportuno tempore jungerentur. Quasi
vero in ea aetate facti esse credendi sint, ut exspectanda
esset maturitas pubertatis; aut non illud tunc
legitimum esset, cum primum fieri potuisset, cum autem
non potuisset, non utique fieret: nisi forte sponsa
erat a patre tradenda, et exspectanda erat votorum
solemnitas, et convivii celebritas, et dotis aestimatio,
et conscriptio tabularum. Ridiculum istud est; praeter
quod a rerum gestarum proprietate discedit, quam
suscepimus asserendam, et quantum Deus donare voluit
asseruimus.
</p>
          </div3>
        </div2>

<div2>
          <head>CAPUT XLII.-- <hi>An Adam crediderit serpenti, quave ratione ad peccandum inductus sit.</hi> </head>
<div3>
            <head>58.</head>
            <p>
 Illud magis movet, si jam spiritualis erat Adam,
quamvis mente, non corpore, quomodo credere potuerit
quod per serpentem dictum est, ideo Deum prohibuisse
ne fructu ligni illius vescerentur, quia sciebat
eos, si fecissent, futuros ut deos propter dignoscentiam
boni et mali, tanquam hoc tantum bonum
creaturae suae Creator inviderit: hoc mirum si homo
spirituali mente praeditus credere potuisset. An quia
hoc credere ipse non posset, propterea mulier addita
est, quae parvi intellectus esset, et adhuc fortasse secundum
sensum carnis, non secundum spiritum mentis
viveret, et hoc est quod ei Apostolus non tribuit
imaginem Dei? Sic enim ait: <hi>Vir quidem non debet velare
caput, cum sit imago et gloria Dei; mulier autem
gloria viri est <note>(I Cor. XI, 7)</note>
            </hi>. Non quod mens feminae
<pb n="0453"/>
eamdem imaginem capere non possit, cum in illa gratia
nos dicat nec masculum esse nec feminam <note>(Galat.
III, 27, 28)</note>; sed quod fortassis illa hoc nondum perceperat
quod fit in agnitione Dei, et viro regente ac
dispensante paulatim fuerat perceptura. Neque enim
frustra est illud quod Apostolus ait, <hi>Adam enim primus
formatus est, deinde Eva: et Adam non est seductus,
mulier autem seducta in praevaricatione facta est <note>(I Tim.
II, 13, 14)</note>
            </hi>; id est, ut per illam etiam vir praevaricaretur.
Nam et ipsum dicit praevaricatorem, ubi ait: <hi>In similitudinem praevaricationis Adae, qui est forma futuri <note>(Rom. V, 14)</note>
            </hi>.
Seductum tamen negat. Nam et interrogatus
non ait, <hi>Mulier quam dedisti mecum,</hi> seduxit
me, et manducavi; sed, <hi>ipsa mihi,</hi> inquit, <hi>dedit a
ligno, et manducavi.</hi> Illa vero, <hi>Serpens,</hi> inquit, <hi>seduxit
me.</hi> </p>
          </div3>
<div3>
            <head>59.</head>
            <p>
 Ita Salomon vir tantae sapientiae, numquidnam
credendum est quod in simulacrorum cultu credidit
esse aliquid utilitatis? Sed mulierum amori ad hoc
malum trahenti resistere non evaluit, faciens quod
sciebat non esse faciendum, ne suas, quibus deperibat
atque diffluebat, mortiferas delicias contristaret <note>(III Reg. XI, 4)</note>.
Ita et Adam, posteaquam de ligno
prohibito seducta mulier manducavit, eique dedit ut
simul ederent, noluit eam contristare, quam credebat
<pb n="0454"/>
posse sine suo solatio contabescere, si ab ejus alienaretur
animo, et omnino illa interire discordia. Non
quidem carnis victus concupiscentia, quam nondum
senserat in resistente lege membrorum legi mentis
suae; sed amicali quadam benevolentia, qua plerumque
fit ut offendatur Deus, ne homo ex amico fiat inimicus:
quod eum facere non debuisse, divinae sententiae
justus exitus indicavit.</p>
          </div3>
<div3>
            <head>60.</head>
            <p>
 Ergo alio modo quodam etiam ipse deceptus
est; sed dolo illo serpentino, quo mulier seducta est,
nullo modo illum arbitror potuisse seduci in illo modo
quo illa potuit. Hanc autem proprie seductionem appellavit
Apostolus, qua id quod suadebatur, cum falsum
esset, verum putatum est; id est, quod Deus ideo
lignum illud tangere prohibuerit, quod sciebat eos, si
tetigissent, velut deos futuros, tanquam eis divinitatem
invideret, qui eos homines fecerat. Sed etiam si
virum propter aliquam mentis elationem, quae Deum
internorum scrutatorem latere non poterat, sollicitavit
aliqua experiendi cupiditas, cum mulierem videret
accepta illa esca non esse mortuam, secundum ea
quae superius tractavimus; non tamen eum arbitror,
si jam spirituali mente praeditus erat, ullo modo credere
potuisse quod eos Deus ab esca illius ligni invidendo
vetuisset. Sed quid plura? Persuasum est illud
peccatum sicut persuaderi talibus posset: conscriptum
est autem sicut legi ab omnibus oporteret, etsi a
paucis haec intelligerentur sicut oporteret.
</p>
          </div3>
        </div2>
      </div1>

<div1>
        <head> <hi>LIBER DUODECIMUS.</hi> In quo de paradiso et tertio coelo quo raptus est Paulus, deque multiplici visionum genere disputatur.</head>
<div2>
          <head>CAPUT PRIMUM.-- <hi>De paradiso locus Apostoli examinandus.</hi> </head>
<div3>
            <head>1.</head>
            <p>
 Ab exordio Scripturae sanctae, quae inscribitur
<pb n="0453"/>Genesis, donec homo primus de paradiso dimissus
est, undecim libris sive asserendo atque defendendo
quae certa nobis sunt, sive inquirendo et ambigendo
de incertis, quae potuimus, et sicut potuimus,
disseruimus atque conscripsimus; non tam praescribentes
de rebus obscuris unicuique quid sentiat,
quam nos docendos in quibus dubitavimus ostendentes,
temeritatemque affirmandi amoventes a lectore,
ubi non valuimus praebere sententiae firmitatem:
iste autem duodecimus liber ea jam cura expeditus,
qua nos pertractandus textus sacrarum Litterarum
occupabat, liberius atque prolixius versabit de paradiso
quaestionem; ne putemur evitasse, quod videtur
Apostolus in tertio coelo insinuare paradisum, ubi
ait: <hi>Scio hominem in Christo ante annos quatuordecim,
sive in corpore nescio, sive extra corpus nescio, Deus
scit, raptum ejusmodi usque in tertium coelum: et scio
ejusmodi hominem sive in corpore sive extra corpus nescio,
Deus scit, quia raptus est in paradisum, et audivit
<pb n="0454"/>
ineffabilia verba, quae non licet homini loqui <note>(II Cor.
XII, 2 4)</note>
            </hi>.</p>
          </div3>
<div3>
            <head>2.</head>
            <p>
 In his verbis primum quaeri solet, quid dicat
tertium coelum: deinde, utrum illic intelligi voluerit
paradisum, an posteaquam raptus est in tertium coelum,
raptum esse et in paradisum, ubicumque sit
paradisus; non ut hoc fuerit rapi in tertium coelum
quod in paradisum, sed prius in tertium coelum, et
post inde in paradisum. Et hoc sic ambiguum est, ut
non mihi videatur posse dissolvi, nisi aliquis non ex
praesentibus Apostoli verbis, sed ex aliis forte Scripturarum
locis, vel ratione perspicua, inveniat aliquid,
quo doceat sive in tertio coelo esse paradisum,
sive non esse, cum et ipsum tertium coelum quid sit
non liquido appareat, utrum in rebus corporalibus,
an forte in spiritualibus intelligendum sit. Posset quidem
dici nonnisi in locum aliquem corporalem hominem
rapi potuisse cum corpore; sed quia et hoc ita
posuit ut nescire se dixerit, utrum in corpore, an
extra corpus raptus sit, quis audeat dicere se scire
quod se nescire Apostolus dixit? Verumtamen si neque
spiritus sine corpore ad loca corporalia rapi potest,
nec corpus ad spiritualia, haec ipsa dubitatio
ejus velut cogit intelligi (siquidem de seipso haec eum
<pb n="0455"/>
scripsisse nemo ambigit), tale fuisse illud quo raptus
est, quod utrum corporale an spirituale esset, dignosci
discernique non posset.
</p>
          </div3>
        </div2>

<div2>
          <head>CAPUT II.-- <hi>Apostolum potuisse nescire an extra corpus paradisum viderit, si vidit in ecstasi.</hi> </head>
<div3>
            <head>3.</head>
            <p>
 Cum enim vel in somnis, vel in ecstasi, corporum
exprimuntur imagines, non discernuntur omnino
a corporibus, nisi cum homo redditus sensibus corporis,
recognoscit se in illis fuisse imaginibus, quas
non per sensum corporis hauriebat. Quis enim cum
a somno evigilaverit, non continuo sentiat imaginaria
fuisse quae videbat, quamvis cum ea videret dormiens,
a vigilantium corporalibus visis discernere
non valebat? Quanquam mihi accidisse scio, et ob hoc
etiam aliis accidere potuisse vel posse non dubito,
ut in somnis videns, in somnis me videre sentirem;
illasque imagines, quae ipsam nostram consensionem
ludificare consueverunt, non esse vera corpora, sed
in somnis eas praesentari firmissime, etiam dormiens,
tenerem atque sentirem. Hoc tamen fallebar aliquando,
quod amico meo, quem similiter in somnis videbam,
idipsum persuadere conabar, non esse illa corpora,
quae videbamus, sed esse imagines somniantium, cum
et ipse utique inter illa sic mihi appareret quomodo
illa: cui et hoc dicebam, neque id verum esse quod
pariter loqueremur, sed etiam ipsum tunc aliud aliquid
videre dormientem, et utrum ista ego viderem omnino
non scire; verum cum eidem ipsi persuadere moliebar
quod ipse non esset, adducebar ex parte etiam ipsum
putare esse, cui profecto non loquerer, si omni modo
sic afficerer quod ipse non esset. Ita non poterat,
quamvis mirabiliter vigilans, anima dormientis,
nisi duci imaginibus corporum, ac si corpora ipsa
essent.</p>
          </div3>
<div3>
            <head>4.</head>
            <p>
 In ecstasi autem unum audire potui, et eum rusticanum
vix valentem quod sentiebat exprimere, qui
et vigilare se sciret, et videre quiddam non oculis
corporis. Nam ut ejus verbis utar, quantum recolere
possum: Anima mea, inquit, videbat eum, non oculi
mei. Non tamen sciebat utrum corpus esset, an imago
corporis. Non enim erat talis, ut ista discerneret, verum
tam simpliciter fidelis, ut eum sic audirem, ac
si illud quod se vidisse narrabat, ipse vidissem.</p>
          </div3>
<div3>
            <head>5.</head>
            <p>
 Ac per hoc si paradisum Paulus ita vidit, ut
apparuit Petro ille discus submissus e coelo <note>(Act. X,
11)</note>, ut Joanni quidquid in Apocalypsi se vidisse conscripsit <note>(Apoc. I, 12, etc.)</note>,
ut Ezechieli campus ille
cum ossibus mortuorum et illa eorum resurrectio <note>(Ezech. XXXVII, 1-10)</note>,
ut Isaiae sedens Deus, et in
conspectu ejus Seraphim, et ara unde carbo assumptus
Prophetae labia mundavit <note>(Isai. VI, 1-7)</note>; manifestum
est eum ignorare potuisse utrum in corpore,
an extra corpus ea viderit.
</p>
          </div3>
        </div2>

<div2>
          <head>CAPUT III.-- <hi>Apostolus certus se vidisse tertium coelum, incertus quomodo viderit.</hi> </head>
<div3>
            <head>6.</head>
            <p>
 Sed si extra corpus visa sunt, et corpora non
fuerunt, adhuc quaeri potest utrum imagines corporum
fuerint, an ea substantia quae nullam corporis
<pb n="0456"/>
similitudinem gerit, sicut Deus, sicut ipsa mens hominis,
vel intelligentia, vel ratio, sicut virtutes, prudentia,
justitia, castitas, charitas, pietas, et quaecumque
aliae sunt, quas intelligendo atque cogitando
enumeramus, discernimus, definimus, non utique
intuentes lineamenta earum vel colores, aut quomodo
sonent, aut quid oleant, aut quid inore sapiant,
aut quid contrectantibus de calore seufrigore,
mollitudine seu duritia, lenitate seu asperitate renuntient;
sed alia quadam visione, alia luce, alia rerum
evidentia, et ea longe caeteris praestantiore atque
certiore.</p>
          </div3>
<div3>
            <head>7.</head>
            <p>
 Rursus igitur ad eadem ipsa Apostoli verba redeamus,
et ea diligentius perscrutemur, hoc sine dubitatione
primitus constituto, multo magis atque incomparabiliter
amplius Apostolum scisse, quod de
incorporea corporeaque natura nos ut sciamus utcumque,
conamur. Si ergo sciebat, spiritualia per corpus,
corporalia extra corpus videri omnino non posse;
cur non per ea ipsa quae vidit, quomodo etiam potuerit
videre, discrevit? Si enim certus erat illa esse
spiritualia, cur non consequenter extra corpus ea se
vidisse certus nihilominus erat? Si autem corporalia
esse noverat, nonnisi per corpus videri potuisse cur
non etiam noverat? Unde ergo dubitat utrum in corpore
an extra corpus ea viderit, nisi forte ita etiam
dubitat utrum illa corpora an similitudines corporum
fuerint? Prius itaque videamus quid sit in verborum
istorum contextione unde non dubitet, atque ita cum
remanserit unde dubitet, fortassis ex his de quibus
non dubitat, quomodo etiam illud dubitet apparebit.</p>
          </div3>
<div3>
            <head>8.</head>
            <p>
 <hi>Scio,</hi> inquit, <hi>hominem in Christo ante annos quatuordecim,
sive in corpore nescio, sive extra corpus nescio,
Deus scit, raptum ejusmodi usque in tertium coelum.</hi> 
Scit ergo ante annos quatuordecim in Christo
raptum hominem usque ad tertium coelum, hoc omnino
non dubitat; nec nos ergo dubitemus: sed utrum
in corpore an extra corpus, dubitat; unde illo dubitante,
quis nostrum certus esse audeat? Num forte
hinc etiam illud consequens erit ut tertium coelum
fuisse dubitemus, quo raptum hominem dixit? Si enim
res ipsa demonstrata est, tertium coelum demonstratum
est: si autem imago aliqua corporalium similis
facta est, non erat illud tertium coelum, sed illa
ostensio sic ordinata est, ut videretur sibi ascendere
primum coelum, super quod videret alterum, quo
rursus ascendens iterum alterum videret superius,
quo cum pervenisset, posset dicere se in tertium coelum
raptum. Sed illud quod tertium coelum esset, quo
raptus est, neque dubitavit, neque dubitare nos voluit:
ad hoc enim praemisit, <hi>Scio,</hi> et inde coepit, ut
id quod se scire Apostolus dicit, solus ille non credat
verum esse, qui non credit Apostolo.
</p>
          </div3>
        </div2>

<div2>
          <head>CAPUT IV.-- <hi>Vere tertium coelum fuisse illud quo raptus est Apostolus. Difficultas quomodo Apostolus certus sit de coelo viso, et incertus de modo quo visum fuit.</hi> </head>
<div3>
            <head>9.</head>
            <p>
 Scit ergo hominem raptum esse usque in tertium
<pb n="0457"/>
coelum: proinde illud quo raptus est, vere tertium
coelum est; non signum aliquod corporale, quod
cum ostenderetur Moysi, usque adeo sentiebat aliud
esse ipsam Dei substantiam, aliud visibilem creaturam,
in qua se Deus humanis et corporalibus sensibus
praesentabat, ut diceret, <hi>Ostende mihi temetipsum <note>(Exod. XXXIII, 13)</note>
            </hi>;
nec aliqua imago rei corporalis,
quam cum Joannes videret in spiritu, quaerebat quid
esset, eique respondebatur, vel, <hi>Civitas est,</hi> vel, <hi>Populi
sunt,</hi> vel aliquid aliud, cum videret ille bestiam,
sive mulierem, sive aquas, sive quid ejusmodi <note>(Apoc.
XIII, 1, et XVII, 15, 18)</note>: sed, <hi>Scio,</hi> inquit, <hi>hominem
raptum usque in tertium coelum.</hi> </p>
          </div3>
<div3>
            <head>10.</head>
            <p>
 Quod si spiritualem imaginem corporali similem
coelum appellare voluisset, sic erat etiam imago corporis
ejus, in qua illuc raptus ascenderat: sic ergo et
suum corpus appellaret, quamvis imaginem corporis,
quomodo illud coelum, quamvis imaginem coeli; neque
curaret discernere quid sciret, et quid nesciret, id est
quia sciret raptum hominem usque ad tertium coelum,
nesciret autem utrum in corpore an extra corpus;
sed simpliciter narraret visionem, earum rerum nominibus
appellans illa quae vidit, quarum erant similia.
Nam et nos dicimus, cum somnia nostra narramus
vel aliquam in eis revelationem, Vidi montem,
vidi fluvium, vidi tres homines, et si quid ejusmodi;
ea nomina tribuentes illis imaginibus, quae habent
res ipsae quarum similes erant: Apostolus autem,
Illud, inquit, <hi>scio,</hi> illud <hi>nescio.</hi> </p>
          </div3>
<div3>
            <head>11.</head>
            <p>
 At si utrumque imaginaliter apparuit, utrumque
pariter scitur, pariterve nescitur: si autem proprie
coelum, et ideo scitur; quomodo potuit imaginaliter
corpus illius hominis apparere?</p>
          </div3>
<div3>
            <head>12.</head>
            <p>
 Nam si coelum corporeum videbatur, quare
latebat utrum corporeis oculis videretur? Si autem
incertum erat utrum oculis corporeis an spiritu videretur,
et ideo dictum est, <hi>Sive in corpore, sive extra
corpus, nescio;</hi> quomodo non incertum erat et illud,
utrum vere coelum corporeum videretur, an imaginaliter
ostenderetur? Itemque si substantia incorporea
videbatur, non in aliqua imagine corporis, sed sicut
videtur justitia, sapientia, et si quid ejusmodi, et hoc
erat coelum; id quoque manifestum est, oculis hujus
corporis videri aliquid tale non posse: ac per hoc si
aliquid tale se vidisse sciebat, non per corpus se vidisse
dubitare non poterat. <hi>Scio,</hi> inquit, <hi>hominem in
Christo ante annos quatuordecim:</hi> hoc <hi>scio,</hi> nemo dubitet
qui mihi credit; sed utrum <hi>in corpore</hi> an <hi>extra
corpus, nescio, Deus scit.</hi> 
</p>
          </div3>
        </div2>

<div2>
          <head>CAPUT V.-- <hi>Eadem difficultas enodatur.</hi> </head>
<div3>
            <head>13.</head>
            <p>
 Quid ergo scis, quod discernis ab eo quod nescis,
ne credentes fallantur? <hi>Raptum,</hi> inquit, <hi>eumdem
hominem usque in tertium coelum.</hi> At illud coelum aut
corpus erat, aut spiritus: si corpus erat, et corporeis
oculis visum est; cur illud coelum esse scitur, et in
corpore visum esse nescitur? Si autem spiritus erat;
aut corporis imaginem praebuit, et tam incertum est
utrum corpus fuerit, quam incertum est utrum in corpore
visum sit; aut sic visum est, quomodo videtur
<pb n="0458"/>
mente sapientia, sine ullis imaginibus corporum, et
nihilominus certum est videri non potuisse per corpus:
aut ergo utrumque certum est, aut utrumque incertum;
aut quomodo certum quod visum est, incertum
autem per quod visum est? Manifestum est enim incorpoream
naturam ab eo videri non potuisse per corpus.
Corpora vero etiam si possunt videri sine corpore,
non utique sic videntur per corpus, sed longe ille
dispar modus est si quis est; unde mirum si posset
Apostolum tanquam simillimus fallere, aut ad dubitationem
cogere, ut si corporeum coelum non corporeis
oculis vidit, incertum sibi esse diceret utrum in corpore
an extra corpus id viderit.</p>
          </div3>
<div3>
            <head>14.</head>
            <p>
 Restat ergo fortasse ut quoniam mentiri non
posset Apostolus, qui tanta cura egit, ut discerneret
quid sciret, et quid nesciret, hoc ipsum eum intelligamus
ignorasse, utrum quando in tertium coelum
raptus est, in corpore fuerit, quomodo est anima in
corpore, cum corpus vivere dicitur, sive vigilantis,
sive dormientis, sive in ecstasi a sensibus corporis
alienata; an omnino de corpore exierit, ut mortuum
corpus jaceret, donec peracta illa demonstratione
membris mortuis anima redderetur, et non quasi dormiens
evigilaret, aut ecstasi alienatus denuo rediret
in sensus, sed mortuus omnino revivisceret. Proinde
quod vidit raptus usque in tertium coelum, quod
etiam se scire confirmat, proprie vidit, non imaginaliter.
Sed quia ipsa a corpore alienata, utrum omnino
mortuum corpus reliquerit, an secundum modum
quemdam viventis corporis ibi anima fuerit, sed mens
ejus ad videnda vel audienda ineffabilia illius visionis
arrepta sit, hoc incertum erat, ideo forsitan dixit, <hi>Sive in corpore sive extra corpus, nescio, Deus scit.</hi> 
</p>
          </div3>
        </div2>

<div2>
          <head>CAPUT VI.-- <hi>Visionum genera tria.</hi> </head>
<div3>
            <head>15.</head>
            <p>
 Quod autem non imaginaliter, sed proprie videtur,
et non per corpus videtur, hoc ea visione videtur,
quae omnes caeteras superat. Harum species atque
differentias, quantum me Dominus adjuverit,
explicare curabo. Ecce in hoc uno praecepto cum legitur, <hi>Diliges proximum tuum tanquam teipsum 
 <note>(Matth.
XXII, 39)</note>
            </hi>, tria genera visionum occurrunt: unum
per oculos, quibus ipsae litterae videntur; alterum
per spiritum hominis quo proximus et absens cogitatur;
tertium per contuitum mentis, quo ipsa dilectio
intellecta conspicitur. In his tribus generibus,
illud primum manifestum est omnibus: in hoc enim
videtur coelum et terra, et omnia quae in eis conspicua
sunt oculis nostris. Nec illud alterum, quo absentia
corporalia cogitantur, insinuare difficile est:
ipsum quippe coelum et terram, et ea quae in eis
videre possumus, etiam in tenebris constituti cogitamus;
ubi nihil videntes oculis corporis, animo tamen
corporales imagines intuemur, seu veras, sicut ipsa
corpora videmus, et memoria retinemus; seu fictas,
sicut cogitatio formare potuerit. Aliter enim cogitamus
Carthaginem quam novimus, aliter Alexandriam
quam non novimus. Tertium vero illud quo dilectio
intellecta conspicitur, eas res continet, quae non habent
<pb n="0459"/>
imagines sui similes, quae non sunt quod ipsae.
Nam homo vel arbor vel sol, et quaecumque alia corpora,
sive coelestia sive terrestria, et praesentia videntur
in suis formis, et absentia cogitantur imaginibus
animo impressis; et faciunt duo genera visorum,
unum per corporis sensus, alterum per spiritum, quo
illae imagines continentur. Dilectio autem numquid
aliter videtur praesens in specie qua est, et aliter absens
in aliqua imagine sui simili? Non utique; sed
quantum mente cerni potest, ab alio magis, ab alio
minus ipsa cernitur: si autem aliquid corporalis imaginis
cogitatur, non ipsa cernitur.
</p>
          </div3>
        </div2>

<div2>
          <head>CAPUT VII.-- <hi>Genera visionum: corporale, spirituale, intellectuale. Corporale proprie et translate. Spirituale pluribus modis.</hi> </head>
<div3>
            <head>16.</head>
            <p>
 Haec sunt tria genera visionum, de quibus et in
superioribus libris aliquid diximus, sicut res postulare
videbatur, non tamen eorum numerum commemoravimus;
et nunc breviter eis insinuatis, quoniam suscepta
quaestio flagitat ut de his aliquanto uberius
disseramus, debemus ea certis et congruis signare
nominibus, ne assidue circumloquendo moras faciamus.
Primum ergo appellemus corporale, quia per
corpus percipitur et corporis sensibus exhibetur. Secundum
spirituale; quidquid enim corpus non est et
tamen aliquid est, jam recte spiritus dicitur: et utique
non est corpus, quamvis corpori similis sit, imago
absentis corporis, nec ille ipse obtutus quo cernitur.
Tertium vero intellectuale, ab intellectu; quia mentale,
a mente, ipsa vocabuli novitate nimis absurdum
est, ut dicamus.</p>
          </div3>
<div3>
            <head>17.</head>
            <p>
 Horum vocabulorum rationem si subtilius reddam,
et prolixior et perplexior sermo erit, cum hoc
vel nulla, vel certe non tanta necessitas exigat. Satis
est ergo scire corporale aliquid vel proprie dici, cum
de corporibus agitur, vel etiam translato vocabulo,
sicut dictum est, <hi>Quia in ipso inhabitat omnis plenitudo
divinitatis corporaliter.</hi> Neque enim divinitas corpus
est, sed quia sacramenta Veteris Testamenti appellat
umbras futuri, propter umbrarum comparationem
corporaliter dixit habitare in Christo plenitudinem
divinitatis, quod in illo impleantur omnia, quae in illis
umbris figurata sunt, ac sic quodammodo umbrarum
illarum ipse sit corpus <note>(Coloss. II, 9, 17)</note>, hoc est figurarum
et significationum illarum ipse sit veritas.
Sicut ergo ipsae figurae significative, translato utique
vocabulo, non proprie dictae sunt umbrae; ita et quod
ait plenitudinem divinitatis corporaliter habitare,
translato verbo usus est.</p>
          </div3>
<div3>
            <head>18.</head>
            <p>
 Spirituale autem pluribus modis dicitur. Nam
et corpus, quod futurum est in resurrectione sanctorum,
spirituale appellat Apostolus, ubi ait, <hi>Seminatur
corpus animale, resurget corpus spirituale <note>(I Cor. XV,
44)</note>
            </hi>; eo quod miris modis ad omnem facilitatem et
incorruptionem spiritui subdatur, et sine ulla indigentia
corporalium alimentorum solo vivificetur spiritu,
non quod incorpoream substantiam sit habiturum:
neque enim et hoc corpus, quale nunc habemus,
animae habet substantiam, et hoc est quod anima, quia
<pb n="0460"/>
dictum est animale. Item spiritus dicitur, vel aer iste,
vel flatus ejus, id est motus ejus, sicut dictum est: <hi>Ignis, grando, nix, glacies, spiritus tempestatis 
 <note>(Psal.
CXLVIII, 8)</note>
            </hi>. Dicitur etiam spiritus anima, sive pecoris,
sive hominis, sicut scriptum est: <hi>Et quis scit, spiritus
filiorum hominis si ascendat ipse sursum, et spiritus
pecoris si descendat ipse deorsum in terram <note>(Eccle. III,
21)</note>
            </hi>? Dicitur spiritus et ipsa mens rationalis, ubi est
quidam tanquam oculus animae, ad quem pertinet
imago et agnitio Dei. Unde dicit Apostolus, <hi>Renovamini
spiritu mentis vestrae, et induite novum hominem,
qui secundum Deum creatus est <note>(Ephes. IV, 23, 24)</note>
            </hi>;
cum et alibi dicat de interiore homine, <hi>Qui renovatur
in agnitione Dei, secundum imaginem ejus qui creavit
eum <note>(Coloss. III, 10)</note>
            </hi>. Item cum dixisset, <hi>Igitur ipse
ego mente servio legi Dei, carne autem legi peccati <note>(Rom.
VII, 25)</note>
            </hi>; alio loco eamdem sententiam commemorans, <hi>Caro,</hi> 
 inquit, <hi>concupiscit adversus spiritum, et
spiritus adversus carnem, ut non ea quae vultis faciatis <note>(Galat. V, 17)</note>
            </hi>,
quam dixit mentem, hanc etiam spiritum
appellavit. Dicitur spiritus etiam Deus, sicut ait
Dominus in Evangelio: <hi>Spiritus est Deus, et eos qui
adorant eum, in spiritu et veritate oportet adorare <note>(Joan. IV, 24)</note>
            </hi>.
</p>
          </div3>
        </div2>

<div2>
          <head>CAPUT VIII.-- <hi>Unde spirituale dicitur visionum genus secundum.</hi> </head>
<div3>
            <head>19.</head>
            <p>
 Ex his omnibus modis, quos commemoravimus,
quibus appellatur spiritus, non traximus hoc vocabulum,
quo appellavimus spirituale hoc visionis genus
de quo nunc agimus; sed ex illo uno modo quem
invenimus in Epistola ad Corinthios, quo spiritus a
mente distinguitur evidentissimo testimonio. <hi>Si enim
oravero,</hi> inquit, <hi>lingua, spiritus meus orat, mens autem
mea infructuosa est.</hi> Cum ergo linguam intelligatur
hoc loco dicere obscuras et mysticas significationes,
a quibus si intellectum mentis removeas, nemo aedificatur,
audiendo quod non intelligit; unde etiam
dicit, <hi>Qui enim loquitur lingua, non hominibus loquitur,
sed Deo; nemo enim audit, spiritus autem loquitur mysteria:</hi> 
satis indicat eam se linguam hoc loco appellare,
ubi sunt significationes velut imagines rerum
ac similitudines, quae ut intelligantur, indigent mentis
obtutu. Cum autem non intelliguntur, in spiritu
eas dicit esse, non in mente: unde apertius ait, <hi>Si
benedixeris spiritu; qui supplet locum idiotae, quomodo
dicet, Amen, super tuam benedictionem, quandoquidem
nescit quid dicas?</hi> Quia ergo etiam lingua, id est membro
corporis quod movemus in ore cum loquimur,
signa utique rerum dantur, non res ipsae proferuntur;
propterea translato verbo linguam appellavit quamlibet
signorum prolationem priusquam intelligantur: quo cum
intellectus accesserit, qui mentis est proprius, fit revelatio,
vel agnitio, vel prophetia, vel doctrina. Proinde
ait, <hi>Si venero ad vos linguis loquens, quid vobis prodero,
nisi loquar vobis in revelatione, aut in agnitione, aut in
prophetia, aut in doctrina <note>(I Cor. XIV, 14, 2, 16, 6)</note>
            </hi>?
id est cum signis; hoc est, linguae accesserit intellectus,
<pb n="0461"/>
ut non spiritu tantum, sed etiam mente agatur
quod agitur.
</p>
          </div3>
        </div2>

<div2>
          <head>CAPUT IX.-- <hi>Prophetiam ad mentem pertinere.</hi> </head>
<div3>
            <head>20.</head>
            <p>
 Proinde, quibus signa per aliquas rerum corporalium
similitudines demonstrabantur in spiritu,
nisi accessisset mentis officium, ut etiam intelligerentur,
nondum erat prophetia; magisque propheta erat,
qui interpretabatur quod alius vidisset, quam ipse
qui vidisset. Unde apparet magis ad mentem pertinere
prophetiam, quam ad istum spiritum, qui modo quodam
proprio vocatur spiritus, vis animae quaedam
mente inferior, ubi corporalium rerum similitudines
exprimuntur. Itaque magis Joseph propheta, qui intellexit
quid significarent septem spicae et septem boves,
quam Pharao qui eas vidit in somnis <note>(Gen. XLI,
1-32)</note>. Illius enim spiritus informatus est, ut videret;
hujus mens illuminata, ut intelligeret. Ac per hoc in
illo erat lingua, in isto prophetia; quia in illo rerum
imaginatio, in isto imaginationum interpretatio. Minus
ergo propheta, qui rerum quae significantur, sola ipsa
signa in spiritu per rerum corporalium imagines videt;
et magis propheta, qui solo earum intellectu praeditus
est: sed et maxime propheta, qui utroque praecellit,
ut et videat in spiritu corporalium rerum significativas
similitudines, et eas vivacitate mentis intelligat,
sicut Danielis excellentia tentata est et probata, qui regi
et somnium quod viderat dixit, et quid significaret aperuit <note>(Dan. II, 27-45, et IV, 16-24)</note>.
Et ipsae quippe imagines
corporales in spiritu ejus expressae sunt, et earum
intellectus revelatus in mente. Ex hoc ergo modo
quo appellatur in ista distinctione spiritus, secundum
quem dixit Apostolus, <hi>Orabo spiritu, orabo autem et
mente <note>(I Cor. XIV, 15)</note>
            </hi>, ut et signa rerum formarentur
in spiritu, et eorum refulgeret intellectus in mente;
secundum hanc, inquam, distinctionem spirituale nunc
appellavimus tale genus visorum, quali etiam corporum
absentium imagines cogitamus.
</p>
          </div3>
        </div2>

<div2>
          <head>CAPUT X.-- <hi>Intellectuale genus visionis.</hi> </head>
<div3>
            <head>21.</head>
            <p>
 Intellectuale autem illud excellentius, quod
mentis est proprium. Nec mihi occurrit omnino, ita
pluribus modis dici posse intellectum, sicut spiritum
multis modis appellatum esse comperimus. Sive autem
intellectuale dicamus, sive intelligibile, hoc idem
significamus. Quanquam nonnihil interesse nonnulli
voluerunt, ut intelligibilis sit res ipsa, quae solo intellectu
percipi potest; intellectualis autem, mens
quae intelligit: sed esse aliquam rem quae solo intellectu
cerni possit, ac non etiam intelligat, magna et
difficilis quaestio est. Esse autem rem quae intellectu
percipiat, et non etiam intellectu percipi possit, non
arbitror quemquam vel putare, vel dicere; mens
quippe non videtur nisi mente. Quia ergo videri
potest, intelligibilis; quia et videre, intellectualis est,
secundum illam distinctionem. Quapropter sequestrata
illa difficillima quaestione, utrum sit aliquid
quod tantum intelligatur nec intelligat, nunc intellectuale
et intelligibile sub eadem significatione appellamus.
</p>
          </div3>
        </div2>

<div2>
          <head>CAPUT XI.-- <hi>Corporalem visionem referri ad spiritualem, hanc vero ad intellectualem.</hi> </head>
<div3>
            <head>22.</head>
            <p>
 Tria igitur ista genera visionum, corporale,
<pb n="0462"/>spirituale, et intellectuale, singillatim consideranda
sunt, ut ab inferioribus ratio ad superiora conscendat.
Jam quidem superius exemplum proposuimus,
quo in una sententia omnia tria videantur genera.
Cum enim legitur, <hi>Diliges proximum tuum tanquam
teipsum <note>(Matth. XXII, 39)</note>
            </hi>, corporaliter litterae videntur,
spiritualiter proximus cogitatur, intellectualiter
dilectio conspicitur. Sed et litterae absentes possunt
spiritualiter cogitari, et proximus praesens potest corporaliter
videri; dilectio autem nec per substantiam
suam potest oculis corporis cerni, nec per imaginem
corporis similem spiritu cogitari, sed sola mente, id
est intellectu, cognosci et percipi. Corporalis sane
visio nulli horum generi praesidet, sed quod per eam
sentitur, illi spirituali tanquam praesidenti nuntiatur.
Nam cum aliquid oculis cernitur, continuo fit imago
ejus in spiritu; sed non dignoscitur facta, nisi cum
ablatis oculis ab eo quod per oculos videbamus, imaginem
ejus in animo invenerimus. Et siquidem spiritus
irrationalis est, veluti pecoris, hoc usque oculi
nuntiant. Si autem anima rationalis est, etiam intellectui
nuntiatur, qui et spiritui praesidet, ut si illud
quod hauserunt oculi, atque id spiritui, ut ejus illic
imago fieret, nuntiaverunt, alicujus rei signum est,
aut intelligatur continuo quid significet, aut quaeratur;
quoniam nec intelligi nec requiri nisi officio
mentis potest.</p>
          </div3>
<div3>
            <head>23.</head>
            <p>
 Vidit rex Balthasar articulos manus scribentis
in pariete, continuoque per corporis sensum imago
rei corporaliter factae spiritui ejus impressa est, atque
ipso viso facto ac praeterito, illa in cogitatione
permansit: videbatur in spiritu, et nondum intelligebatur,
nec tunc intellectum erat hoc signum, cum
corporaliter fieret atque oculis corporalibus appareret;
jam tamen signum esse intelligebatur, id habens
ex mentis officio. Et quia requirebatur quid significaret,
etiam ipsam inquisitionem utique mens agebat.
Quo non comperto Daniel accessit, et spiritu prophetico
mente illustrata, perturbato regi quid illo signo
portenderetur aperuit <note>(Dan. V, 5-28)</note>; ipse potius
propheta per hoc genus visionis, quod mentis est
proprium, quam ille qui et signum corporaliter
factum corporaliter viderat, et transacti ejus imaginem
in spiritu cogitando cernebat, nec aliquid intellectu
poterat, nisi nosse signum esse, et quid significaret
inquirere.</p>
          </div3>
<div3>
            <head>24.</head>
            <p>
 Vidit Petrus in alienatione mentis vas quatuor
lineis alligatum submitti de coelo plenum variis animalibus,
cum audivit et vocem, <hi>Macta, et manduca.</hi> Qui
cum redditus sensibus de visu disceptaret, ecce quos
Cornelius miserat, nuntiavit ei spiritus dicens: <hi>Ecce
viri quaerunt te; sed surge, descende, et vade cum illis,
quia ego misi eos.</hi> Qui cum venisset ad Cornelium, quid
in illa visione intellexerit, ubi audierat, <hi>Quae Deus
mundavit, tu ne communia dixeris,</hi> ipse indicavit dicens: <hi>Sed mihi Deus ostendit neminem communem aut immundum
<pb n="0463"/>
hominem dicere 
 <note>(Act. X, 10-28)</note>
            </hi>. Cum ergo illum
discum videret alienatus a corporis sensibus, et illas
voces, <hi>Macta, et manduca,</hi> et, <hi>Quae Deus mundavit, tu
communia ne dixeris,</hi> in spiritu audiebat. Redditus autem
corporis sensibus, idipsum quod visum atque auditum
memoria tenuerat, in eodem spiritu cogitando
cernebat. Quae omnia non corporalia, sed corporalium
imagines erant, sive cum primum in ipsa alienatione
visae sunt, sive cum postea recordatae atque cogitatae.
Cum vero disceptabatur, et requirebatur ut illa signa
intelligerentur, mentis erat actio conantis, sed deerat
effectus donec nuntiati sunt qui venerant a Cornelio;
hac vero corporali etiam accedente visione, cum et
Spiritus sanctus rursus in spiritu ei diceret, <hi>Vade
cum eis,</hi> ubi et illud signum ostenderat, et impresserat
voces, adjuta divinitus mens intellexit quid illis signis
omnibus ageretur. His atque hujusmodi rebus diligenter
consideratis, satis apparet corporalem visionem
referri ad spiritualem, eamque spiritualem referri ad
intellectualem.
</p>
          </div3>
        </div2>

<div2>
          <head>CAPUT XII.-- <hi>Corporalis et spiritualis visio.</hi> </head>
<div3>
            <head>25.</head>
            <p>
 Sed cum vigilantes, neque mente a sensibus corporis
alienata, in visione corporali sumus, discernimus
ab ea visionem spiritualem, qua corpora absentia
imaginaliter cogitamus, sive memoriter recordantes
quae novimus, sive quae non novimus et tamen sunt,
in ipsa spiritus cogitatione utcumque formantes, sive
quae omnino nusquam sunt, pro arbitrio vel opinatione
fingentes. Ab his omnibus ita discernimus illa corporalia
quae videmus, et in quibus praesentibus sunt
sensus corporis nostri, ut non dubitemus haec esse
corpora, illas vero imagines corporum. Cum autem
vel nimia cogitationis intentione, vel aliqua vi morbi,
ut phreneticis per febrem accidere solet, vel commixtione
cujusquam alterius spiritus seu mali seu boni,
ita corporalium rerum in spiritu exprimuntur imagines,
tanquam ipsis corporis sensibus corpora praesententur,
manente tamen etiam in sensibus corporis
intentione; sic videntur quae in spiritu fiunt imagines
corporum, quemadmodum corpora ipsa per corpus;
ita ut simul cernatur et homo aliquis praesens oculis,
et absens alius spiritu tanquam oculis. Nam experti
sumus sic affectos et cum eis locutos qui vere aderant,
et cum aliis qui non aderant, tanquam adessent. Resipiscentes
autem aliqui referunt quod vidissent, aliqui
non possunt. Sic enim et somnia quidam obliviscuntur,
quidam meminerunt. Quando autem penitus
avertitur atque abripitur animi intentio a sensibus
corporis, tunc magis ecstasis dici solet. Tunc omnino
quaecumque sint praesentia corpora, etiam patentibus
oculis non videntur, nec ullae voces prorsus audiuntur:
totus animi contuitus aut in corporum imaginibus
est per spiritualem, aut in rebus incorporeis
nulla corporis imagine figuratis per intellectualem
visionem.
<pb n="0464"/>
</p>
          </div3>
<div3>
            <head>26. </head>
            <p>
Sed cum spiritualis visio, penitus alienato a
sensibus corporis animo, imaginibus corporalium detinetur,
sive in somnis sive in ecstasi, si nihil significant
quae videntur, ipsius animae sunt imaginationes:
sicut etiam vigilantes et sani, et nulla alienatione moti,
multorum corporum quae non adsunt sensibus corporis,
cogitatione imagines versant. Verum hoc interest,
quod eas a praesentibus verisque corporibus
constanti affectione discernunt. Si autem aliquid significant;
sive dormientibus exhibeantur, sive vigilantibus,
cum et oculis vident praesentia corpora, et absentium
imagines cernunt spiritu, tanquam oculis praesto
sint, sive illa quae ecstasis dicitur, alienato prorsus
animo a sensibus corporis; mirus modus est: sed
commixtione alterius spiritus fieri potest ut ea quae
ipse scit, per hujusmodi imagines ei cui miscetur
ostendat, sive intelligenti, sive ut ab alio intellecta
pandantur. Si enim demonstrantur haec, nec utique a
corpore demonstrari possunt, quid restat nisi ut ab
aliquo spiritu demonstrentur?
</p>
          </div3>
        </div2>

<div2>
          <head>CAPUT XIII.-- <hi>An insit in anima vis divinationis.</hi> </head>
<div3>
            <head>27.</head>
            <p>
 Nonnulli quidem volunt animam humanam habere
vim quamdam divinationis in seipsa. Sed si ita
est, cur non semper potest, cum semper velit? An
quia non semper adjuvatur ut possit? Cum ergo adjuvatur,
numquid a nullo, aut a corpore ad hoc adjuvari
potest? Proinde restat ut a spiritu adjuvetur. Deinde
quomodo adjuvatur? Utrum in corpore fit aliquid, ut
inde quasi relaxetur et emicet ejus intentio, quo in id
veniat, ubi in seipsa videat significantes similitudines,
quae ibi jam erant, nec videbantur, sicut multa habemus
et in memoria, quae non semper intuemur? An
fiunt illic, quae ante non fuerant, vel in aliquo spiritu
sunt, quo illa erumpens et emergens ibi eas videat?
Sed si jam in illa erant quasi proprie, cur eas non
etiam consequenter intelligit? Aliquando enim, imo
plerumque non intelligit. An sicut spiritus ejus adjutus
est, ut eas in se videret, ita et mens nisi adjuvetur,
ea quae habet spiritus, intelligere non potest?
An forte non corporea removentur, vel quasi relaxantur
impedimenta, ut suo impetu anima in ea quae videnda
sunt, exseratur; sed ipsa prorsus in haec assumitur,
sive tantum spiritualiter cernenda, sive etiam
intellectualiter cognoscenda? An aliquando in seipsa
videt ista, aliquando per alterius spiritus commixtionem?
Quidquid horum est, temere affirmari non oportet.
Illud tamen dubium esse non debet, corporales
imagines, quae spiritu cernuntur, non semper signa
esse aliarum rerum, sive in vigilantibus, sive in dormientibus,
sive in aegrotantibus: mirum est autem,
si aliquando ecstasis fieri potest, ut non illae corporalium
rerum similitudines aliquid significent.</p>
          </div3>
<div3>
            <head>28.</head>
            <p>
 Non sane mirum est si et daemonium habentes
aliquando vera dicunt, quae absunt a praesentium sensibus;
quod certe nescio qua occulta mixtura ejusdem
spiritus fit, ut tanquam unus sit patientis atque vexantis.
<pb n="0465"/>
Cum autem spiritus bonus in haec visa humanum
spiritum assumit aut rapit, nullo modo illas imagines
signa rerum aliarum esse dubitandum est, et earum
quas nosse utile est: Dei enim munus est. Discretio
sane difficillima est, cum spiritus malignus quasi tranquillus
agit, ac sine aliqua vexatione corporis assumpto
humano spiritu dicit quod potest; quando etiam
vera dicit, et utilia praedicat, transfigurans se, sicut
scriptum est, <hi>velut angelum lucis <note>(II Cor. XI, 14)</note>
            </hi>, ad
hoc ut cum illi in manifestis bonis creditum fuerit,
seducat ad sua. Hunc discerni non arbitror, nisi dono
illo de quo ait Apostolus, cum de diversis Dei muneribus
loqueretur, <hi>Alii dijudicatio spirituum <note>(I Cor.
XII, 10)</note>
            </hi>.
</p>
          </div3>
        </div2>

<div2>
          <head>CAPUT XIV.-- <hi>Intellectualis visio non fallit. In aliis falli non semper est perniciosum.</hi> </head>
<p>Non enim magnum est, tunc eum dignoscere, cum
ad aliqua pervenerit vel perduxerit, quae sunt contra
bonos mores vel regulam fidei: tunc enim a multis
discernitur. Illo autem dono, in ipso primordio quo
multis adhuc bonus apparet, continuo dijudicatur an
malus sit.</p>
<div3>
            <head>29.</head>
            <p>
 Tamen et per corporalem visionem, et per
imagines corporalium quae demonstrantur in spiritu,
et boni instruunt, et mali fallunt. Intellectualis autem
visio non fallitur. Aut enim non intelligit, qui aliud
opinatur quam est; aut si intelligit, continuo verum
est. Quid enim faciant oculi non habent, cum simile
corpus viderint, quod ab alio discernere non possint:
aut quid faciat animi intentio, cum in spiritu facta
fuerit corporis similitudo, quam non valeat distinguere
a corpore? Sed adhibetur intellectus, quaerens quid
illa significent vel utile doceant; et aut inveniens ad
fructum suum pervenit, aut non inveniens in disceptatione
se tenet, ne aliqua perniciosa temeritate prolabatur
in exitiabilem errorem.</p>
          </div3>
<div3>
            <head>30.</head>
            <p>
 Judicat autem sobrius intellectus divinitus adjutus,
quae vel quanta sint, in quibus etiam aliud putare
quam est, non sit animae perniciosum. Nec enim
putantium periculo, et non potius exitio suo, quisque
a bonis putatur bonus, etiamsi occultus sit malus, si
in rebus ipsis, id est in ipso bono quo fit quisque bonus,
non erretur: aut aliquid obest omnibus hominibus,
quod cum dormiunt, vera corpora esse arbitrantur,
quorum similitudines in somnis vident: aut aliquid
obfuit Petro, quod soluto se a vinculis, seque angelo
deducente, factum est repentino miraculo ut putaret
se visum videre <note>(Act. XII, 7-9)</note>: vel cum in illa
ecstasi respondit, <hi>Nequaquam, Domine, quia nunquam
manducavi omne commune et immundum;</hi> putans ea
ipsa quae in disco demonstrabantur, tanquam vera animalia <note>(Id. X, 11-14)</note>.
Haec quando aliter inventa fuerint,
quam putata sunt, cum viderentur, non nos poenitet
ita nobis fuisse visa, si non arguatur vel infidelitas
dura, vel opinatio vana sive sacrilega. Quapropter
et cum visis corporalibus diabolus fallit, nihil obest
quod Indificantur oculi, si non erratur in veritate fidei,
et intelligentiae sanitate, qua docet Deus subjectos sibi.
Aut si ludificet animam spirituali visione imaginibus
<pb n="0466"/>
corporum, ut putet corpus esse quod non est,
non aliquid obest animae si perniciosae suasioni non
consentiat.
</p>
          </div3>
        </div2>

<div2>
          <head>CAPUT XV.-- <hi>Somnia venerea sine peccato contingere.</hi> </head>
<div3>
            <head>31.</head>
            <p>
 Unde aliquando fit quaestio de consensionibus
somniantium, cum etiam concumbere sibi videntur,
vel contra propositum suum, vel contra etiam licitos
mores. Quod non contingit, nisi cum ea quae vigilantes
etiam cogitamus, non cum placito consensionis,
sed sicut etiam talia propter aliquid loquimur, sic
admoventur in somnis, et exprimuntur, ut eis naturaliter
etiam caro moveatur, et quod naturaliter colligit,
per genitales vias emittat; sicut hoc ipsum dicere
utique non possem, nisi etiam cogitarem. Porro imagines
rerum corporalium, quas necessario cogitavi, ut
hoc dicerem, si tanta expressione praesentarentur in
somnis, quanta praesentantur corpora vigilantibus,
fieret illud quod sine peccato fieri a vigilante non
posset. Quis enim vel cum loquitur, et postulante
necessitate sermonis de suo concubitu aliquid dicit,
possit non cogitare quod dicit? Porro ipsa phantasia,
quae fit in cogitatione sermocinantis, cum ita expressa
fuerit in visione somniantis, ut inter illam et veram
commixtionem corporum non discernatur, continuo
movetur caro, et sequitur quod eum motum sequi solet,
cum hoc tam sine peccato fiat, quam sine peccato
a vigilante dicitur, quod ut diceretur, sine dubio cogitatum
est. Verumtamen propter animae affectionem
bonam, quae desiderio meliore mundata multas interficit
cupiditates, quae ad naturalem carnis motum non
pertinent; quem casti vigilantes cohibent et refrenant,
dormientes autem ideo non possunt, quia non habent
in potestate quae admoveatur expressio corporalis
imaginis, quae discerni non possit a corpore: propter
illam ergo affectionem animae bonam, etiam in somnis
quaedam ejus merita clarent. Nam etiam dormiens
Salomon sapientiam praeposuit omnibus rebus, eamque
neglectis caeteris est precatus a Domino: et sicut
Scriptura testatur, placuit hoc coram Domino, nec
distulit retributionem bonam pro desiderio bono <note>(III
Reg. III, 5 15)</note>.
</p>
          </div3>
        </div2>

<div2>
          <head>CAPUT XVI.-- <hi>Corporalium similitudines a spiritu in seipso formari.</hi> </head>
<div3>
            <head>32.</head>
            <p>
 Quae cum ita sint, pertinet corporis sensus ad
visa corporalia, qui per quinque quasi rivulos distanter
valentes distribuitur: cum illud quod est subtilissimum
in corpore, et ob hoc animae vicinius quam
caetera, id est lux, primum per oculos sola diffunditur,
emicatque in radiis oculorum ad visibilia contuenda;
deinde mixtura quadam, primum cum aere puro, secundo
cum aere caliginoso atque nebuloso, tertio
cum corpulentiore humore, quarto cum terrena crassitudine,
quinque sensus cum ipso, ubi sola excellit,
oculorum sensu efficit: sicut in libro quarto, itemque
in septimo disseruisse me recolo. Est autem hoc coelum
oculis conspicuum, unde luminaria et sidera
effulgent, excellentius utique omnibus corporeis elementis,
sicut oculorum sensus excellit in corpore.
Quia vero spiritus omnis omni est corpore sine dubitatione
<pb n="0467"/>
praestantior, sequitur ut non loci positione,
sed naturae dignitate praestantior sit natura spiritualis
isto corporeo coelo, etiam illa ubi rerum corporalium
exprimuntur imagines.</p>
          </div3>
<div3>
            <head>33.</head>
            <p>
 Hic existit quiddam mirabile, ut cum prior sit
corpore spiritus, et posterior corporis imago quam
corpus, tamen quia illud quod tempore posterius est,
fit in eo quod natura prius est, praestantior sit imago
corporis in spiritu, quam ipsum corpus in substantia
sua. Nec sane putandum est facere aliquid corpus in
spiritu, tanquam spiritus corpori facienti, materiae
vice subdatur. Omni enim modo praestantior est qui
facit, ea re de qua aliquid facit; neque ullo modo spiritu
praestantius est corpus; imo perspicuo modo
spiritus corpore. Quamvis ergo prius videamus aliquod
corpus, quod antea non videramus, atque inde
incipiat imago ejus esse in spiritu nostro, quo illud
cum absens fuerit recordemur: tamen eamdem ejus
imaginem non corpus in spiritu, sed ipse spiritus in
seipso facit celeritate mirabili, quae ineffabiliter longe
est a corporis tarditate; cujus imago mox ut oculis
visum fuerit, in spiritu videntis nullius puncti temporalis
interpositione formatur. Itemque in auditu, nisi
auribus perceptae vocis imaginem continuo spiritus
in seipso formaret, ac memoria retineret, ignoraretur
secunda syllaba utrum secunda esset, cum jam prima
utique nulla esset, quae percussa aure transiisset: ac
sic omnis locutionis usus, omnis cantandi suavitas,
omnis postremo in actibus nostris corporalis motus
dilapsus occideret; neque ullum progressum nancisceretur,
si transactos corporis motus memoriter spiritus
non teneret, quibus consequentes in agendo
connecteret. Quos utique non tenet, nisi imaginaliter
a se factos in se. Ipsarum etiam futurarum motionum
imagines praeveniunt fines actuum nostrorum. Quid
enim agimus per corpus, quod non cogitando praeoccupaverit
spiritus, omniumque visibilium operum similitudines
in seipso primitus viderit, et quodammodo
disposuerit?
</p>
          </div3>
        </div2>

<div2>
          <head>CAPUT XVII.-- <hi>Similitudines animo expressae unde innotescant daemonibus. Visiones quaedam mirae. Phrenetici. Puer aegrotans.</hi> </head>
<div3>
            <head>34.</head>
            <p>
 Quae spirituales corporalium similitudines in
animo nostro, quemadmodum innotescant spiritibus
etiam immundis, vel quid obstaculi patiatur anima
nostra ex isto terreno corpore, ut eas invicem in nostro
spiritu videre nequeamus, invenire et explicare
difficile est. Certissimis tamen indiciis apud nos constitit
enuntiatas a daemonibus cogitationes hominum,
qui tamen si virtutum internam speciem possent
in hominibus cernere, non tentarent: sicut illam in
Job nobilem ac mirabilem patientiam procul dubio,
si posset diabolus cernere, nollet a tentato utique superari.
Caeterum alicubi longe jam facta quod nuntiant,
quae post aliquot dies vera esse firmentur, non
est mirandum. Possunt enim hoc efficere, non solum
acrimonia cernendi etiam corporalia incomparabiliter
praestantiore quam nostra est, sed etiam corporum
<pb n="0468"/>
ipsorum, longe utique subtiliorum, mira velocitate.</p>
          </div3>
<div3>
            <head>35.</head>
            <p>
 Comperimus etiam in domo constitutum patientem
spiritum immundum, dicere solere quando ad
eum venire coepisset ex duodecim millibus presbyter,
et per omnia loca itineris ubi esset, et quam propinquaret,
et quando ingrederetur et fundum et domum
et cubiculum, donec in conspectu ejus astaret. Quae
omnia etsi non oculis patiens ille cernebat, tamen
nisi aliquo modo cerneret, non tam veraciter enuntiaret.
Erat autem iste febriens, et tanquam in phrenesi
ista dicebat. Et forte revera phreneticus erat,
sed propter ista daemonium pati putabatur. Nullum
refectionis cibum accipiebat a suis, sed a solo presbytero.
Resistebat etiam suis violenter quantum valebat;
illo solo presbytero veniente quiescebat, illi tantum
subditus erat, et subdite respondebat. Nec tamen eidem
saltem presbytero illa cessit mentis alienatio
sive daemonium, nisi cum sanus esset a febribus, sicut
phrenetici sanari solent; nec aliquando postea
tale aliquid passus est.</p>
          </div3>
<div3>
            <head>36.</head>
            <p>
 Novimus etiam sine dubitatione phreneticum
futuram mortem cujusdam feminae praedixisse; non
sane specie divinandi, sed tanquam factum ac praeteritum
recolentem. Nam cum ejus apud eum commemoratio
fieret, Mortua est, inquit, ego eam vidi
efferri, hac cum ejus corpore transierunt; cum illa incolumis
viveret: post paucos autem dies repente defuncta,
et per eum locum elata est, qua ille praedixerat.</p>
          </div3>
<div3>
            <head>37.</head>
            <p>
 Fuit item apud nos puer, qui in exordio pubertatis
dolorem acerrimum genitalium patiebatur,
medicis nequaquam valentibus quid illud esset agnoscere,
nisi quod nervus ipse introrsum reconditus
erat, ita ut nec praeciso praeputio, quod immoderata
longitudine propendebat, apparere potuerit, sed postea
vix esset inventus. Humor autem viscosus et acer
exsudans testes et inguina urebat. Sed acutum dolorem
non continuum patiebatur, et cum patiebatur,
ejulabat vehementer cum jactatione membrorum
mente sanissima, sicut in cruciatibus corporalium
dolorum fieri solet. Deinde inter voces suas abripiebatur
ab omnibus sensibus, et jacebat patentibus oculis
neminem circumstantium videns, ad nullam vellicationem
se movens. Post aliquantum tanquam evigilans,
nec jam dolens, quae videret indicabat. Tum
interpositis paucis diebus eadem patiebatur. In omnibus
sane vel pene omnibus visionibus suis, duos se
dicebat videre, unum provectioris aetatis, alterum
puerum, a quibus ei vel dicebantur, vel demonstrabantur,
quae se audisse et vidisse narrabat.</p>
          </div3>
<div3>
            <head>38.</head>
            <p>
 Vidit quodam die chorum piorum psallentium,
laetantium in luce mirabili, et impiorum in tenebris
diversas et atrocissimas poenas; illis ducentibus et
ostendentibus, et felicitatis aliorum, aliorumque infelicitatis
meritum insinuantibus. Hoc autem vidit die
dominico Paschae, cum per totam Quadragesimam
nihil doluisset, cui vix intervallo tridui antea parcebatur.
Viderat autem in ipso ingressu Quadragesimae
illos promittentes sibi quod per quadraginta dies nullum
sensurus esset dolorem; postea ipsi ei dederunt
<pb n="0469"/>
tanquam medicinale consilium, ut ei praeputii longitudo
praecideretur, quo facto diu non doluit. Cum
vero iterum similiter doleret, et similia videre coepisset,
accepit ab eis rursus consilium, ut in mare pube
tenus intraret, ac post aliquantam moram inde discederet,
promittentibus sane quod jam deinceps vehementem
illum dolorem non esset passurus, sed solius
illius viscosi humoris molestiam: atque ita secutum
est; nec unquam talem aliquam postea passus est
aversionem mentis a sensibus, nec tale aliquid vidit
quale antea cum in mediis doloribus et horrendis vocibus
repente obmutescens abriperetur. Postea tamen
medicis caetera curantibus et sanantibus, non permansit
in proposito sanctitatis.
</p>
          </div3>
        </div2>

<div2>
          <head>CAPUT XVIII.-- <hi>De visionum causis.</hi> </head>
<div3>
            <head>39.</head>
            <p>
 Istarum visionum et divinationum causas et
modos vestigare si quis potest, certoque comprehendere,
eum magis audire vellem, quam de me exspectari
ut ipse dissererem. Quid tamen putem, ita ut
nec docti me tanquam confirmantem derideant, nec
indocti tanquam docentem accipiant, sed utrique disceptantem
et quaerentem potius quam scientem, non
occultabo. Ego visa ista omnia visis comparo somniantium.
Sicut enim aliquando et haec falsa, aliquando
autem vera sunt, aliquando perturbata, aliquando
tranquilla; ipsa autem vera, aliquando futuris omnino
similia, vel aperte dicta, aliquando obscuris significationibus
et quasi figuratis locutionibus praenuntiata:
sic etiam illa omnia. Sed amant homines inexperta
rimari, et causas insolitorum requirere, cum quotidiana
plerumque talia saepe etiam latentioris originis
nosse non curent. Nam quemadmodum in vocibus,
hoc est signis quibus loquendo utimur, audito verbo
inusitato, quaerunt primo quid sit, hoc est quid significet;
quo cognito deinde quaerunt unde ita dictum
sit, cum tam multa sine cura nesciant, quae in usu
sermonis habent, unde ita sint dicta: sic cum aliquid
inusitatum in rebus acciderit, sive corporalibus, sive
spiritualibus, causas rationemque sollicite inquirunt,
et sibi reddi a doctoribus flagitant.</p>
          </div3>
<div3>
            <head>40.</head>
            <p>
 Soleo autem cum me quisque interrogat, verbi
gratia, quid sit catus, et respondeo, Prudens vel acutus,
nec ei sufficit, sed pergit quaerere unde dictus sit
catus, vicissim referre et quaerere unde dictus sit
acutus, quod nihilominus utique ignorabat, sed quia
usitatum nomen erat, patienter ejus originem nesciebat:
quod autem novum insonuit auribus, parum
putat nosse quid significando valeat, nisi etiam unde
dicatur exquirat. Quisquis ergo ex me quaerit unde
visa corporalibus similia in ecstasi appareant, quae
raro accidit animae, vicissim quaero, unde appareant
dormientibus, quae quotidie sentit anima, et nemo
istud aut non multum curat inquirere. Quasi vero
ideo minus mira sit talium natura visorum, quia quotidiana
est; aut ideo minus curanda, quia omnium
est; aut si recte faciunt qui ista non quaerunt, non
rectius fecerint si nec in illa curiosi sint. Ego vero
multo amplius admiror, multoque maxime stupeo
quanta celeritate ac facilitate in se anima fabricetur
<pb n="0470"/>
imagines corporum, quae per corporis oculos viderit,
quam somniantium vel etiam in ecstasi visiones. Quaecumque
tamen illa natura visorum est, procul dubio
corpus non est. Hoc nosse cui non sufficit, unde
etiam existant, inquirat ab aliis; me ignorare confiteor.
</p>
          </div3>
        </div2>

<div2>
          <head>CAPUT XIX.-- <hi>Unde nascantur visiones.</hi> </head>
<div3>
            <head>41.</head>
            <p>
 Illud plane exemplorum experimentis colligi
datur, sicut corporum pallor, rubor, tremor, vel
etiam morbus aliquando a corpore habet causas, aliquando
ab anima; et a corpore quidem, cum vel
humor suffunditur, vel cibus vel aliquid aliud corpori
injectum extrinsecus; ab anima vero, cum vel timore
turbatur, vel pudore confunditur, vel irascitur, vel
amat, vel si quid ejusmodi; nec immerito, si id quod
animat et regit, etiam cum vehementius movetur,
vehementius exagitat: ita et ipsi animae ut in ea visa
pergat, quae non ei per sensus corporis nuntiantur,
sed per incorporalem substantiam, et ita pergat ut
non discernat utrum corpora sint an similitudines
corporum, aliquando a corpore accidit, aliquando a
spiritu: et a corpore quidem, sive naturali vicissitudine,
ut sunt visa somniantium, dormire quippe a
corpore est homini; sive aliqua mala valetudine sensibus
perturbatis, ut cum a phreneticis simul et corpora
videntur, et visa similia corporibus tanquam et
ipsa prae oculis adsint: aut penitus interclusis, sicut
saepe male affecti morbo aliquo ingravescente, praesente
corpore diu absentes, deinde hominibus redditi,
multa se vidisse dixerunt: a spiritu vero, cum
omnino sano atque integro corpore in alienationem
rapiuntur, sive ita ut et per sensus corporis corpora
videant, et in spiritu quaedam similia quae a corporibus
non discernant; sive penitus avertantur a sensibus
carnis, et nihil per eos omnino sentientes, illa
spirituali visione habitent in similitudinibus corporum.
Sed cum malus in haec arripit spiritus, aut daemoniacos
facit, aut arreptitios, aut falsos prophetas:
cum autem bonus, fideles mysteria loquentes, aut
accedente etiam intelligentia veros prophetas, aut ad
tempus quod per eos oportet ostendi, videntes atque
narrantes.
</p>
          </div3>
        </div2>

<div2>
          <head>CAPUT XX.-- <hi>Visa quae a corpore occasionem habent, non tamen exhiberi a corpore.</hi> </head>
<div3>
            <head>42.</head>
            <p>
 Sed cum a corpore causa est ut talia visa cernantur,
non ea corpus exhibet; neque enim habet
eam vim, ut formet aliquid spirituale: sed sopito,
aut perturbato, aut etiam intercluso itinere intentionis
a cerebro, qua dirigitur sentiendi motus, anima ipsa
quae motu proprio cessare ab hoc opere non potest,
quia per corpus non sinitur, vel non plene sinitur
corporalia sentire, vel ad corporalia vim suae intentionis
dirigere, spiritu corporalium similitudines agit,
aut intuetur objectas. Et si quidem eas ipsa agit,
phantasiae tantum sunt; si autem objectas intuetur,
ostensiones sunt. Denique cum oculi dolent vel exstincti
sunt, quia non est causa in sede cerebri, unde
ipsa dirigitur intentio sentiendi, non fiunt hujusmodi
visiones, quamvis cernendis corporalibus obstaculum
<pb n="0471"/>
existat a corpore. Magis enim caeci aliquid dormientes
quam vigilantes vident. Dormientibus quippe in cerebro
consopitur via sentiendi, quae intentionem ad
oculos ducit, ideoque ipsa intentio in aliud aversa,
cernit visa somniorum tanquam species corporales
adsint, ut sibi dormiens vigilare videatur, et non similia
corporibus, sed ipsa corpora intueri se putet:
cum autem vigilant caeci, ducitur per illa itinera intentio
cernendi, quae cum ad loca venerit oculorum,
non exseritur foras, sed ibi remanet, ut vigilare se
sentiant, potiusque esse in tenebris vigilando etiam
per diem, quam dormiendo, sive per diem sive per
noctem. Nam et qui caeci non sunt, plerique patentibus
oculis dormiunt nihil per eos videntes, sed non
ideo nihil videntes, cum spiritu cernant visa somniorum:
si autem clausis oculis vigilent, neque dormientium
praesto sunt visionibus neque vigilantium.
Tantum tamen valet, quod usque ad oculos eorum
nec sopita nec perturbata nec interclusa pervenit a
cerebro via sentiendi, et animae intentionem usque
ad ipsas quamvis clausas fores corporis ducit, ut
cogitentur quidem imagines corporum, sed nullo
modo pro eis habeantur corporibus quae per oculos
sentiuntur.</p>
          </div3>
<div3>
            <head>43.</head>
            <p>
 Tantum interest, ubi fiat impedimentum sentiendi
corporalia, cum fit in corpore. Si enim non fit
nisi in ipsis aditibus, et quasi januis sensuum, velut
in oculis, in auribus, caeterisque sensibus corporalibus,
sola impeditur perceptio corporalium; non autem
animae intentio in aliud sic avertitur, ut pro corporibus
habeat imagines corporum: si autem causa
est intus in cerebro, unde diriguntur viae ad ea quae
foris sunt, sentienda; ipsius intentionis vasa sopiuntur,
vel turbantur, vel intercluduntur, quibus nititur
anima in ea quae foris sunt, intuenda vel sentienda.
Quem nisum quoniam non amittit, tanta expressione
format similia, ut imagines corporalium a corporibus
discernere non valens, utrum in illis an in istis sit
nesciat; et cum scit, longe alio modo sciat, quam
dum in cogitando versantur sive occurrunt similitudines
corporum. Qui modus nisi ab expertis capi utcumque
non potest. Hinc enim erat, quod me dormiens
in somnis videre sciebam, nec tamen illas
corporalium rerum similitudines quas videbam, sic
ab ipsis corporalibus discernebam, quemadmodum
eas cogitantes etiam clausis oculis vel in tenebris
constituti discernere solemus. Tantum valet ipsa
animi intentio utrum perducatur usque ad sensus
licet clausos, an in ipso cerebro, unde in haec nititur,
aliqua causa existente in aliud avertatur, ut quamvis
aliquando se noverit non corpora, sed corporum similitudines
cernere, vel minus erudita etiam ipsa esse
corpora existimans, sentiat se non ea corpore, sed
spiritu videre, longe sit tamen ab affectione qua suo
corpori praesentatur: unde se norunt et caeci vigilare,
cum similitudines corporum cogitatas a corporibus,
quae videre non possunt, certa notione discernunt.
</p>
          </div3>
        </div2>

<div2>
          <head>CAPUT XXI.-- <hi>Visa corporalibus similia in quae anima rapitur, non ideo esse naturae diversae.</hi> </head>
<div3>
            <head>44.</head>
            <p>
 Cum autem sano corpore, nec somno sensibus
<pb n="0472"/>consopitis, aliquo occulto opere spirituali in ea visa
quae similia sunt corporalibus anima rapitur, non quia
modus diversus est, ideo est etiam diversa natura visorum;
cum et in illis causis quae de corpore existunt,
sit utique differentia, et aliquando a contrario. Nam
phrenetici non dormiendo potius perturbatas habent
sentiendi vias in capite, ut talia videant, qualia somniantes
vident, quorum dormiendo avertitur intentio
a sensu vigilandi, et in ea videnda convertitur.
Cum ergo illud fiat non dormiendo, hoc autem dormiendo,
non tamen ea quae videntur ex alio genere
sunt, quam ex natura spiritus, de quo vel in quo fiunt
similitudines corporum. Ita quamvis diversa sit causa
intentionis alienatae, quando sano corpore vigilantis
occulta quadam vi spirituali anima rapitur, ut vice
corporum expressas corporalium rerum similitudines
in spiritu videat, eadem tamen est natura visorum.
Neque enim dici potest, cum causa in corpore est,
tunc animam sine ulla praesensione futurorum ex seipsa
versare imagines corporum, sicut etiam cogitando
eas solet; cum vero in ea videnda spiritu assumitur,
divinitus haec demonstrari: quandoquidem aperte
Scriptura dicit, <hi>Effundam de spiritu meo super omnem
carnem, et juvenes visa videbunt, et senes somnia somniabunt <note>(Joel. II, 28)</note>
            </hi>,
divinae operationi utrumque
tribuens; et, <hi>Angelus Domini apparuit Joseph in somnis
dicens, Noli timere accipere Mariam conjugem tuam;</hi> 
et iterum, <hi>Tolle puerum, et vade in Aegyptum <note>(Matth. I,
20; et II, 13)</note>
            </hi>.
</p>
          </div3>
        </div2>

<div2>
          <head>CAPUT XXII.-- <hi>Quomodo contingant visa illa, ex quibus divinationes occulto instinctu seu casu factae.</hi> </head>
<div3>
            <head>45.</head>
            <p>
 Itaque bono quidem spiritu assumi spiritum
hominis ad has videndas imagines, nisi aliquid significent,
non puto: cum vero in corpore causa
est, ut in eas expressius intuendas humanus intendatur
spiritus, non semper aliquid significare credendum
est; sed tunc significant, cum inspirantur
a demonstrante spiritu, sive dormienti, sive aliquid
aliud ex corpore, ut a carnis sensibus alienaretur, patienti.
Vigilantibus etiam neque ullo morbo afflictis
nec furore exagitatis, occulto quodam instinctu ingestas
esse cogitationes quas promendo divinarent, non
solum aliud agentes, sicut Caiphas pontifex prophetavit <note>(Joan. XI, 51)</note>,
cum ejus intentio non haberet voluntatem
prophetandi, verum etiam id suscipientes,
ut divinandi modo aliquid dicerent, novimus.</p>
          </div3>
<div3>
            <head>46.</head>
            <p>
 Nam quidam juvenes jocando ut fallerent, ubi
peregrini iter agebant, mathematicos se esse finxerunt,
ignorantes omnino utrum duodecim signa dicerentur.
Qui cum hospitem suum mirari cernerent quae
dicebant, et attestari esse verissima, audacius in plura
progressi sunt. At ille attestans ad omnia mirabatur.
Postremo ab eis de filii salute quaesivit, quem diu absentem
desiderabat, et quod inopinate tardaret, ne
quid ei accidisset sollicitus erat. At illi non curantes
quid post eorum abscessum veri cognosceretur, dum
<pb n="0473"/>
tamen in praesentia laetum hominem redderent, mox
profecturi responderunt salvum ac propinquantem, et
eo ipso die quo haec loquebantur, esse venturum: neque
enim metuebant, ne cum totus dies peractus esset,
eos ille redarguendos postridie sequeretur. Quid
multa? dum jam abire disponerent, ecce subito adhuc
eis illic positis venit.</p>
          </div3>
<div3>
            <head>47.</head>
            <p>
 Item alius ante symphoniacum saltabat, ubi
erant multa idola per quamdam Paganorum solemnitatem,
non aliquo spiritu arreptus, sed imitatione ludicra
arreptitios aemulatus, scientibus circumstantibus
et spectantibus. Moris enim erat ut ante prandium
peractis sacrificiis agitatisque fanaticis, si qui adolescentes
post prandium vellent eo more ludere, nullus
prohiberetur. Ille ergo inter saltandum, facto sibi
silentio, jocabundus, et ridente multitudine circumseptus,
ea nocte quae impendebat, in ea silva quae
juxta erat, hominem a leone interemptum iri, ad cujus
cadaver spectandum illucescente die confluxuram
turbam, et illius solemnitatis locum deserturam, praedixit.
Et factum est; cum satis cunctis qui aderant in
omnibus ejus motibus claruisset, hoc eum ludendo et
jocando nusquam perturbata vel alienata mente dixisse;
ipso etiam tanto amplius mirante quod accidit, quanto
magis nosset quo id animo atque ore protulerit.</p>
          </div3>
<div3>
            <head>48.</head>
            <p>
 Quonam modo haec visa in spiritum hominis
veniant, utrum ibi primitus formentur, an formata
ingerantur, et quadam conjunctione cernantur, ut sic
hominibus angeli ostendant cogitationes suas, et corporalium
rerum similitudines, quas in suo spiritu futurorum
cognitione praeformant, quemadmodum et
ipsi nostras cogitationes, non utique oculis, quia non
corpore, sed spiritu vident; verum hoc intersit, quod
illi nostras, etiam si nolimus, noverunt, nos autem
ipsorum, nisi ostendantur, nosse non possumus; quia
sic eas, ut opinor, habent in potestate occultare spiritualibus
modis, quemadmodum nos quibusdam interjectis
obstaculis, nostra corpora ne aliorum oculis
videantur, abscondimus: et quid fiat in spiritu nostro,
ut aliquando cernantur tantummodo significantes imagines,
et utrum aliquid significent ignoretur; aliquando
autem aliquid significare sentiantur, sed quid
significent nesciatur; aliquando vero tanquam pleniore
demonstratione anima humana et spiritu ipsas et mente
quid significent videat; et scire difficillimum est, et si
jam sciamus, disserere atque explicare operosissimum.
</p>
          </div3>
        </div2>

<div2>
          <head>CAPUT XXIII.-- <hi>Spiritualem naturam, ubi tam multis causis similitudines corporalium formentur, in nobis existere.</hi> </head>
<div3>
            <head>49.</head>
            <p>
 Quod autem nunc insinuare satis arbitror, certum
est esse spiritualem quamdam naturam in nobis,
ubi corporalium rerum formantur similitudines; sive
cum aliquod corpus sensu corporis tangimus, et continuo
formatur ejus similitudo in spiritu, memoriaque
reconditur; sive cum absentia corpora jam nota cogitamus,
ut ex eis formetur quidam spiritualis aspectus,
quae jam erant in spiritu et antequam ea cogitaremus;
sive cum eorum corporum quae non novimus,
sed tamen esse non dubitamus, similitudines, non ita
<pb n="0474"/>
ut sunt illa, sed ut occurrit, intuemur; sive cum alia,
quae vel non sunt, vel esse nesciuntur, pro arbitrio
vel opinatione cogitamus; sive unde unde, neque id
agentibus, neque volentibus nobis variae formae corporalium
similitudinum versantur in animo; sive cum
aliquid corporaliter acturi, ea ipsa disponimus quae in
illa actione futura sunt, et omnia cogitatione antecedimus;
sive jam in ipso actu, vel cum loquimur, vel
cum facimus, omnes corporales motus, ut exseri possint,
praeveniuntur similitudinibus suis intus in spiritu;
neque enim ulla vel brevissima syllaba in ordine suo
nisi prospecta sonuisset: sive cum a dormientibus
somnia videntur, vel nihil vel aliquid significantia;
sive cum valetudine corporali turbatis intrinsecus
itineribus sentiendi, imagines corporum spiritus veris
corporibus ita miscet, ut internosci vel vix possint,
vel omnino non possint; et aut significent aliquid, aut
sine ulla significatione oboriantur; sive prorsus ingravescente
aliquo morbo vel dolore corporis, et intercludente
intus vias quibus animae, ut per carnem sentiret,
exserebatur ac nitebatur intentio, altius quam
somno absentato spiritu, corporalium rerum existunt
aut monstrantur imagines, vel significantes aliquid vel
sine ulla significatione apparentes; sive nulla ex corpore
causa existente, sed assumente atque rapiente
aliquo spiritu tollitur anima in hujusmodi videndas
similitudines corporum, miscens eis visa corporalia,
cum simul etiam corporis sensibus utitur; sive ita spiritu
assumente alienatur ab omni corporis sensu, et
avertitur, ut solis similitudinibus corporum spirituali
visione teneatur, ubi nescio utrum possint aliqua nihil
significantia videri.
</p>
          </div3>
        </div2>

<div2>
          <head>CAPUT XXIV.-- <hi>Visionem intellectualem spirituali, spiritualem corporali praestare.</hi> </head>
<div3>
            <head>50.</head>
            <p>
 Haec igitur natura spiritualis, in qua non corpora,
sed corporum similitudines exprimuntur, inferioris
generis visiones habet, quam illud mentis atque intelligentiae
lumen, quo et ista inferiora dijudicantur, et
ea cernuntur quae neque sunt corpora, neque ullas
gerunt formas similes corporum; velut ipsa mens et
omnis animae affectio bona, cui contraria sunt ejus
vitia, quae recte culpantur atque damnantur in hominibus.
Quo enim alio modo ipse intellectus nisi
intelligendo conspicitur? Ita et charitas, gaudium,
pax, longanimitas, benignitas, bonitas, fides, mansuetudo,
continentia, et caetera hujusmodi, quibus propinquatur
Deo <note>(Galat. V, 22, 23)</note>: et ipse Deus, ex quo
omnia, per quem omnia, in quo omnia <note>(Rom. XI, 36)</note>.</p>
          </div3>
<div3>
            <head>51.</head>
            <p>
 Quanquam itaque in eadem anima fiant visiones,
sive quae sentiuntur per corpus, sicut hoc corporeum
coelum, terra, et quaecumque in eis nota esse possunt,
quemadmodum possunt; sive quae spiritu videntur
similia corporum, de quibus multa jam diximus; sive
cum mente intelliguntur, quae nec corpora sunt, nec
similitudines corporum; habent utique ordinem suum,
et est aliud alio praecellentius. Praestantior est enim
visio spiritualis quam corporalis, et rursus praestantior
intellectualis quam spiritualis. Corporalis enim
sine spirituali esse non potest; quandoquidem momento
<pb n="0475"/>
eodem quo corpus sensu corporis tangitur, fit
etiam in animo tale aliquid, non quod hoc sit, sed
quod simile sit; quod si non fieret, nec sensus ille esset,
quo ea quae extrinsecus adjacent, sentiuntur. Neque
enim corpus sentit, sed anima per corpus, quo
velut nuntio utitur ad formandum in seipsa quod
extrinsecus nuntiatur. Non potest itaque fieri visio
corporalis, nisi etiam spiritualis simul fiat: sed non
discernitur, nisi cum fuerit sensus ablatus a corpore,
ut id quod per corpus videbatur, inveniatur in spiritu.
At vero spiritualis visio etiam sine corporali
fieri potest, cum absentium corporum similitudines
in spiritu apparent, et finguntur multae pro
arbitrio, vel praeter arbitrium demonstrantur. Item
spiritualis visio indiget intellectuali ut dijudicetur,
intellectualis autem ista spirituali inferiore non indiget;
ac per hoc spirituali corporalis, intellectuali autem
utraque subjecta est. Cum ergo legimus, <hi>Spiritualis
omnia judicat, ipse autem a nemine dijudicatur <note>(I Cor. II, 15)</note>
            </hi>;
non secundum spiritum, a quo mens
discernitur, sicut illud quod dictum est, <hi>Orabo spiritu,
orabo et mente <note>(Id. XIV, 15)</note>
            </hi>, sed ex illa notione debemus
accipere qua dictum est, <hi>Renovamini autem spiritu
mentis vestrae <note>(Eph. IV, 23)</note>
            </hi>. Jam enim supra docuimus
alio modo et ipsam mentem spiritum dici,
secundum quam spiritualis omnia dijudicat. Quapropter
non absurde neque inconvenienter arbitror spiritualem
visionem inter intellectualem et corporalem
tanquam medietatem quamdam obtinere. Puto enim
non incongruenter medium dici, quod corpus quidem
non est, sed simile est corporis, inter illud quod vere
corpus est, et illud quod nec corpus est, nec simile
corporis.
</p>
          </div3>
        </div2>

<div2>
          <head>CAPUT XXV.-- <hi>Solam intellectualem visionem non fallere.</hi> </head>
<div3>
            <head>52.</head>
            <p>
 Illuditur autem anima similitudinibus rerum,
non earum vitio, sed opinionis suae, cum approbat
quae similia sunt pro iis quibus similia sunt, ab intelligentia
deficiens. Fallitur ergo in visione corporali,
cum in ipsis corporibus fieri putat quod fit in corporis
sensibus; sicut navigantibus videntur in terra moveri
quae stant, et intuentibus coelum stare sidera quae
moventur, et divaricatis radiis oculorum duas lucernae
species apparere, et in aqua remus infractus, et multa
hujusmodi: aut cum putat aliquid hoc esse, quod similiter
coloratum est, vel similiter sonat, vel olet,
vel sapit, vel tangitur; hinc enim et medicamentum
aliquod ceratum coctum in cacabo putatur legumen,
et sonitus transeuntis vehiculi putatur ex tonitruo, et
si nullis aliis sensibus exploretur, sed soli adjaceat olfactui,
citrium putatur herba quae vocatur apiaria, et
cibus aliquo dulciculo succo affectus putatur melle
conditus; et ignotus annulus contrectatus in tenebris,
putatur aureus, cum sit aereus aut argenteus. aut
cum repentinis inopinatisque corporalibus visis anima
turbata vel in somnis videre se putat, vel aliquo
hujusmodi spirituali viso affici: unde in omnibus
corporalibus visis, et aliorum sensuum contestatio,
et maxime ipsius mentis atque rationis adhibetur, ut
<pb n="0476"/>
quod in hoc rerum genere verum est, inveniatur quantum
inveniri potest. In visione autem spirituali, id
est in corporum similitudinibus, quae spiritu videntur,
fallitur anima, cum ea quae sic videt, ipsa corpora
esse arbitratur; vel quod sibi suspicione falsaque conjectura
finxerit, hoc etiam in corporibus putat, quae
non visa conjectat. At vero in illis intellectualibus
visis non fallitur: aut enim intelligit, et verum est;
aut si verum non est, non intelligit: unde aliud est
in his errare quae videt, aliud ideo errare quia non
videt.
</p>
          </div3>
        </div2>

<div2>
          <head>CAPUT XXVI.-- <hi>Raptus animae duplex, spirituali visione et intellectuali.</hi> </head>
<div3>
            <head>53.</head>
            <p>
 Quapropter cum rapitur anima in ea visa quae
spiritu cernuntur similia corporalibus, ita ut omnino
a sensibus corporis avertatur amplius quam in somno
solet, sed minus quam in morte; jam divinae admonitionis
est et adjutorii, ut se non corpora, sed visa
corporum similia spiritualiter noverit cernere, sicuti
quae se in somnis videre, etiam antequam evigilent,
sciunt. Ibi si etiam videntur futura, ita ut omnino futura
noscantur, quorum imagines praesentes videntur,
sive ipsa hominis mente divinitus adjuta, sive aliquo
inter ipsa visa quid significent exponente, sicut in
Apocalypsi Joanni exponebatur <note>(Apoc. I, 10 sqq.)</note>,
magna revelatio est: etiamsi forte ignoret ille cui
haec demonstrantur, utrum e corpore exierit, an adhuc
sit in corpore, sed spiritu a sensibus corporis
alienato ista videat; potest enim sic raptus id ignorare,
si ei et hoc non ostendatur.</p>
          </div3>
<div3>
            <head>54.</head>
            <p>
 Porro autem, si quemadmodum raptus est a
sensibus corporis, ut esset in istis similitudinibus corporum,
quae spiritu videntur, ita et ab ipsis rapiatur,
ut in illam quasi regionem intellectualium vel intelligibilium
subvehatur, ubi sine ulla corporis similitudine
perspicua veritas cernitur; nullis opinionum
falsarum nebulis offuscatur: ibi virtutes animae non
sunt operosae ac laboriosae. Neque enim opere temperantiae
libido frenatur, aut opere fortitudinis tolerantur
adversa, aut opere justitiae iniqua puniuntur,
aut opere prudentiae mala devitantur. Una ibi et tota
virtus est amare quod videas, et summa felicitas habere
quod amas. Ibi enim beata vita in fonte suo
bibitur, inde aspergitur aliquid huic humanae vitae, ut
in tentationibus hujus saeculi, temperanter, fortiter,
juste, prudenterque vivatur. Propter illud quippe adipiscendum,
ubi secura quies erit et ineffabilis visio
veritatis, labor suscipitur, et continendi a voluptate,
et sustinendi adversitates, et subveniendi indigentibus,
et resistendi decipientibus. Ibi videtur claritas
Domini, non per visionem significantem, sive corporalem,
sicut visa est in monte Sina <note>(Exod. XIX, 18)</note>,
sive spiritualem, sicut vidit Isaias <note>(Isai. VI, 1)</note>, vel
Joannes in Apocalypsi: sed per speciem, non per
aenigmata, quantum eam capere mens humana potest,
secundum assumentis Dei gratiam, ut os ad os loquatur
ei quem dignum tali Deus colloquio fecerit; non
os corporis, sed mentis,
</p>
          </div3>
        </div2>

<div2>
          <head>CAPUT XXVII.-- <hi>Quo genere visionis Deus a Moyse visus.</hi> </head>

<pb n="0477"/>
<p>Sicut intelligendum arbitror quod de Moyses scriptum
est <note>(Num. XII, 8)</note>.</p>
<div3>
            <head>55.</head>
            <p>
 Concupiverat enim, sicut in Exodo legimus, videre
Deum; non utique sicut viderat in monte, nec sicut
videbat in tabernaculo <note>(Exod. XIX, 18, et XXXIII, 9)</note>, sed in
ea substantia qua Deus est, nulla assumpta corporali
creatura, quae mortalis carnis sensibus praesentetur:
neque in spiritu figuratis similitudinibus corporum;
sed per speciem suam, quantum eam capere creatura
rationalis et intellectualis potest, sevocata ab omni
corporis sensu, et ab omni significativo aenigmate
spiritus. Sic enim scriptum est, <hi>Si ergo inveni gratiam
in conspectu tuo, ostende mihi temetipsum manifeste, ut
videam te;</hi> cum paulo superius legatur locutus Dominus
ad Moysen <hi>facie ad faciem, sicut quis loquitur ad
amicum suum.</hi> Sentiebat ergo quid videbat, et quod
non videbat desiderabat. Nam et paulo post, cum
dixisset ei Deus, <hi>Invenisti enim gratiam in conspectu
meo, et scio te prae omnibus;</hi> respondit ei, <hi>Ostende mihi
claritatem tuam.</hi> Et tunc quidem responsum accepit a
Domino figuratum, de quo nunc longum est disputare,
quando ei dixit: <hi>Non poteris videre faciem meam,
et vivere. Non enim videbit homo faciem meam, et vivet.</hi> 
Deinde subjecit et ait illi: <hi>Ecce locus penes me, et
stabis super petram, statim ut transiet mea majestas,
et ponam te in spelunca petrae, et tegam manu mea super
te donec transeam; et auferam manum, et tunc videbis
posteriora mea: nam facies mea non apparebit tibi <note>(Id. XXXIII, 11-23)</note>
            </hi>.
Nec tamen secuta Scriptura hoc
etiam corporaliter factum esse narravit, satisque
per hoc demonstratum est figurate dictum esse in Ecclesiae
significatione. Ipse est enim locus penes Dominum,
quia Ecclesia est templum ejus et ipsa aedificata
est super petram, et caetera quae ibi dicta sunt, eidem
intelligentiae congruunt. Nisi tamen concupitam et
desideratam Dei claritatem Moyses videre meruisset,
non in libro Numerorum diceret Deus ad Aaron et
Mariam fratres ejus: <hi>Audite verba mea, Si fuerit propheta
inter vos Domino, in visione illi cognoscar</hi>, <hi>et in
somno loquar illi; non ita quomodo famulus meus Moyses
in tota domo mea fidelis est. Os ad os loquar ad illum
in specie, et non per aenigmata, et claritatem Domini vidit <note>(Num. XII, 6-8)</note>
            </hi>.
Neque enim hoc secundum substantiam
corporis, quae carnis sensibus praesentatur,
intelligendum est; nam utique sic loquebatur ad
Moysen <hi>facie ad faciem,</hi> contra in contra, quando
tamen dixit ei, <hi>Ostende mihi temetipsum;</hi> et nunc etiam
ad ipsos quos objurgabat, et quibus Moysi meritum
ita praeferebat, sic loquebatur per creaturam corporalem
praesentatam sensibus carnis. Illo ergo modo, in
illa specie qua Deus est, longe ineffabiliter secretius
et praesentius loquitur locutione ineffabili, ubi eum
nemo videns vivet vita ista, qua mortaliter vivitur
in istis sensibus corporis: sed nisi ab hac vita quisque
<pb n="0478"/>
quodammodo moriatur, sive omnino exiens de corpore,
sive ita aversus et alienatus a carnalibus sensibus,
ut merito nesciat, sicut Apostolus ait, utrum in
corpore an extra corpus sit <note>(II Cor. XII, 3)</note>, cum in
illam rapitur et subvehitur visionem.
</p>
          </div3>
        </div2>

<div2>
          <head>CAPUT XXVIII.-- <hi>Tertium coelum et paradisum de quo Apostolus, posse intelligi tertium genus visionis.</hi> </head>
<div3>
            <head>56.</head>
            <p>
 Quapropter si hoc tertium visionis genus, quod
superius est, non solum omni corporali, quo per corporis
sensus corpora sentiuntur, verum etiam omni
illo spirituali, quo similitudines corporum spiritu et
non mente cernuntur, tertium coelum appellavit Apostolus;
in hoc videtur claritas Dei, cui videndae corda
mundantur, unde dictum est, <hi>Beati mundo corde, quia
ipsi Deum videbunt <note>(Matth. V, 8)</note>
            </hi>: non per aliquam
corporaliter vel spiritualiter figuratam significationem
tanquam per speculum in aenigmate, sed facie ad
faciem <note>(I Cor. XIII, 12)</note>, quod de Moyse dictum est, <hi>os ad os;</hi> 
 per speciem scilicet qua est Deus quidquid
est, quantulumcumque eum mens, quae non est quod
ipse, etiam ab omni terrena labe mundata, et ab omni
corpore et similitudine corporis alienata et abrepta
capere potest: a quo peregrinamur mortali et corruptibili
onere gravati, quamdiu per fidem ambulamus,
non per speciem <note>(II Cor. V, 6, 7)</note>, et cum hic juste
vivimus. Cur autem non credamus, quod tanto Apostolo
doctori Gentium, rapto usque ad istam excellentissimam
visionem, voluerit Deus demonstrare vitam,
in qua post hanc vitam vivendum est in aeternum?
Et cur non dicatur iste paradisus, excepto illo
in quo corporaliter vixit Adam inter ligna nemorosa
atque fructuosa? Quandoquidem et Ecclesia, quae nos
congregat in charitatis sinum, <hi>paradisus</hi> dicta est <hi>cum fructu pomorum 
 <note>(Cant. IV, 13)</note>
            </hi>. Sed hoc figurate
dictum est, tanquam illo paradiso, ubi proprie fuit
Adam, Ecclesia significata sit per formam futuri.
Quanquam diligentius considerantibus fortassis occurrat
illo paradiso corporali, in quo Adam corporaliter
fuit, et istam vitam sanctorum significatam, quae
nunc agitur in Ecclesia, et illam quae post hanc erit
in aeternum: sicut Jerusalem, quae interpretatur Visio
pacis, et tamen quaedam terrena civitas demonstratur,
significat Jerusalem matrem nostram aeternam in
coelis, sive in iis qui spe salvi facti sunt, et quod non
vident sperantes per patientiam exspectant <note>(Rom. VIII,
24, 25)</note>, secundum quos multi filii desertae, magis
quam ejus quae habet virum <note>(Galat. IV, 26, 27)</note>; sive
in ipsis Angelis sanctis per Ecclesiam multiformis sapientiae
Dei <note>(Ephes. III, 10)</note>, cum quibus post hanc
peregrinationem sine labore et sine fine vivendum
est.
</p>
          </div3>
        </div2>

<div2>
          <head>CAPUT XXIX.-- <hi>An ut plures coeli, ita in spirituali et intellectuali visione plures gradus.</hi> </head>
<div3>
            <head>57.</head>
            <p>
 Si autem sic accipimus tertium coelum quo
Apostolus raptus est, ut quartum etiam, et aliquot
ultra superius coelos esse credamus, infra quos est
hoc tertium coelum, sicut eos alii septem, alii octo,
alii novem vel etiam decem perhibent, et in ipso uno
quod dicitur firmamentum, multos gradatim esse
<pb n="0479"/>
confirmant; ac per hoc corporeos esse vel ratiocinantur
vel opinantur, de quorum ratione sive opinione
nunc disserere longum est: potest etiam fieri, ut
etiam in spiritualibus vel intellectualibus multos quosdam
gradus quisquam esse contendat, aut si possit
ostendat, eosque distinctos juxta aliquem provectum
magis minusve illustrium revelationum. Sed utcumque
se ista habeant, et accipiantur ut libet, ab alio
sic, ab alio autem sic; ego visorum vel visionum
praeter ista tria genera, aut corpore, aut spiritu, aut
mente, usque adhuc vel nosse vel docere non possum.
Sed quot et quantae singulorum generum sint differentiae,
ut in unoquoque aliud alio gradatim superferatur,
ignorare me fateor.
</p>
          </div3>
        </div2>

<div2>
          <head>CAPUT XXX.-- <hi>In spirituali genere visionis alia visa quasi divina, alia humana.</hi> </head>
<div3>
            <head>58.</head>
            <p>
 Sicut autem in ista luce corporea est coelum,
quod super terras suspicimus, unde luminaria clarent
et sidera, quae corpora longe sunt meliora terrestribus:
sic in illo genere spirituali, in quo videntur corporum
similitudines luce quadam incorporali ac sua,
sunt quaedam excellentia et merito divina, quae demonstrant
Angeli miris modis; utrum visa sua facili
quadam et praepotenti junctione vel commixtione
etiam nostra esse facientes, an scientes nescio quomodo
nostram in spiritu nostro informare visionem,
difficilis perceptu, et difficilior dictu res est. Sunt
autem alia visa usitata et humana, quae sive ex ipso
spiritu nostro multipliciter existunt, sive ex corpore
spiritui quodammodo suggeruntur, sicut fuerimus affecti
vel carne vel animo. Non solum enim vigilantes homines
curas suas cogitando versant in similitudinibus corporum,
verum etiam dormientes hoc saepe somniant,
quo indigent: nam et negotia sua gerunt ex animi
cupiditate, et epulis poculisque inhiantes insistunt, si
forte esurientes sitientesque dormierunt. Quae omnia
puto comparata illis angelicis demonstrationibus sic
habenda, ac si in ista natura corporum terrena coelestibus
comparentur.
</p>
          </div3>
        </div2>

<div2>
          <head>CAPUT XXXI.-- <hi>In intellectuali visione alia sunt quae in anima videntur, aliud lumen quo ipsa illustratur. Lumen animae Deus.</hi> </head>
<div3>
            <head>59.</head>
            <p>
 Sic etiam in illo genere intellectualium visorum
alia sunt, quae in ipsa anima videntur, velut virtutes
quibus vitia sunt contraria; sive permansurae, ut
pietas; sive utiles huic vitae, et postea non futurae,
sicut fides qua credimus ea quae nondum videmus, et
spes qua futura cum patientia exspectamus, et ipsa
patientia qua omnia toleramus adversa, donec quo
volumus veniamus. Istae quippe et hujusmodi virtutes,
quae nunc propter transigendam istam peregrinationem
valde necessariae sunt; non erunt in illa vita, propter
quam adipiscendam sunt necessariae: et tamen etiam
ipsae intellectualiter videntur; neque enim aut corpora
sunt, aut species habent similes corporum. Aliud
autem est ipsum lumen, quo illustratur anima, ut
omnia vel in se vel in illo veraciter intellecta conspiciat:
nam illud jam ipse Deus est, haec autem
<pb n="0480"/>
creatura, quamvis rationalis et intellectualis ad ejus
imaginem facta, quae cum conatur lumen illud intueri,
palpitat infirmitate, et minus valet. Inde est tamen
quidquid intelligit sicut valet. Cum ergo illuc rapitur,
et a carnalibus subtracta sensibus, illi visioni expressius
praesentatur non spatiis localibus, sed modo
quodam suo, etiam supra se videt illud, quo adjuta
videt quidquid etiam in se intelligendo videt.
</p>
          </div3>
        </div2>

<div2>
          <head>CAPUT XXXII.-- <hi>Anima corpore exuta quo feratur.</hi> </head>
<div3>
            <head>60.</head>
            <p>
 Si autem quaeritur, cum anima de corpore
exierit, utrum ad aliqua loca corporalia feratur, an
ad incorporalia corporalibus similia, an vero nec ad
ipsa, sed ad illud quod et corporibus et similitudinibus
corporum est excellentius; cito quidem responderim,
ad corporalia loca eam vel non ferri nisi cum
aliquo corpore, vel non localiter ferri. Jam utrum
habeat aliquod corpus, cum de hoc corpore exierit,
ostendat qui potest; ego autem non puto: spiritualem
enim arbitror esse, non corporalem. Ad spiritualia
vero pro meritis fertur, aut ad loca poenalia similia
corporibus: qualia saepe demonstrata sunt iis qui rapti
sunt a corporis sensibus, et mortuis similes jacuerunt,
et infernales poenas viderunt, cum et ipsi in
seipsis gererent quamdam similitudinem corporis sui,
per quam possent ad illa ferri, et talia similitudinibus
sensuum experiri. Neque enim video cur habeat
anima similitudinem corporis sui, cum, jacente
sine sensu ipso corpore, nondum tamen penitus
mortuo, videt talia, qualia multi ex illa subductione
vivis redditi narraverunt; et non habeat, cum perfecta
morte penitus de corpore exierit. Aut ergo ad
illa fertur poenalia, aut ad illa itidem similia corporalibus,
nec tamen poenarum, sed quietis atque gaudiorum.</p>
          </div3>
<div3>
            <head>61.</head>
            <p>
 Neque enim recte dici potest, vel illas falsas
esse poenas, vel illam falsam requiem atque laetitiam:
tunc enim haec falsa sunt, quando per opinationis errorem
alia pro aliis putantur. Nam Petrus non solum
cum discum illum videbat, et in eo non similitudines
corporum, sed corpora putabat <note>(Act. X, 11, 12)</note>, in hoc
utique fallebatur; verum etiam cum alio tempore ab
angelo solutus e vinculis ibat in corpore ambulans,
et praesentatus corporalibus formis, et putabat se visum
videre <note>(Id. XII, 7-9)</note>, nihilominus fallebatur. Nam
et illae in disco erant spirituales formae corporalibus
similes; et ista corporalis expressio soluti de
vinculis, propter miraculum spirituali similis erat.
Fallebatur autem anima in utrisque, nonnisi cum
alia pro aliis approbaret. Quamvis ergo non sint corporalia,
sed similia corporalibus, quibus animae corporibus
exutae afficiuntur, seu bene seu male, cum et
ipsae corporibus suis similes sibimet appareant; sunt
tamen et vera laetitia et vera molestia facta de substantia
spirituali. Nam et in somnis magni interest
utrum in laetis an in tristibus simus. Unde quidam in
rebus quas concupiverant constituti, se evigilasse doluerunt;
<pb n="0481"/>
et rursus gravibus terroribus atque cruciatibus
exagitati atque vexati, cum expergefacti essent,
dormire timuerunt, ne in eadem mala revocarentur.
Et utique dubitandum non est quod expressiora sint
illa quae inferna dicuntur, atque ob hoc vehementius
sentiantur. Nam et qui subtracti sunt sensibus corporis,
minus quidem quam si omni modo morerentur,
sed tamen amplius quam si dormirent, expressiora se
vidisse narraverunt, quam si somnia narravissent.
Est ergo prorsus inferorum substantia, sed eam spiritualem
arbitror esse, non corporalem.
</p>
          </div3>
        </div2>

<div2>
          <head>CAPUT XXXIII.-- <hi>De inferis quaestio. Animam esse incorpoream. Sinus Abrahae.</hi> </head>
<div3>
            <head>62.</head>
            <p>
 Nec audiendi sunt, qui affirmant inferos in hac vita
explicari, nec esse post mortem. Viderint enim
quemadmodum poetica figmenta interpretentur; nos
ab auctoritate divinarum Scripturarum, quibus solis de
hac re fides habenda est, recedere non debemus.
Quanquam possimus ostendere, illorum quoque sapientes
de inferorum substantia minime dubitasse,
quae post hanc vitam excipit animas mortuorum. Unde
autem sub terris esse dicantur inferi, si corporalia
loca non sunt, aut unde inferi appellentur, si sub terris
non sunt, merito quaeritur. Animam vero non
esse corpoream non me putare, sed plane scire, audeo
profiteri: tamen habere posse similitudinem corporis
et corporalium omnino membrorum quisquis
negat, potest negare animam esse, quae in somnis videt
vel se ambulare, vel sedere, vel hac atque illac
gressu aut etiam volatu ferri ac referri, quod sine
quadam similitudine corporis non fit. Proinde si
hanc similitudinem etiam apud inferos gerit, non corporalem,
sed corpori similem; ita etiam in locis videtur
esse non corporalibus, sed corporalium similibus,
sive in requie, sive in doloribus.</p>
          </div3>
<div3>
            <head>63.</head>
            <p>
 Quanquam et illud me nondum invenisse confiteor,
inferos appellatos, ubi justorum animae requiescunt.
Et Christi quidem animam venisse usque
ad ea loca in quibus peccatores cruciantur, ut eos
solveret a tormentis quos esse solvendos occulta nobis
sua justitia judicabat, non immerito creditur.
Quomodo enim aliter accipiendum sit quod dictum
est, <hi>Quem Deus suscitavit ex mortuis, solutis doloribus
inferorum, quia non poterat teneri ab eis <note>(Act.
II, 24)</note>
            </hi>, non video nisi ut quorumdam dolores
apud inferos eum solvisse accipiamus, ea potestate
qua Dominus est, cui omne genu flectitur,
coelestium, terrestrium, et infernorum <note>(Philipp.
II, 10)</note>, per quam potestatem etiam illis doloribus,
quos solvit, non potuit attineri. Neque enim Abraham,
vel ille pauper in sinu ejus, hoc est in secreto quietis
ejus, in doloribus erat, inter quorum requiem et illa
inferni tormenta legimus magnum chaos firmatum:
sed nec apud inferos esse dicti sunt. <hi>Contigit</hi> enim, inquit, <hi>mori inopem illum, et auferri ab Angelis in sinum
Abrahae: mortuus est autem et dives, et sepultus est; et
<pb n="0482"/>
cum apud inferos in tormentis esset 
 <note>(Luc. XVI, 22-26)</note>
            </hi>,
et caetera. Videmus itaque inferorum mentionem non
esse factam in requie pauperis, sed in supplicio
divitis.</p>
          </div3>
<div3>
            <head>64.</head>
            <p>
 Illud etiam quod Jacob dicit ad filios suos, <hi>Deducetis senectam meam cum tristitia ad inferos 
 <note>(Gen.
XLIV, 29)</note>
            </hi>, videtur hoc magis timuisse, ne nimia tristitia
sic perturbaretur, ut non ad requiem beatorum
iret, sed ad inferos peccatorum. Neque enim parvum
animae malum est tristitia, cum et Apostolus cuidam
tam sollicite timuerit, ne majore tristitia absorberetur <note>(II Cor. II, 7)</note>.
Proinde, ut dixi, nondum inveni,
et adhuc quaero, nec mihi occurrit inferos alicubi in
bono posuisse Scripturam duntaxat canonicam: non
autem in bono accipiendum sinum Abrahae, et illam
requiem quo ab Angelis pius pauper ablatus est,
nescio utrum quisquam possit audire; et ideo quomodo
eam apud inferos credamus esse, non video.
</p>
          </div3>
        </div2>

<div2>
          <head>CAPUT XXXIV.-- <hi>De Paradiso et tertio coelo quo raptus est Paulus.</hi> </head>
<div3>
            <head>65.</head>
            <p>
 Verum hoc dum quaerimus, et aut invenimus,
aut non invenimus, urget nos longitudo libri hujus
eum aliquando concludere. Quapropter quoniam de
paradiso sermonem instituimus, propter illud quod
Apostolus ait, scire se raptum hominem usque in tertium
coelum, nescire autem sive in corpore sive extra
corpus, et quia raptus est in paradisum, et audivit
ineffabilia verba, quae non licet homini loqui; non temere
affirmamus, utrum in tertio coelo sit paradisus,
an etiam in tertium coelum, et inde rursus in paradisum
raptus sit. Si enim proprie quidem nemorosus
locus, translato autem verbo, omnis etiam spiritualis
quasi regio, ubi animae bene est, merito paradisus dici
potest; non solum tertium coelum, quidquid illud est,
quod profecto magnum sublimiterque praeclarum est,
verum etiam in ipso homine laetitia quaedam bonae
conscientiae paradisus est. Unde et Ecclesia in sanctis
temperanter et juste et pie viventibus paradisus recte
dicitur <note>(Eccli. XL, 28)</note>, pollens affluentia gratiarum,
castisque deliciis: quandoquidem et in tribulationibus
gloriatur de ipsa patientia plurimum gaudens, quia secundum
multitudinem dolorum in corde consolationes
Dei jucundant animam ejus <note>(Psal. XCIII, 19)</note>. Quanto
magis ergo post hanc vitam etiam sinus ille Abrahae
paradisus dici potest, ubi jam nulla tentatio, ubi tanta
requies post omnes dolores vitae hujus? Neque enim
et lux ibi non est propria quaedam et sui generis, et
profecto magna, quam dives ille de tormentis et tenebris
inferorum, tam utique de longinquo, cum magnum
chasma esset in medio, sic tamen vidit, ut ibi
illum quondam contemptum pauperem agnosceret.</p>
          </div3>
<div3>
            <head>66.</head>
            <p>
 Quae si ita sunt, ideo sub terris dicuntur inferi
vel creduntur, quia congruenter in spiritu per illas
corporalium rerum similitudines sic demonstrantur,
ut quoniam defunctorum animae inferis dignae, carnis
amore peccaverunt, hoc eis per illas corporalium similitudines
exhibeatur, quod ipsi carni mortuae solet,
<pb n="0483"/>
ut sub terram recondatur. Denique inferi eo quod infra
sint, latine appellantur: sicut autem secundum
corpus si ponderis sui ordinem teneant, inferiora sunt
omnia graviora; ita secundum spiritum inferiora sunt
omnia tristiora: unde et in graeca lingua origo nominis
quo appellantur inferi, ex eo quod nihil suave habeant,
resonare perhibetur. Nec ipsam tamen rerum
partem noster Salvator mortuus pro nobis visitare
contempsit, ut inde solveret quos esse solvendos secundum
divinam secretamque justitiam ignorare non
potuit. Quapropter animae illius latronis cui dixit, <hi>Hodie mecum eris in paradiso 
 <note>(Luc. XXIII, 43)</note>
            </hi>, non
utique inferos praestitit, ubi poenae sunt peccatorum:
sed aut illam requiem sinus Abrahae; non enim alicubi
non est Christus, cum ipse sit Sapientia Dei attingens
ubique propter suam munditiam <note>(Sap. VII, 24)</note>; aut
illum paradisum, sive in tertio coelo, sive ubicumque
alibi est, quo post tertium coelum est raptus Apostolus:
si tamen non aliquid unum est diversis nominibus
appellatum, ubi sunt animae beatorum.</p>
          </div3>
<div3>
            <head>67.</head>
            <p>
 Si ergo coelum primum recte accipimus hoc
omne corporeum generali nomine quidquid est super
aquas et terram; secundum autem, in similitudine
corporali quod spiritu cernitur, sicut illud unde animalibus
plenus in ecstasi Petro discus ille submissus
est <note>(Act. X, 10-12)</note>; tertium vero, quod mente conspicitur
ita secreta et remota et omnino abrepta a
sensibus carnis atque mundata, ut ea quae in illo coelo
sunt, et ipsam Dei substantiam, Verbumque Deum
per quod facta sunt omnia, in charitate Spiritus sancti
ineffabiliter valeat videre et audire: non incongruenter
arbitramur, et illuc esse Apostolum raptum <note>(II Cor.
XII, 2-4)</note>, et ibi fortassis esse paradisum omnibus meliorem,
et si dici oportet, paradisum paradisorum. Si
enim animae bonae laetitia in rebus bonis est in omni
creatura, quid ea laetitia praestantius quae in Verbo Dei
est per quod facta sunt omnia?
</p>
          </div3>
        </div2>

<div2>
          <head>CAPUT XXXV.-- <hi>Resurrectio corporum ad perfectam beatitudinem animae cur sit necessaria.</hi> </head>
<div3>
            <head>68.</head>
            <p>
 Sed si quem movet, quid opus sit spiritibus defunctorum
corpora sua in resurrectione recipere, si
potest eis etiam sine corporibus summa illa beatitudo
praeberi; difficilior quidem quaestio est, quam ut perfecte
possit hoc sermone finiri: sed tamen minime
dubitandum est, et raptam hominis a carnis sensibus
mentem, et post mortem ipsa carne deposita, transcensis
etiam similitudinibus corporalium, non sic videre
posse incommutabilem substantiam, ut sancti
Angeli vident; sive alia latentiore causa, sive ideo
quia inest ei naturalis quidam appetitus corpus administrandi;
quo appetitu retardatur quodammodo ne
tota intentione pergat in illud summum coelum, quamdiu
non subest corpus, cujus administratione appetitus
ille conquiescat. Porro autem si tale sit corpus,
cujus sit difficilis et gravis administratio, sicut haec
caro quae corrumpitur, et aggravat animam <note>(Sap. IX,
15)</note>, de propagine transgressionis existens, multo
magis avertitur mens ab illa visione summi coeli: unde
necessario abripienda erat ab ejusdem carnis sensibus,
<pb n="0484"/>
ut ei, quomodo capere posset, illud ostenderetur.
Proinde cum hoc corpus jam non animale, sed per
futuram commutationem spirituale receperit Angelis
coaequata, perfectum habebit naturae suae modum,
obediens et imperans, vivificata et vivificans, tam
ineffabili facilitate, ut sit ei gloriae quod sarcinae fuit.
</p>
          </div3>
        </div2>

<div2>
          <head>CAPUT XXXVI.-- <hi>Tria visionum genera quomodo erunt in beatis.</hi> </head>
<div3>
            <head>69.</head>
            <p>
 Nimirum enim erunt et tunc ista tria genera
visionum, sed nulla falsitate aliud pro alio approbabitur,
nec in corporalibus, nec in spiritualibus visis;
multo minus in intellectualibus, quibus ita
praesentatis et perspicuis perfruetur ut longe minore
evidentia nunc nobis adjaceant istae species corporales,
quas sensu carnis attingimus, et eis multi
ita sunt dediti, ut solas esse arbitrentur, et quidquid
tale non est, putent omnino non esse. Sapientes autem
ita sunt in his corporalibus visis, ut quamvis ea praesentiora
videantur, certiores sint tamen in illis quae
praeter corporis speciem praeterque corporis similitudinem
intelligendo utcumque perspiciunt; quamvis ea
non valeant ita mente conspicere, ut haec sensu corporis
intuentur. Sancti vero Angeli et his corporalibus
judicandis atque administrandis praesunt, nec eis tanquam
praesentioribus familiarius inclinantur; et eorum
significativas similitudines in spiritu ita discernunt,
et tanta potentia quodammodo tractant, ut eas possint
etiam hominum spiritibus revelando miscere; et
illam incommutabilem substantiam Creatoris ita conspiciunt,
ut visione atque amore et eam praeponant omnibus,
et secundum eam judicent de omnibus, et in eam
dirigantur ut agantur, et ex ea dirigant quidquid agunt.
Denique quamvis abrepto Apostolo a carnis sensibus
in tertium coelum et paradisum, hoc ipsum certe defuit
ad plenam perfectamque cognitionem rerum, quae Angelis
inest, quod sive in corpore sive extra corpus
esset, nesciebat. Hoc utique non deerit, cum receptis
corporibus in resurrectione mortuorum corruptibile
hoc induetur incorruptione, et mortale hoc induetur
immortalitate <note>(I Cor. XV, 53)</note>. Omnia enim evidentia
erunt sine ulla falsitate, sine ulla ignorantia, suis ordinibus
distributa et corporalia et spiritualia et intellectualia,
in natura integra et beatitate perfecta.
</p>
          </div3>
        </div2>

<div2>
          <head>CAPUT XXXVII.-- <hi>Sententia quorumdam de tertio coelo.</hi> </head>
<div3>
            <head>70.</head>
            <p>
 Scio quidem nonnullos eorum qui Scripturas
sanctas ante nos in fide catholica tractasse laudantur,
etiam sic exposuisse quod ait Apostolus, tertium coelum,
ut corporalis et animalis et spiritualis hominis
hic differentias accipi vellent, atque ad illud incorporearum
rerum genus excellenti evidentia contemplandum
esse Apostolum raptum: quod genus etiam in
hac vita spirituales homines prae caeteris rebus diligunt,
eoque perfrui concupiscunt. Ego autem cur maluerim
spirituale et intellectuale dicere, quod illi fortasse
animale et spirituale dixerunt, ut earumdem rerum
alia tantummodo nomina ponerem, jam in primis hujus
libri partibus me disseruisse suffecerit. Quae si rite
<pb n="0485"/>
pro modulo nostro disputavimus, aut spiritualis lector
haec approbabit, aut etiam ut sit spiritualis, adjuvante
Spiritu sancto, aliquid ex ista lectione proficiet. Sed
<pb n="0486"/>
jam universum hoc opus, quod duodecim voluminibus
continetur, isto tandem fine concludimus.

</p>
          </div3>
        </div2>
      </div1>
</body>
  </text>
</TEI>