<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>In Joannis evangelium tractatus CXXIV</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 35</title>
           <idno>AugHip.InJoEvT</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>TRACTATUS I. <hi>In illud Joannis,</hi> In principio erat Verbum, et Verbum erat apud Deum, et Deus erat Verbum, <hi>etc., usque ad id,</hi> Et tenebrae eam non comprehenderunt. <hi>Cap.</hi> I, V\. 1-5.</head>
<div3>
          <head>1.</head>
          <p>
 Intuens quod modo audivimus ex lectione
apostolica, quod animalis homo non percipit ea quae
sunt Spiritus Dei <note>(I Cor. II, 14)</note>, et cogitans, in hac
praesenti turba Charitatis vestrae necesse esse ut multi
sint animales, qui adhuc secundum carnem sapiant,
nondumque se possint ad spiritualem intellectum erigere,
haesito vehementer, quomodo, ut Dominus
dederit, possim dicere, vel pro modulo meo explicare
quod lectum est ex Evangelio, <hi>In principio erat Verbum,
et Verbum erat apud Deum, et Deus erat Verbum:</hi> 
hoc enim animalis homo non percipit. Quid ergo, fratres?
silebimus hinc? Quare ergo legitur, si silebitur?
aut quare auditur, si non exponitur? sed et quid
exponitur, si non intelligitur? Itaque quoniam rursum
esse non dubito in numero vestro quosdam, a quibus
possit non solum expositum capi, sed et antequam
exponatur, intelligi; non fraudabo eos qui possunt
capere, dum timeo superfluus esse auribus eorum qui
non possunt capere. Postremo aderit misericordia Dei,
fortasse ut omnibus satis fiat, et capiat quisque quod
potest: quia et qui loquitur, dicit quod potest. Nam
dicere ut est, quis potest? Audeo dicere, fratres mei,
forsitan nec ipse Joannes dixit ut est, sed et ipse ut
potuit; quia de Deo homo dixit: et quidem inspiratus
a Deo, sed tamen homo. Quia inspiratus, dixit aliquid;
si non inspiratus esset, dixisset nihil: quia vero homo
<pb n="1380"/>
inspiratus, non totum quod est dixit; sed quod potuit
homo, dixit.</p>
        </div3>
<div3>
          <head>2.</head>
          <p>
 Erat enim iste Joannes, fratres charissimi, de
illis montibus, de quibus scriptum est: <hi>Suscipiant
montes pacem populo tuo, et colles justitiam <note>(Psal. LXXI,
3)</note>
          </hi>. Montes, excelsae animae sunt: colles, parvulae
animae sunt. Sed ideo montes excipiunt pacem, ut
colles possint excipere justitiam. Quae est justitia,
quam colles excipiunt? Fides, quia justus ex fide
vivit <note>(Habac. II, 4; Rom. I, 17)</note>. Non autem exciperent
minores animae fidem, nisi majores animae,
quae montes dictae sunt, ab ipsa Sapientia illustrarentur,
ut possint parvulis trajicere quod possint parvuli
capere, et vivere ex fide colles, quia montes pacem
suscipiunt. Ab ipsis montibus dictum est Ecclesiae,
Pax vobiscum: et ipsi montes pacem annuntiando
Ecclesiae, non diviserunt se adversus eum a quo susceperunt
pacem <note>(Joan. XX, 19)</note>, ut veraciter, non
ficte nuntiarent pacem.</p>
        </div3>
<div3>
          <head>3.</head>
          <p>
 Sunt enim alii montes naufragosi, quo quisque
navim cum impulerit, solvitur. Facile est enim cum
videtur terra a periclitantibus, quasi conari ad terram:
sed aliquando videtur terra in monte, et saxa latent
sub monte; et cum quisque conatur ad montem, incidit
in saxa; et non ibi invenit portum, sed planctum.
Sic fuerunt quidam montes, et magni apparuerunt
inter homines; et fecerunt haereses et schismata, et
diviserunt Ecclesiam Dei: sed isti qui diviserunt
Ecclesiam Dei, non erant illi montes de quibus dictum
est, <hi>Suscipiant montes pacem populo tuo.</hi> Quomodo
enim pacem susceperunt, qui unitatem diviserunt?
<pb n="1381"/>
</p>
        </div3>
<div3>
          <head>4. </head>
          <p>
Qui autem susceperunt pacem nuntiandam populo,
contemplati sunt ipsam Sapientiam, quantum
humanis cordibus potuit contingi quod nec oculus vidit,
nec auris audivit, nec in cor hominis ascendit <note>(I Cor. II, 9)</note>.
Si in cor hominis non ascendit, quomodo
ascendit in cor Joannis? An non erat homo Joannes?
An forte nec in cor Joannis ascendit, sed cor Joannis
in illam ascendit? Quod enim ascendit in cor hominis,
de imo est ad hominem: quo autem ascendit cor hominis,
sursum est ab homine. Etiam sic, fratres, dici
potest quia si ascendit in cor Joannis, si aliquo modo
potest dici, in tantum ascendit in cor Joannis, in quantum
ipse Joannes non erat homo. Quid est, Non erat
homo? In quantum coeperat esse angelus: quia omnes
sancti, angeli; quia annuntiatores Dei. Ideo carnalibus
et animalibus non valentibus percipere quae sunt
Dei, quid ait Apostolus? <hi>Cum enim dicitis, Ego sum
Pauli, ego Apollo, nonne homines estis <note>(I Cor. III, 4)</note>
          </hi>? Quid
eos volebat facere, quibus exprobrabat quia homines
erant? Vultis nosse quid eos facere volebat? audite
in Psalmis: <hi>Ego dixi, Dii estis, et filii Excelsi omnes <note>(Psal. LXXXI, 6)</note>
          </hi>.
Ad hoc ergo vocat nos Deus, ne simus
homines. Sed tunc in melius non erimus homines,
si prius nos homines esse agnoscamus, id est, ut ad
illam celsitudinem ab humilitate surgamus: ne cum
putamus nos aliquid esse, cum nihil simus, non solum
non accipiamus quod non sumus, sed et amittamus
quod sumus.</p>
        </div3>
<div3>
          <head>5.</head>
          <p>
 Ergo, fratres, de his montibus et Joannes erat,
qui dixit, <hi>In principio erat Verbum, et Verbum erat
apud Deum, et Deus erat Verbum.</hi> Susceperat pacem
mons iste, contemplabatur divinitatem Verbi. Qualis
iste mons erat? quam excelsus? Transcenderat
omnia cacumina terrarum, transcenderat omnes
campos aeris, transcenderat omnes altitudines siderum,
transcenderat omnes choros et legiones Angelorum.
Nisi enim transcenderet ista omnia quae
creata sunt, non perveniret ad eum per quem facta
sunt omnia. Non potestis cogitare quid transcenderit,
nisi videatis quo pervenerit. Quaeris de coelo et terra?
facta sunt. Quaeris de his quae sunt in coelo et terra?
Utique multo magis et ipsa facta sunt. Quaeris de spiritualibus
creaturis, de Angelis, Archangelis, Sedibus,
Dominationibus, Virtutibus, Principatibus? et ipsa
facta sunt. Nam cum enumeraret haec omnia Psalmus,
conclusit sic: <hi>Ipse dixit, et facta sunt; ipse mandavit, et
creata sunt <note>(Psal. CXLVIII, 5)</note>
          </hi>. Si <hi>dixit, et facta sunt,</hi> per
Verbum facta sunt: si autem per Verbum facta sunt,
non potuit Joannis cor pervenire ad id quod ait, <hi>In
principio erat Verbum, et Verbum erat apud Deum, et
Deus erat Verbum;</hi> nisi transcendisset omnia quae sunt
facta per Verbum. Qualis ergo iste mons, quam sanctus,
quam altus inter illos montes qui susceperunt
pacem populo Dei, ut colles possent suscipere justitiam?</p>
        </div3>
<div3>
          <head>6.</head>
          <p>
 Videte ergo, fratres, ne forte de ipsis montibus
est Joannes, de quibus paulo ante cantavimus, <hi>Levavi
oculos meos in montes, unde veniet auxilium mihi.</hi> Ergo,
fratres mei, si vultis intelligere, levate oculos vestros
<pb n="1382"/>
in montem istum; id est, erigite vos ad Evangelistam,
erigite vos ad ejus sensum. Sed quia montes isti pacem
suscipiunt, non potest autem esse in pace, qui
spem ponit in homine; nolite sic erigere oculos in
montem, ut putetis in homine spem vestram esse collocandam;
et sic dicite, <hi>Levavi oculos meos in montes,
unde veniet auxilium mihi,</hi> ut statim subjungatis, <hi>Auxilium
meum a Domino, qui fecit coelum et terram <note>(Psal.
CXX, 1, 2)</note>
          </hi>. Ergo levemus oculos in montes, unde veniet
auxilium nobis: et tamen non ipsi montes sunt, in
quibus spes nostra ponenda est; accipiunt enim montes
quod nobis ministrent: ergo unde et montes accipiunt,
ibi spes nostra ponenda est. Oculos nostros cum levamus
ad Scripturas, quia per homines ministratae sunt
Scripturae, levamus oculos nostros ad montes, unde
auxilium veniet nobis: sed tamen quia ipsi homines
erant qui scripserunt Scripturas, non de se lucebant;
sed ille erat lumen verum <note>(Joan. I, 9)</note>, qui illuminat
omnem hominem venientem in hunc mundum. Mons
erat et ille Joannes Baptista, qui dixit, <hi>Non sum ego
Christus <note>(Ibid., 20)</note>
          </hi>: ne quisquam spem in montem
ponens, caderet ab illo qui montes illustrat, et ipse
confessus ait, <hi>Quoniam de plenitudine ejus omnes accepimus <note>(Ibid. I, 16)</note>
          </hi>.
Ita debes dicere, <hi>Levavi oculos
meos in montes, unde veniet auxilium mihi,</hi> ne auxilium
quod tibi venit, montibus imputes; sed sequaris, et
dicas, <hi>Auxilium meum a Domino, qui fecit coelum et
terram.</hi> </p>
        </div3>
<div3>
          <head>7.</head>
          <p>
 Ergo, fratres, ad hoc ista monuerim, ut quando
erexistis cor ad Scripturas, cum sonaret Evangelium, <hi>In principio erat Verbum, et Verbum erat apud Deum,
et Deus erat Verbum,</hi> 
 et caetera quae lecta sunt, intelligatis
vos levasse oculos ad montes. Nisi enim montes
ista dicerent, unde omnino cogitaretis, non inveniretis.
Ergo ex montibus venit vobis auxilium, ut haec
vel audiretis: sed nondum potestis intelligere quod
audistis. Invocate auxilium a Domino, qui fecit
coelum et terram: quia montes sic potuerunt loqui,
ut non possint ipsi illuminare; quia et ipsi illuminati
sunt audiendo. Inde qui haec dixit, accepit Joannes
ille, fratres, qui discumbebat super pectus Domini <note>(Joan. XIII, 25)</note>,
et de pectore Domini bibebat quod
propinaret nobis. Sed propinavit verba; intellectum
autem inde debes capere, unde et ipse biberat qui
tibi propinavit: ut leves oculos ad montes, unde auxilium
veniet tibi, ut inde tanquam calicem, id est,
verbum propinatum acciperes; et tamen quia auxilium
tuum a Domino, qui fecit coelum et terram, inde
impleres pectus, unde implevit ille: unde dixisti, <hi>Auxilium meum a Domino, qui fecit coelum et terram:</hi> 
qui potest ergo, impleat. Fratres, hoc dixi: levet
quisque cor suum quomodo illud videt idoneum, et
capiat quod dicitur. Sed forte hoc dicetis, quia ego
vobis sum praesentior quam Deus. Absit. Multo est
ille praesentior: nam ego oculis vestris appareo, ille
conscientiis vestris praesidet. Ad me aures, ad illum
cor, ut utrumque impleatis. Ecce oculos vestros et
<pb n="1383"/>
sensus istos corporis levatis ad nos; nec ad nos, non
enim nos de illis montibus, sed ad ipsum Evangelium,
ad ipsum Evangelistam: cor autem implendum
ad Dominum. Et unusquisque sic levet, ut videat
quid levet, et quo levet. Quid dixi, Quid levet, et quo
levet? Quale cor levet, videat; quia ad Dominum levat:
ne sarcina voluptatis carnalis praegravatum, ante
cadat, quam fuerit sublevatum. Sed videt se quisque
gestare onus carnis? det operam per continentiam,
ut purget quod levet ad Deum. Beati enim mundi
corde, quoniam ipsi Deum videbunt <note>(Matth. V, 8)</note>.</p>
        </div3>
<div3>
          <head>8.</head>
          <p>
 Nam ecce quid prodest, quia sonuerunt verba, <hi>In principio erat Verbum, et Verbum erat apud Deum,
et Deus erat Verbum?</hi> 
 Et nos diximus verba, cum loqueremur.
Numquid tale Verbum erat apud Deum?
Nonne ea quae diximus, sonuerunt atque transierunt?
Ergo et Dei Verbum sonuit et peractum est? Quomodo
omnia per ipsum facta sunt, et sine ipso factum est
nihil? quomodo per illud regitur, quod per illud
creatum est, si sonuit et transiit? Quale ergo Verbum
quod et dicitur, et non transit? Intendat Charitas
vestra: magna res est. Quotidie dicendo verba viluerunt
nobis, quia sonando verba et transeundo viluerunt,
et nihil aliud videntur quam verba. Est verbum
et in ipso homine, quod manet intus: nam sonus
procedit ex ore. Est verbum quod vere spiritualiter
dicitur, illud quod intelligis de sono, non ipse sonus.
Ecce verbum dico, cum dico, Deus. Quam breve est
quod dixi, quatuor litteras, et duas syllabas! Numquidnam
hoc totum est Deus, quatuor litterae, et duae
syllabae? An quantum hoc vile est, tantum charum
est quod in eis intelligitur? Quid factum est in corde
tuo, cum audisses, Deus? Quid factum est in corde
meo, cum dicerem, Deus? Magna et summa quaedam
substantia cogitata est, quae transcendat omnem mutabilem
creaturam, carnalem et animalem. Et si
dicam tibi, Deus commutabilis est, an incommutabilis?
respondebis statim, Absit ut ego vel credam
vel sentiam commutabilem Deum: incommutabilis
est Deus. Anima tua quamvis parva, quamvis forte
adhuc carnalis, non mihi potuit respondere nisi incommutabilem
Deum; omnis autem creatura mutabilis:
quomodo ergo potuisti scintillare in illud quod
est super omnem creaturam, ut certus mihi responderes
incommutabilem Deum? Quid est ergo illud
in corde tuo, quando cogitas quamdam substantiam
vivam, perpetuam, omnipotentem, infinitam, ubique
praesentem, ubique totam, nusquam inclusam?
Quando ista cogitas, hoc est verbum de Deo in corde
tuo. Numquid autem hoc est sonus ille qui quatuor
litteris constat, et duabus syllabis? Ergo quaecumque
dicuntur et transeunt, soni sunt, litterae sunt, syllabae
sunt. Hoc verbum transit, quod sonat: quod autem significavit
sonus, et in cogitante est qui dixit, et in intelligente
est qui audivit, manet hoc transeuntibus sonis.</p>
        </div3>
<div3>
          <head>9.</head>
          <p>
 Refer animum ad illud verbum. Si tu potes
habere verbum in corde tuo, tanquam consilium natum
in mente tua, ut mens tua pariat consilium, et
<pb n="1384"/>
insit consilium quasi proles mentis tuae, quasi filius
cordis tui. Prius enim cor generat consilium, ut aliquam
fabricam construas, aliquid amplum in terra
moliaris; jam natum est consilium, et opus nondum
completum est: vides tu, quid facturus es; sed alius
non miratur, nisi cum feceris et construxeris molem,
et fabricam illam ad exsculptionem perfectionemque
perduxeris: attendunt homines mirabilem fabricam,
et mirantur consilium fabricantis; stupent quod vident,
et amant quod non vident: quis est qui potest
videre consilium? Si ergo ex magna aliqua fabrica
laudatur humanum consilium, vis videre quale consilium
Dei est Dominus Jesus Christus, id est, Verbum
Dei? Attende fabricam istam mundi; vide quae sint
facta per Verbum, et tunc cognosces quale sit Verbum.
Attende haec duo mundi corpora, coelum et terram:
quis explicat verbis ornatum coeli? quis explicat
verbis fecunditatem terrae? quis digne collaudat temporum
vices? quis digne collaudat seminum vim?
Videtis quae taceam, ne diu commemorando parum
dicam forte, quam potestis cogitare. Ex fabrica
ergo ista animadvertite quale Verbum est per quod
facta est: et non sola facta est. Omnia enim ista videntur,
quia pertinent ad sensum corporis. Per illud
Verbum et Angeli facti sunt; per illud Verbum et
Archangeli facti sunt; Potestates, Sedes, Dominationes,
Principatus; per illud Verbum facta sunt
omnia:
hinc cogitate quale Verbum est.</p>
        </div3>
<div3>
          <head>10.</head>
          <p>
 Respondet mihi modo forte nescio quis: Et
quis hoc Verbum cogitat? Noli ergo tibi quasi vile
aliquid formare, cum audis Verbum, et conjicere
verba quae audis quotidie, Ille talia verba dixit, talia
verba locutus est, talia verba mihi narras: assidue
enim dicendo nomina verborum, quasi viluerunt,
verba. Et quando audis, <hi>In principio erat Verbum,</hi> ne
vile aliquid putares, quale consuevisti cogitare, cum
verba humana soleres audire, audi quid cogites: <hi>Deus erat Verbum.</hi> </p>
        </div3>
<div3>
          <head>11.</head>
          <p>
 Exeat nunc nescio quis infidelis Arianus, et
dicat quia Verbum Dei factum est. Quomodo potest
fieri ut Verbum Dei factum sit, quando Deus per Verbum
fecit omnia? Si et Verbum Dei ipsum factum est,
per quod aliud Verbum factum est? Si hoc dicis, quia
est Verbum Verbi, per quod factum est illud, ipsum
dico ego unicum Filium Dei. Si autem non dicis Verbum
Verbi, concede non factum per quod facta sunt
omnia. Non enim per seipsum fieri potuit, per quod
facta sunt omnia: crede ergo Evangelistae. Poterat
enim dicere, In principio fecit Deus Verbum: quomodo
dixit Moyses, <hi>In principio fecit Deus coelum et
terram;</hi> et omnia sic enumerat, Dixit Deus, Fiat, et
factum est <note>(Gen. I)</note>. Si dixit, quis dixit? Utique Deus.
Et quid factum est? Creatura aliqua. Inter dicentem
Deum et factam creaturam quid est per quod factum
est, nisi Verbum? quia dixit Deus, Fiat, et factum
est. Hoc Verbum incommutabile: quamvis mutabilia
per Verbum fiant, ipsum incommutabile est.
<pb n="1385"/>
</p>
        </div3>
<div3>
          <head>12. </head>
          <p>
Noli ergo credere factum, per quod facta sunt
omnia: ne non reficiaris per Verbum, per quod reficiuntur
omnia. Jam enim factus es per Verbum, sed
oportet te refici per Verbum: si autem mala fuerit
fides tua de Verbo, non poteris refici per Verbum. Et
si tibi contigit fieri per Verbum, ut per illud factus sis,
per te deficis: si per te deficis, ille te reficiat qui te
fecit: si per te deterior efficeris, ille te recreet qui te
creavit. Quomodo te autem recreet per Verbum, si
male aliquid sentias de Verbo? Evangelista dicit, <hi>In principio erat Verbum;</hi> 
 et tu dicis, In principio
factum est Verbum. Ille, <hi>Omnia per ipsum facta sunt,</hi> 
dicit; et tu dicis quia et ipsum Verbum factum est.
Poterat dicere Evangelista, In principio factum est
Verbum: sed quid ait? <hi>In principio erat Verbum.</hi> Si
erat, non est factum, ut ista omnia per ipsum fierent,
et sine ipso nihil. Si ergo <hi>erat in principio Verbum, et
Verbum erat apud Deum, et Deus erat Verbum:</hi> si non
potes cogitare quid sit, differ ut crescas. Ille cibus
est, accipe lac ut nutriaris, ut sis validus ad capiendum
cibum.</p>
        </div3>
<div3>
          <head>13.</head>
          <p>
 Sane, fratres, quod sequitur, <hi>Omnia per ipsum
facta sunt, et sine ipso factum est nihil,</hi> videte ne sic
cogitetis, quia nihil aliquid est. Solent enim multi
male intelligentes, <hi>sine ipso factum est nihil,</hi> putare
aliquid esse nihil. Peccatum quidem non per ipsum
factum est: et manifestum est, quia peccatum nihil
est, et nihil fiunt homines cum peccant. Et idolum
non per Verbum factum est: habet quidem formam
quamdam humanam, sed ipse homo per Verbum
factus est; nam forma hominis in idolo, non per Verbum
facta est; et scriptum est, <hi>Scimus quia nihil est
idolum <note>(I Cor. VIII, 4)</note>
          </hi>. Ergo ista non sunt facta per
Verbum; sed quaecumque naturaliter facta sunt,
quaecumque sunt in creaturis, omnia omnino quae fixa
in coelo sunt, quae fulgent desuper, quae volitant sub
coelo, et quae moventur in universa natura rerum,
omnis omnino creatura: dicam planius, dicam, fratres,
ut intelligatis, ab angelo usque ad vermiculum.
Quid praeclarius angelo in creaturis? quid extremius
vermiculo in creaturis? Per quem factus est angelus,
per ipsum factus est et vermiculus: sed angelus dignus
coelo, vermiculus terra. Qui creavit, ipse disposuit.
Si poneret vermiculum in coelo, reprehenderes;
si vellet Angelos nasci de putrescentibus carnibus, reprehenderes:
et tamen prope hoc facit Deus, et non
est reprehendendus. Nam omnes homines de carne
nascentes, quid sunt nisi vermes? et de vermibus
Angelos facit. Si enim ipse Dominus dicit, <hi>Ego autem
sum vermis, et non homo <note>(Psal. XXI, 7)</note>
          </hi>; quis
dubitat hoc dicere quod scriptum est et in Job, <hi>Quanto
magis homo putredo, et filius hominis vermis (Job
XXV, 6)</hi>? Primo dixit, <hi>homo putredo;</hi> et postea, <hi>filius
hominis vermis:</hi> quia vermis de putredine nascitur,
ideo <hi>homo putredo,</hi> et <hi>filius hominis vermis.</hi> Ecce quid
fieri voluit propter te, illud quod <hi>in principio erat
Verbum, et Verbum erat apud Deum, et Deus erat Verbum.</hi> 
<pb n="1386"/>
Quare hoc factum est propter te? Ut sugeres,
qui manducare non poteras. Omnino ergo, fratres,
sic accipite, <hi>Omnia per ipsum facta sunt, et sine ipso
factum est nihil.</hi> Universa enim creatura per ipsum
facta est, major, minor: per ipsum facta sunt supera,
infera; spiritualis, corporalis, per ipsum facta
sunt. Nulla enim forma, nulla compages, nulla concordia
partium, nulla qualiscumque substantia, quae
potest habere pondus, numerum, mensuram, nisi
per illud Verbum est, et ab illo Verbo creatore, cui
dictum est, <hi>Omnia in mensura, et numero, et pondere
disposuisti <note>(Sap. XI, 21)</note>
          </hi>.</p>
        </div3>
<div3>
          <head>14.</head>
          <p>
 Nemo ergo vos fallat, quando forte taedium patimini
ad muscas. Etenim aliqui derisi sunt a diabolo,
et ad muscas capti sunt. Solent enim aucupes
ponere in muscipula muscas, ut esurientes aves decipiant:
sic et isti ad muscas a diabolo decepti sunt.
Nam nescio quis taedium patiebatur ad muscas:
invenit illum Manichaeus taedio affectum; et cum diceret
se non posse pati muscas et odisse vehementer
illas, statim ille, Quis fecit has? Et quia taedio affectus
erat, et oderat illas, non ausus est dicere, Deus illas
fecit: erat autem catholicus. Ille statim subjecit: Si
Deus illas non fecit, quis illas fecit? Plane, ait ille,
ego credo quia diabolus fecit muscas. Et ille statim:
Si muscam diabolus fecit, sicut te video confiteri,
quia prudenter intelligis, apem quis fecit, quae paulo
amplior est musca? Non ausus ille est dicere quia
Deus fecit apem, et muscam non fecit; quia res erat
proxima. Ab ape duxit ad locustam, a locusta ad lacertum,
a lacerto ad avem, ab ave duxit ad pecus,
inde ad bovem, inde ad elephantem, postremo ad hominem;
et persuasit homini quia non a Deo factus est
homo. Ita ille miser cum taedium passus est ad muscas,
musca factus est, quem diabolus possideret. Beelzebub
quippe interpretari dicitur princeps muscarum:
de quibus scriptum est, <hi>Muscae moriturae exterminant
oleum suavitatis <note>(Eccle. X, 1)</note>
          </hi>.</p>
        </div3>
<div3>
          <head>15.</head>
          <p>
 Quid igitur, fratres? quare ista dixi? Claudite
aures cordis vestri adversus dolos inimici; intelligite
quia Deus fecit omnia, et in suis gradibus collocavit.
Quare autem patimur multa mala a creatura quam
fecit Deus? Quia offendimus Deum? Numquid haec
Angeli patiuntur? Fortassis et nos in vita ista illa non
timeremus. De poena tua peccatum tuum accusa, non
judicem. Nam propter superbiam instituit Deus istam
creaturam minimam et abjectissimam, ut ipsa nos
torqueret: ut cum superbus fuerit homo, et se jactaverit
adversus Deum; et, cum sit mortalis, mortalem
terruerit; et, cum sit homo, proximum hominem non
agnoverit; cum se erexerit, pulicibus subdatur. Quid
est quod te inflas humana superbia? Homo tibi dixit
convicium, et timuisti, et iratus es; pulicibus resiste
<pb n="1387"/>
ut dormias: cognosce qui sis. Nam ut noveritis, fratres,
propter superbiam nostram domandam creata
ista, quae molesta nobis essent: populum Pharaonis
superbum potuit Deus domare de ursis, de leonibus,
de serpentibus; muscas et ranas illis immisit <note>(Exod.
VIII, 6, 24)</note>, ut rebus vilissimis superbia domaretur.</p>
        </div3>
<div3>
          <head>16.</head>
          <p>
 <hi>Omnia</hi> ergo, fratres, <hi>omnia</hi> omnino <hi>per ipsum
facta sunt, et sine ipso factum est nihil.</hi> Sed quomodo
per ipsum facta sunt omnia? <hi>Quod factum est, in illo
vita est.</hi> Potest enim sic dici, <hi>Quod factum est in illo,
vita est:</hi> ergo totum vita est, si sic pronuntiaverimus.
Quid enim non in illo factum est? Ipse est enim Sapientia
Dei; et dicitur in Psalmo, <hi>Omnia in Sapientia
fecisti <note>(Psal. CIII, 24)</note>
          </hi>. Si ergo Christus est Sapientia Dei,
et Psalmus dicit, <hi>Omnia in Sapientia fecisti;</hi> omnia sicut
per illum facta, ita in illo facta sunt. Si ergo omnia in
illo, fratres charissimi, et quod in illo factum est, vita
est; ergo et terra vita est, ergo et lignum vita est. Dicimus
quidem lignum vitam, sed secundum intellectum
lignum crucis, unde accepimus vitam. Ergo et lapis
vita est. Inhonestum est sic intelligere, ne rursum
nobis subrepat eadem sordidissima secta Manichaeorum,
et dicat quia habet vitam lapis, et habet animam
paries, et resticula habet animam, et lana et vestis.
Solent enim delirantes dicere, et cum repressi fuerint
 et repulsi, quasi de Scripturis proferunt dicentes:
Utquid dictum est, <hi>Quod factum est in illo, vita
est?</hi> Si enim omnia in ipso facta sunt, omnia vita
sunt. Non te abducant: pronuntia sic, <hi>Quod factum
est;</hi> hic subdistingue, et deinde infer, <hi>in illo vita est.</hi> 
Quid est hoc? Facta est terra, sed ipsa terra quae facta
est, non est vita: est autem in ipsa Sapientia spiritualiter
ratio quaedam qua terra facta est; haec vita est.</p>
        </div3>
<div3>
          <head>17.</head>
          <p>
 Quomodo possum, dicam Charitati vestrae. Faber
facit arcam. Primo in arte habet arcam: si enim
in arte arcam non haberet, unde illam fabricando
proferret? Sed arca sic est in arte, ut non ipsa arca
sit quae videtur oculis. In arte invisibiliter est, in
opere visibiliter erit. Ecce facta est in opere; numquid
destitit esse in arte? Et illa in opere facta est, et
illa manet quae in arte est: nam potest illa arca putrescere,
et iterum ex illa quae in arte est, alia fabricari.
Attendite ergo arcam in arte, et arcam in opere.
Arca in opere non est vita, arca in arte vita est; quia
vivit anima artificis, ubi sunt ista omnia antequam
proferantur. Sic ergo, fratres charissimi, quia Sapientia
Dei, per quam facta sunt omnia, secundum artem
continet omnia, antequam fabricet omnia; hinc quae
fiunt per ipsam artem, non continuo vita sunt, sed
quidquid factum est, vita in illo est. Terram vides;
est in arte terra: coelum vides; est in arte coelum:
solem et lunam vides; sunt et ista in arte: sed foris
corpora sunt, in arte vita sunt. Videte, si quo modo
potestis; magna enim res dicta est: et si non a me
magno, aut non per me magnum, tamen a magno.
Non enim a me parvulo dicta sunt haec: sed ille non
<pb n="1388"/>
est parvulus ad quem respicio, ut dicam. Capiat quisque
ut potest, in quantum potest: et qui non potest,
nutriat cor, ut possit. Unde nutriat? De lacte nutriat,
ut ad cibum perveniat. A Christo per carnem nato
non recedat, donec perveniat ad Christum ab uno
Patre natum, Verbum Deum apud Deum, per quod
facta sunt omnia: quia illa vita est, quae in illo est
lux hominum.</p>
        </div3>
<div3>
          <head>18.</head>
          <p>
 Hoc enim sequitur, <hi>Et vita erat lux hominum;</hi> 
et ex ipsa vita homines illuminantur. Pecora non
illuminantur, quia pecora non habent rationales mentes
quae possint videre sapientiam. Homo autem
factus est ad imaginem Dei, habet rationalem mentem
per quam possit percipere sapientiam. Ergo illa vita
per quam facta sunt omnia, ipsa vita lux est: et non
quorumque animalium, sed lux hominum. Unde paulo
post dicit, <hi>Erat lumen verum, quod illuminat omnem
hominem venientem in hunc mundum.</hi> Ab illo lumine
illuminatus est Joannes Baptista; ab ipso et ipse
Joannes evangelista. Ex ipso lumine plenus erat qui
dixit: <hi>Non sum ego Christus; sed qui post me venit,
cujus non sum ego dignus corrigiam calceamenti solvere <note>(Joan. I, 9, 20, 27)</note>
          </hi>.
Ab illo lumine illuminatus erat
qui dixit, <hi>In principio erat Verbum, et Verbum erat
apud Deum, et Deus erat Verbum.</hi> Ergo, illa vita lux
est hominum.</p>
        </div3>
<div3>
          <head>19.</head>
          <p>
 Sed forte stulta corda adhuc capere istam lucem
non possunt, quia peccatis suis aggravantur, ut
eam videre non possint. Non ideo cogitent quasi absentem
esse lucem, quia eam videre non possunt:
ipsi enim propter peccata tenebrae sunt. <hi>Et lux in
tenebris lucet, et tenebrae eam non comprehenderunt.</hi> 
Ergo, fratres, quomodo homo positus in sole caecus,
praesens est illi sol, sed ipse soli absens est; sic omnis
stultus, omnis iniquus, omnis impius, caecus est corde.
Praesens est sapientia, sed cum caeco praesens est,
oculis ejus absens est: non quia ipsa illi absens est,
sed quia ipse ab illa absens est. Quid ergo faciat iste?
Mundet unde possit videri Deus. Quomodo si propterea
videre non posset, quia sordidos et saucios
oculos haberet, irruente pulvere vel pituita vel fumo,
diceret illi medicus: Purga de oculo tuo quidquid
mali est, ut possis videre lucem oculorum tuorum.
Pulvis, pituita, fumus, peccata et iniquitates sunt;
tolle inde ista omnia, et videbis sapientiam quae praesens
est: quia Deus est ipsa sapientia; et dictum
est, <hi>Beati mundo corde, quoniam ipsi Deum videbunt <note>(Matth. V, 8)</note>
          </hi>.
</p>
        </div3>
      </div1>

<div1>
        <head>TRACTATUS II. <hi>De eo quod scriptum est,</hi> Fuit homo missus a Deo, cui nomen erat Joannes, <hi>etc., usque ad id,</hi> plenum gratiae et veritatis. <hi>Cap.</hi> 1, V\. 6-14.</head>
<div3>
          <head>1.</head>
          <p>
 Bonum est, fratres, ut textum divinarum Scripturarum,
et maxime sancti Evangelii, nullum locum
praetermittentes pertractemus, ut possumus; et
pro nostra capacitate pascamur, et ministremus vobis
unde et nos pascimur. Capitulum primum praeterito
<pb n="1389"/>
die dominico tractatum esse meminimus, id est,  « In
principio erat Verbum, et Verbum erat apud Deum,
et Deus erat Verbum: hoc erat in principio apud
Deum. Omnia per ipsum facta sunt, et sine ipso factum
est nihil. Quod factum est, in illo vita est; et
vita erat lux hominum; et lux in tenebris lucet, et
tenebrae eam non comprehenderunt. »  Huc usque
tractatum esse credo: recordamini omnes qui adfuistis;
et qui non adfuistis, credite nobis, et his
qui adesse voluerunt. Nunc ergo quia non possumus
semper omnia replicare, propter eos qui hoc volunt
audire quod sequitur, et oneri est illis si repetantur
priora cum defraudatione posteriorum; dignentur et
qui non aderant non praeterita exigere, sed cum his
qui aderant et nunc audire praesentia.</p>
        </div3>
<div3>
          <head>2.</head>
          <p>
 Sequitur, <hi>Fuit homo missus a Deo, cui nomen
erat Joannes.</hi> Et enim ea quae dicta sunt superius, fratres
charissimi, de divinitate Christi dicta sunt ineffabili,
et prope ineffabiliter. Quis enim capiet, <hi>In principio
erat Verbum, et Verbum erat apud Deum?</hi> Et ne
vilescat tibi nomen Verbi, per consuetudinem quotidianorum
verborum, <hi>Et Deus erat Verbum.</hi> Hoc Verbum
idipsum est, unde hesterno die multum locuti
sumus: et praestiterit Dominus, ut vel tantum loquendo
aliquid ad corda vestra perduxerimus. <hi>In
principio erat Verbum.</hi> Idipsum est, eodem modo est;
sicut est, semper sic est; mutari non potest: hoc
est est. Quod nomen suum dixit famulo suo Moysi: <hi>Ego sum qui sum;</hi> 
 et, <hi>Misit me qui est <note>(Exod. III, 14)</note>
          </hi>.
Quis ergo hoc capiet, cum videatis omnia mortalia
mutabilia; cum videatis non solum corpora variari
per qualitates, nascendo, crescendo, deficiendo, moriendo,
sed etiam ipsas animas per affectum diversarum
voluntatum distendi atque discindi: cum videatis
homines et percipere posse sapientiam, si se illius
luci et calori admoverint; et amittere posse sapientiam,
si inde malo affectu recesserint? Cum videatis
ergo ista omnia esse mutabilia; quid est quod est,
nisi quod transcendit omnia quae sic sunt ut non sint?
Quis ergo hoc capiat? Aut quis, quomodocumque
intenderit vires mentis suae, ut attingat quomodo potest
id quod est, ad id quod utcumque mente attigerit,
possit pervenire? Sic est enim tanquam videat
quisque de longe patriam, et mare interjaceat; videt
quo eat, sed non habet qua eat. Sic ad illam stabilitatem
nostram ubi quod est est, quia hoc solum semper
sic est ut est, volumus pervenire; interjacet mare
hujus saeculi qua imus, etsi jam videmus quo imus:
nam multi nec quo eant vident. Ut ergo esset et qua
iremus, venit inde ad quem ire volebamus. Et quid
fecit? Instituit lignum quo mare transeamus. Nemo
enim potest transire mare hujus saeculi, nisi cruce
Christi portatus. Hanc crucem aliquando amplectitur
et infirmus oculis: et qui non videt longe quo eat,
non ab illa recedat, et ipsa illum perducet.</p>
        </div3>
<div3>
          <head>3.</head>
          <p>
 Itaque, fratres mei, hoc insinuaverim cordibus
<pb n="1390"/>
vestris: si vultis pie et christiane vivere, haerete
Christo secundum id quod pro nobis factus est, ut
perveniatis ad eum secundum id quod est, et secundum
id quod erat. Accessit, ut pro nobis hoc fieret
; quia hoc pro nobis factus est, ubi portentur
infirmi, et mare saeculi transeant, et perveniant ad
patriam; ubi jam navi non opus erit, quia nullum
mare transitur. Melius est ergo non videre mente id
quod est, et tamen a Christi cruce non recedere,
quam videre illud mente, et crucem Christi contemnere.
Bonum est super hoc et optimum, si fieri
potest, ut et videatur quo eundum sit, et teneatur
quo portetur qui pergit. Hoc potuerunt mentes magnae
montium, qui montes dicti sunt, quos maxime
illustrat lumen justitiae: potuerunt, et viderunt illud
quod est. Nam videns Joannes dicebat, <hi>In principio
erat Verbum, et Verbum erat apud Deum, et Deus erat
Verbum.</hi> Viderunt hoc, et ut pervenirent ad id quod
videbant de longe, a cruce Christi non recesserunt,
et humilitatem Christi non contempserunt. Parvuli
vero qui hoc non possunt intelligere, non recedentes
a cruce et passione et resurrectione Christi, in ipsa
navi perducuntur ad id quod non vident, in qua navi
perveniunt et illi qui vident.</p>
        </div3>
<div3>
          <head>4.</head>
          <p>
 At vero quidam philosophi hujus mundi exstiterunt,
et inquisierunt Creatorem per creaturam:
quia potest inveniri per creaturam, evidenter dicente
Apostolo, <hi>Invisibilia enim ejus, a constitutione
mundi, per ea quae facta sunt, intellecta conspiciuntur;
sempiterna quoque virtus ejus et divinitas,
ut sint inexcusabiles.</hi> Et sequitur, <hi>Quia cum cognovissent
Deum:</hi> non dixit, Quia non cognoverunt; sed, <hi>Quia cum cognovissent Deum, non sicut Deum glorificaverunt,
aut gratias egerunt; sed evanuerunt in cogitationibus
suis, et obscuratum est insipiens cor eorum.</hi> 
 Unde
obscuratum? Sequitur, et dicit apertius: <hi>Dicentes
enim se esse sapientes, stulti facti sunt <note>(Rom. I, 20-22)</note>
          </hi>.
Viderunt quo veniendum esset: sed ingrati ei qui illis
praestitit quod viderunt, sibi voluerunt tribuere
quod viderunt; et facti superbi amiserunt quod videbant,
et conversi sunt inde ad idola et simulacra et
ad culturas daemoniorum, adorare creaturam, et
contemnere Creatorem. Sed jam isti elisi ista fecerunt:
ut autem eliderentur, superbierunt; cum autem
superbirent, sapientes se esse dixerunt. Hi ergo
de quibus dixit, <hi>Qui cum cognovissent Deum,</hi> viderunt
hoc quod dicit Joannes, quia per Verbum Dei facta
sunt omnia. Nam inveniuntur et ista in libris philosophorum:
et quia unigenitum Filium habet Deus,
per quem sunt omnia. Illud potuerunt videre quod
est, sed viderunt de longe: noluerunt tenere humilitatem
Christi, in qua navi securi pervenirent ad id
quod longe videre potuerunt; et sorduit eis crux
Christi. Mare transeundum est, et lignum contemnis?
O sapientia superba! irrides crucifixum Christum;
ipse est quem longe vidisti: <hi>In principio erat Verbum,
<pb n="1391"/>
et Verbum erat apud Deum.</hi> Sed quare crucifixus est?
Quia lignum tibi humilitatis ejus necessarium erat.
Superbia enim tumueras, et longe ab illa patria projectus
eras; et fluctibus hujus saeculi interrupta est
via, et qua transeatur ad patriam non est, nisi ligno
porteris. Ingrate, irrides eum qui ad te venit ut redeas!
Ipse factus est via, et hoc per mare: inde in
mari ambulavit <note>(Matth. XIV, 25)</note>, ut ostenderet esse
in mari viam. Sed tu, qui quomodo ipse ambulare in
mari non potes, navi portare, ligno portare: crede
in crucifixum, et poteris pervenire. Propter te crucifixus
est, ut humilitatem doceret; et quia si sic veniret
ut Deus, non agnosceretur. Si enim sic veniret
ut Deus, non veniret eis qui videre Deum non poterant.
Non enim secundum id quod Deus est, aut
venit, aut discedit; cum sit ubique praesens, et nullo
loco contineatur. Sed secundum quid venit? Quod
apparuit homo.</p>
        </div3>
<div3>
          <head>5.</head>
          <p>
 Quia ergo sic erat homo, ut lateret in illo Deus,
missus est ante illum magnus homo, per cujus testimonium
inveniretur plus quam homo. Et quis est hic? <hi>Fuit homo.</hi> 
 Et quomodo posset iste verum de Deo dicere? <hi>Missus a Deo.</hi> 
 Quid vocabatur? <hi>Cui nomen erat
Joannes.</hi> Quare venit? <hi>Hic venit in testimonium, ut testimonium
perhiberet de lumine, ut omnes crederent per
illum.</hi> Qualis iste qui testimonium perhiberet de lumine?
Magnum aliquid iste Joannes, ingens meritum,
magna gratia, magna celsitudo! Mirare, plane mirare;
sed tanquam montem. Mons autem in tenebris
est, nisi luce vestiatur. Ergo tantum mirare Joannem,
ut audias quod sequitur, <hi>Non erat ille lumen:</hi> 
ne cum montem putas lumen esse, naufragium in
monte facias, non solatium invenias. Sed quid debes
mirari? Montem tanquam montem. Erige autem te
ad illum qui illuminat montem, qui ad hoc erectus
est, ut prior radios excipiat, et oculis tuis nuntiet.
Ergo, <hi>non erat ille lumen.</hi> </p>
        </div3>
<div3>
          <head>6.</head>
          <p>
 Quare igitur venit? <hi>Sed ut testimonium perhiberet
de lumine.</hi> Utquid hoc? <hi>Ut omnes crederent per
illum.</hi> Et de quo lumine testimonium perhiberet? <hi>Erat
lux vera.</hi> Quare additum est, <hi>vera?</hi> Quia et homo illuminatus
dicitur lux; sed vera lux illa est quae illuminat.
Nam et oculi nostri dicuntur lumina; et tamen
nisi aut per noctem lucerna accendatur, aut per diem
sol exeat, lumina ista sine causa patent. Sic ergo et
Joannes erat lux, sed non vera lux: quia non illuminatus,
tenebrae; sed illuminatione factus est lux.
Nisi autem illuminaretur, tenebrae erat, sicut omnes
impii, quibus jam credentibus dixit Apostolus, <hi>Fuistis
aliquando tenebrae.</hi> Modo autem quia crediderant,
quid? <hi>Nunc autem lux,</hi> inquit, <hi>in Domino <note>(Ephes. V,
8)</note>
          </hi>. Nisi adderet, <hi>in Domino,</hi> non intelligeremus. <hi>Lux,</hi> 
inquit, <hi>in Domino:</hi> tenebrae non in Domino eratis. <hi>Fuistis enim aliquando tenebrae:</hi> 
 ibi non addidit, in
Domino. Ergo tenebrae in vobis, lux in Domino. Sic
et <hi>ille non erat lux, sed ut testimonium perhiberet de
lumine.</hi> </p>
        </div3>
<div3>
          <head>7.</head>
          <p>
 Ubi autem est ipsa lux? <hi>Erat lux vera, quae illuminat
omnem hominem venientem in hunc mundum.</hi> Si
<pb n="1392"/>
omnem hominem venientem, et ipsum Joannem.
Ipse ergo illuminabat, a quo se demonstrari volebat.
Intelligat Charitas vestra: veniebat enim ad mentes
infirmas, ad corda saucia, ad aciem animae lippientis.
Ad hoc venerat. Et unde posset anima videre quod
perfecte est? Quomodo plerumque fit ut in aliquo
corpore radiato cognoscatur ortus esse sol, quem
oculis videre non possumus. Quia et qui saucios habent
oculos, idonei sunt videre parietem illuminatum
et illustratum a sole, vel montem vel arborem, aut
aliquid hujusmodi idonei sunt videre; et in alio illustrato
demonstratur illis ortus ille, cui videndo adhuc
minus idoneam aciem gerunt. Sic ergo illi omnes ad
quos Christus venerat, minus idonei erant eum videre:
radiavit Joannem; et per illum confitentem se radiatum
ac se illuminatum esse, non qui radiaret et illuminaret,
cognitus est ille qui illuminat, cognitus est ille
qui illustrat, cognitus est qui implet. Et quis est? <hi>Qui
illuminat,</hi> inquit, <hi>omnem hominem venientem in mundum.</hi> 
Nam si illinc non recederet, non esset illuminandus:
sed ideo hic illuminandus, quia illinc recessit,
ubi homo semper poterat esse illuminatus.</p>
        </div3>
<div3>
          <head>8.</head>
          <p>
 Quid ergo? Si venit huc, ubi erat? <hi>In hoc mundo
erat.</hi> Et hic erat, et huc venit: hic erat per divinitatem;
huc venit per carnem: quia cum hic esset per
divinitatem, ab stultis et caecis et iniquis videri non
poterat. Ipsi iniqui tenebrae sunt de quibus dictum est, <hi>Lux lucet in tenebris, et tenebrae eam non comprehenderunt <note>(Joan. I, 5)</note>
          </hi>.
Ecce hic est et modo, et hic erat, et
semper hic est; et nunquam recedit, nusquam recedit.
Opus est ut habeas unde videas quod tibi nunquam
recedit; opus est ut tu non recedas ab eo qui
nusquam recedit; opus est ut tu non deseras, et non
desereris. Noli cadere, et non tibi occidet. Si tu feceris
casum, ille tibi facit occasum: si autem tu stas,
praesens est tibi. Sed non stetisti: recordare unde cecideris,
unde te dejecit qui prior te cecidit. Dejecit
enim te, non vi, non impulsu, sed voluntate tua. Si
enim malo non consentires, stares, illuminatus maneres.
Modo autem quia jam cecidisti, et factus es
saucius corde, unde videri illa lux potest, venit ad te
talis qualem posses videre; et talem se hominem
praebuit, ut ab homine quaereret testimonium. Ab homine
quaerit testimonium Deus, et Deus testem habet
hominem; habet Deus testem hominem, sed propter
hominem: tam infirmi sumus! Per lucernam quaerimus
diem: quia lucerna dictus est ipse Joannes, Domino
dicente: <hi>Ille erat lucerna ardens et lucens, et vos
voluistis exsultare ad horam in lumine ejus; ego autem
habeo testimonium majus Joanne <note>(Id. V, 35, 36.)</note>
          </hi> </p>
        </div3>
<div3>
          <head>9.</head>
          <p>
 Ergo ostendit quia propter homines voluit per
lucernam demonstrari ad fidem credentium, ut per
ipsam lucernam inimici ejus confunderentur. Illi enim
inimici qui illum tentabant, et dicebant, <hi>Dic nobis, In
qua potestate ista facis? Interrogabo vos et ego,</hi> inquit, <hi>unum sermonem: dicite mihi, baptismus Joannis unde
est? de coelo, an ab hominibus? Et turbati sunt, et dixerunt
<pb n="1393"/>
apud semetipsos, Si dixerimus de coelo; dicturus
est nobis, Quare ergo non credidistis illi?</hi> 
(quia ille Christo perhibuerat testimonium, et dixerat, <hi>Non sum ego
Christus, sed ille <note>Joan. I, 20 27</note>)</hi>. <hi>Si autem ex hominibus
dixerimus esse, timemus populum ne lapidet nos; quia
tanquam prophetam habebant Joannem.</hi> Timentes lapidationem,
sed plus timentes veritatis confessionem,
responderunt mendacium veritati; et mentita est iniquitas
sibi <note>(Psal. XXVI, 12)</note>. Dixerunt enim: <hi>Nescimus.</hi> 
Et Dominus, quia ipsi contra se clauserant, negando
se scire quod noverant, nec ipse illis aperuit, quia non
pulsaverunt. Dictum est enim: <hi>Pulsate, et aperietur
vobis <note>(Matth. VII, 7)</note>
          </hi>. Non solum autem illi non pulsaverunt,
ut aperiretur; sed negando, ostium ipsum
contra se obstruxerunt. Et ait eis Dominus: <hi>Nec ego
dico vobis in qua potestate ista facio <note>(Matth. XXI, 23-27,
Marc. XI, 28-33, et Luc. XX, 2-8)</note>
          </hi>. Et confusi sunt per
Joannem; impletumque in illis est, <hi>Paravi lucernam
Christo meo; inimicos ejus induam confusione <note>(Psal.
CXXXI, 17, 18)</note>
          </hi>.</p>
        </div3>
<div3>
          <head>10.</head>
          <p>
 <hi>In mundo erat, et mundus per eum factus est.</hi> 
Ne putes quia sic erat in mundo, quomodo in mundo
est terra, in mundo est coelum, in mundo est sol,
luna et stellae, in mundo arbores, pecora, homines.
Non sic iste in mundo erat. Sed quomodo erat? Quomodo
artifex, regens quod fecit. Non enim sic fecit,
quomodo facit faber. Forinsecus est arca quam facit,
et illa in alio loco posita est, cum fabricatur; et
quamvis juxta sit, ipse alio loco sedet qui fabricat,
et extrinsecus est ad illud quod fabricat: Deus autem
mundo infusus fabricat, ubique positus fabricat,
et non recedit aliquo, non extrinsecus quasi versat
molem quam fabricat. Praesentia majestatis facit quod
facit; praesentia sua gubernat quod fecit. Sic ergo
erat in mundo, quomodo per quem mundus factus est. <hi>Per ipsum</hi> 
 enim <hi>mundus factus est, et mundus eum non
cognovit.</hi> </p>
        </div3>
<div3>
          <head>11.</head>
          <p>
 Quid est, <hi>mundus factus est per ipsum?</hi> Coelum,
terra, mare et omnia quae in eis sunt, mundus dicitur.
Iterum alia significatione, dilectores mundi mundus
dicuntur. <hi>Mundus per ipsum factus est, et mundus
eum non cognovit.</hi> Num enim coeli non cognoverunt
Creatorem suum, aut Angeli non cognoverunt Creatorem
suum, aut non cognoverunt Creatorem suum sidera,
quem confitentur daemonia? Omnia undique testimonium
perhibuerunt. Sed qui non cognoverunt?
Qui amando mundum dicti sunt mundus. Amando
enim habitamus corde: amando autem, hoc appellari
meruerunt quod ille ubi habitabant. Quomodo dicimus,
Mala est illa domus; aut, Bona est illa domus:
non in illa quam dicimus malam, parietes accusamus;
aut in illa quam dicimus bonam, parietes laudamus:
sed malam domum, inhabitantes malos; et bonam domum,
inhabitantes bonos. Sic et mundum, qui inhabitant
amando mundum. Qui sunt? Qui diligunt mundum:
ipsi enim corde habitant in mundo. Nam qui non diligunt
mundum, carne versantur in mundo; sed corde
inhabitant coelum, sicut Apostolus dicit: <hi>Nostra autem
conversatio in coelis est <note>(Philipp. III, 20)</note>
          </hi>. Ergo
<pb n="1394"/> <hi>mundus per eum factus est, et mundus eum non cognovit.</hi> </p>
        </div3>
<div3>
          <head>12.</head>
          <p>
 <hi>In sua propria venit:</hi> quia omnia ista per eum
facta sunt. <hi>Et sui eum non receperunt.</hi> Qui sui? Homines
quos fecit. Judaei quos primitus fecit super omnes
gentes esse. Quia aliae gentes idola adorabant, et daemonibus
serviebant; ille autem populus natus erat de
semine Abrahae: et ipsi maxime sui; quia et per
carnem quam suscipere dignatus est, cognati. <hi>In sua
propria venit, et sui eum non receperunt.</hi> Non receperunt
omnino, nullus recepit? Nullus ergo salvus factus
est? Nemo enim salvus fiet, nisi qui Christum receperit
venientem.</p>
        </div3>
<div3>
          <head>13.</head>
          <p>
 Sed addidit: <hi>Quotquot autem receperunt eum.</hi> 
Quid eis praestitit? Magna benevolentia! Magna misericordia!
Unicus natus est, et noluit manere unus.
Multi homines cum filios non habuerint, peracta aetate
adoptant sibi; et voluntate faciunt quod natura non
potuerunt: hoc faciunt homines. Si autem aliquis
habeat filium unicum, gaudet ad illum magis; quia
solus omnia possessurus est, et non habebit qui cum
eo dividat haereditatem, ut pauperior remaneat. Non
sic Deus: Unicum eumdem ipsum quem genuerat, et
per quem cuncta creaverat, misit in hunc mundum,
ut non esset unus, sed fratres haberet adoptatos.
Non enim nos nati sumus de Deo, quomodo ille Unigenitus,
sed adoptati per gratiam ipsius. Ille enim
venit Unigenitus solvere peccata, quibus peccatis implicabamur,
ne adoptaret nos propter impedimentum
eorum: quos sibi fratres facere volebat, ipse solvit,
et fecit cohaeredes. Sic enim dicit Apostolus, <hi>Si autem
filius, et haeres per Deum <note>(Galat. IV, 7)</note>
          </hi>: et iterum, <hi>Haeredes quidem Dei, cohaeredes autem Christi <note>(Rom. VIII, 17)</note>
          </hi>.
Non timuit ille habere cohaeredes;
quia haereditas ejus non fit angusta, si multi
possederint. Illi ipsi certe illo possidente fiunt
haereditas ipsius, et ipse vicissim fit haereditas
ipsorum. Audi quomodo ipsi fiant haereditas ipsius: <hi>Dominus dixit ad me, Filius meus es tu; ego hodie genui
te. Postula a me, et dabo tibi gentes haereditatem
tuam 
 <note>(Psal. II, 7, 8)</note>
          </hi>. Ille quomodo fit haereditas eorum?
Dicit in Psalmo: <hi>Dominus pars haereditatis meae
et calicis mei <note>(Psal. XV, 5)</note>
          </hi>. Et nos illum possideamus,
et ipse nos possideat: ille nos possideat, sicut Dominus;
nos illum possideamus sicut salutem, nos possideamus
sicut lucem. Quid ergo dedit his qui receperunt
illum? <hi>Dedit eis potestatem filios Dei fieri, his qui
credunt in nomine ejus:</hi> ut teneant lignum, et mare
transeant.</p>
        </div3>
<div3>
          <head>14.</head>
          <p>
 Et quomodo illi nascuntur? Isti quia filii Dei fiunt
et fratres Christi, utique nascuntur. Nam si non nascuntur,
filii quomodo esse possunt? Sed filii hominum
nascuntur ex carne et sanguine, et ex voluntate
viri, et ex complexu conjugii. Illi autem quomodo ei
nascuntur? <hi>Qui non ex sanguinibus:</hi> tanquam maris et
feminae. Sanguina non est latinum: sed quia graece
positum est pluraliter, maluit ille qui interpretabatur
sic ponere, et quasi minus latine loqui secundum
<pb n="1395"/>
grammaticos, et tamen explicare veritatem secundum
auditum infirmorum. Si enim diceret sanguinem singulari
numero, non explicaret quod volebat: ex sanguinibus
enim homines nascuntur maris et feminae.
Dicamus ergo, non timeamus ferulas grammaticorum;
dum tamen ad veritatem solidam et certiorem perveniamus.
Reprehendit qui intelligit, ingratus quia intellexit. <hi>Non ex sanguinibus, neque ex voluntate carnis,
neque ex voluntate viri.</hi> 
 Carnem pro femina posuit:
quia de costa cum facta esset, Adam dixit, <hi>Hoc nunc os de ossibus meis, et caro de carne mea <note>(Gen. II, 23)</note>
          </hi>;
et Apostolus ait, <hi>Qui diligit uxorem
suam, seipsum diligit; nemo enim unquam carnem suam
odio habet <note>(Ephes. V, 28 et 29)</note>
          </hi>. Ponitur ergo caro pro
uxore, quomodo et aliquando spiritus pro marito.
Quare? Quia ille regit, haec regitur: ille imperare
debet, ista servire. Nam ubi caro imperat, et spiritus
servit, perversa domus est. Quid pejus domo, ubi femina
habet imperium super virum? Recta autem domus,
ubi vir imperat, femina obtemperat. Rectus
ergo ipse homo, ubi spiritus imperat, caro servit.</p>
        </div3>
<div3>
          <head>15.</head>
          <p>
 Hi ergo <hi>non ex voluntate carnis, neque ex voluntate
viri, sed ex Deo nati sunt.</hi> Ut autem homines nascerentur
ex Deo, primo ex ipsis natus est Deus.
Christus enim Deus, et Christus natus ex hominibus.
Non quaesivit quidem nisi matrem in terra, quia jam
patrem habebat in coelo: natus ex Deo, per quem efficeremur;
et natus ex femina, per quem reficeremur.
Noli ergo mirari, o homo, quia efficeris filius per
gratiam, quia nasceris ex Deo secundum Verbum
ejus. Prius ipsum Verbum voluit nasci ex homine, ut
tu securus nascereris ex Deo, et diceres tibi: Non
sine causa Deus nasci ex homine voluit, nisi quia alicujus
momenti me existimavit, ut immortalem me
faceret, et pro me mortaliter nasceretur. Ideo cum
dixisset, <hi>ex Deo nati sunt;</hi> quasi ne miraremur, et
exhorreremus tantam gratiam, ut nobis incredibile
videretur quia homines ex Deo nati sunt, quasi
securum te faciens, ait: <hi>Et Verbum caro factum est, et
habitavit in nobis.</hi> Quid ergo miraris quia homines ex
Deo nascuntur? Attende ipsum Deum natum ex hominibus: <hi>Et Verbum caro factum est, et habitavit in
nobis.</hi> </p>
        </div3>
<div3>
          <head>16.</head>
          <p>
 Quia vero <hi>Verbum caro factum est, et habitavit
in nobis,</hi> ipsa nativitate collyrium fecit, unde tergerentur
oculi cordis nostri, et possemus videre majestatem
ejus per ejus humilitatem. Ideo <hi>factum est
Verbum caro, et habitavit in nobis;</hi> sanavit oculos nostros:
et quid sequitur? <hi>Et vidimus gloriam ejus.</hi> Gloriam
ejus nemo posset videre, nisi carnis humilitate
sanaretur. Unde non poteramus videre? Intendat ergo
Charitas vestra, et videte quod dico. Irruerat homini
quasi pulvis in oculum, irruerat terra, sauciaverat
oculum, videre non poterat lucem: oculus iste
sauciatus inungitur; terra sauciatus erat, et terra
illuc mittitur ut sanetur. Omnia enim collyria et medicamenta
nihil sunt nisi de terra. De pulvere caecatus
es, de pulvere sanaris: ergo caro te caecaverat, caro
<pb n="1396"/>
te sanat. Carnalis enim anima facta erat consentiendo
affectibus carnalibus; inde fuerat oculus cordis caecatus. <hi>Verbum caro factum est:</hi> 
 medicus iste tibi fecit
collyrium. Et quoniam sic venit ut de carne vitia carnis
exstingueret, et de morte occideret mortem; ideo
factum est in te, ut quoniam <hi>Verbum caro factum est,</hi> 
tu possis dicere, <hi>Et vidimus gloriam ejus.</hi> Qualem
gloriam? Qualis factus est filius hominis? Illa humilitas
ipsius est, non gloria ipsius. Sed quo perducta est
acies hominis, curata per carnem? <hi>Vidimus,</hi> inquit, <hi>gloriam ejus, gloriam quasi Unigeniti a Patre, plenum
gratia et veritate.</hi> 
 De gratia et veritate alio loco uberius
in ipso Evangelio, si Dominus dignatus fuerit
donare, tractabimus. Haec nunc sufficiant, et aedificamini
in Christo, et confortamini in fide, et vigilate
in bonis operibus: et a ligno nolite recedere, per
quod possitis mare transire.
</p>
        </div3>
      </div1>

<div1>
        <head>TRACTATUS III <hi>Ab eo quod scriptum est,</hi> Joannes testimonium perhibet de ipso, <hi>etc., usque ad id,</hi> Unigenitus Filius, qui est in sinu Patris, ipse enarravit. <hi>Cap.</hi> I, V\ 15-18.</head>
<div3>
          <head>1.</head>
          <p>
 Gratiam et veritatem Dei, qua plenus sanctis
apparuit unigenitus Filius Dominus et Salvator noster
Jesus Christus, distinguendam a Veteri Testamento,
quoniam res est Novi Testamenti, suscepimus in nomine
Domini, et vestrae Charitati promisimus. Adestote
ergo intenti, ut et quantum capio, donet Deus,
et quantum capitis, audiatis. Reliquum enim erit, ut
si semen quod spargitur in cordibus vestris, non abstulerint
aves, nec spinae praefocaverint, nec aestus
exusserit, accedente pluvia cohortationum quotidianarum,
et cogitationibus vestris bonis quibus hoc agitur
in corde, quod agitur in agro rastris, ut gleba
frangatur, et semen operiatur et germinare possit:
ut afferatis fructum, ad quem gaudeat et laetetur
agricola <note>(Matth. XIII, 3 23)</note>. Si autem pro semine bono
et pro pluvia bona, non fructum, sed spinas attulerimus;
nec semen accusabitur, nec pluvia erit in crimine,
sed spinis ignis debitus praeparatur.</p>
        </div3>
<div3>
          <head>2.</head>
          <p>
 Homines sumus, quod puto non diu esse suadendum
Charitati vestrae, christiani; et si christiani,
utique ipso nomine ad Christum pertinentes. Hujus
signum in fronte gestamus: de quo non erubescimus,
si et in corde gestemus. Signum ejus est humilitas
ejus. Per stellam eum Magi cognoverunt <note>(Id. II, 2)</note>;
et erat hoc signum de Domino datum, coeleste atque
praeclarum: noluit stellam esse in fronte fidelium signum
suum, sed crucem suam. Unde humiliatus,
inde glorificatus: inde erexit humiles, quo humiliatus
ipse descendit. Pertinemus ergo ad Evangelium, pertinemus
ad Novum Testamentum. <hi>Lex per Moysen data
est, Gratia autem et veritas per Jesum Christum facta
est.</hi> Interrogamus Apostolum, et dicit nobis quoniam
non sumus sub Lege, sed sub Gratia <note>(Rom. VI, 14)</note>. <hi>Misit</hi> 
 ergo <hi>Filium suum factum ex muliere, factum sub
<pb n="1397"/>
Lege, ut eos qui sub Lege erant, redimeret, ut adoptionem
filiorum reciperemus <note>(Galat. IV, 4, 5)</note>
          </hi>. Ecce ad
hoc venit Christus, ut eos qui sub Lege erant redimeret:
ut jam non simus sub Lege, sed sub Gratia.
Quis ergo dedit Legem? Ille dedit Legem, qui dedit et
Gratiam: sed Legem per servum misit, cum Gratia
ipse descendit. Et unde facti erant homines sub Lege?
Non implendo Legem. Qui enim legem impiet, non
est sub lege, sed cum lege: qui autem sub lege est,
non sublevatur, sed premitur lege. Omnes itaque
homines sub Lege constitutos, reos facit Lex; et ad
hoc illis super caput est, ut ostendat peccata, non
tollat. Lex ergo jubet, dator legis miseretur in eo
quod jubet lex. Conantes homines implere viribus suis
quod a lege praeceptum est, ipsa sua temeraria et praecipiti
praesumptione ceciderunt; et non sunt cum
lege, sed sub lege facti sunt rei: et quoniam suis viribus
implere non poterant legem, facti rei sub lege,
imploraverunt liberatoris auxilium; et reatus legis fecit
aegritudinem superbis. Aegritudo superborum, facta
est confessio humilium: jam confitentur aegroti quia
aegrotant; veniat medicus, et sanet aegrotos.</p>
        </div3>
<div3>
          <head>3.</head>
          <p>
 Medicus quis? Dominus noster Jesus Christus.
Quis Dominus noster Jesus Christus? Ille qui visus est
et ab eis a quibus crucifixus est. Ille qui apprehensus,
colaphizatus, flagellatus, sputis illitus, spinis coronatus,
in cruce suspensus, mortuus, lancea vulneratus,
de cruce depositus, in sepulcro positus. Ille ipse Dominus
noster Jesus Christus; ille ipse plane, et ipse
est totus medicus vulnerum nostrorum, crucifixus ille
cui insultatum est, quo pendente persecutores caput
agitabant, et dicebant, <hi>Si filius Dei est, descendat de
cruce <note>(Matth. XXVII, 39, 40)</note>
          </hi>: ipse est totus medicus
noster, ipse plane. Quare ergo non ostendit insultantibus,
quia ipse erat Filius Dei: ut si se permisit in
crucem levari, saltem cum illi dicerent, <hi>Si filius Dei
est, descendat de cruce;</hi> tunc descenderet, et ostenderet
eis verum se esse Filium Dei, quem illi ausi fuerant
irridere? Noluit. Quare noluit? numquid quia non potuit?
Potuit plane. Quid est enim amplius, de cruce
descendere, an de sepulcro resurgere? Sed pertulit
insultantes: nam crux non ad potentiae documentum,
sed ad exemplum patientiae suscepta est. Ibi vulnera
tua curavit, ubi sua diu pertulit: ibi te a morte sempiterna
sanavit, ubi temporaliter mori dignatus est.
Et mortuus est, an in illo mors mortua est? Qualis
mors, quae mortem occidit?</p>
        </div3>
<div3>
          <head>4.</head>
          <p>
 Ipse est tamen Dominus noster Jesus Christus
totus, qui videbatur, et tenebatur, et crucifigebatur?
Num totus hoc ipse est? Ipse est quidem, sed non
totus illud quod viderunt Judaei; non hoc est totus
Christus. Et quid est? <hi>In principio erat Verbum.</hi> In
quo principio? <hi>Et Verbum erat apud Deum.</hi> Et quale
Verbum? <hi>Et Deus erat Verbum.</hi> Numquid forte a Deo
factum est hoc Verbum? Non. <hi>Hoc</hi> enim <hi>erat in principio
apud Deum.</hi> Quid ergo? Alia quae fecit Deus
non similia sunt Verbo? Non: quia <hi>omnia per ipsum
<pb n="1398"/>
facta sunt, et sine ipso factum est nihil.</hi> Quomodo per
ipsum omnia sunt facta? Quia <hi>quod factum est, in
ipso vita erat:</hi> et antequam fieret, vita erat. Quod
factum est, non est vita: sed in arte, hoc est, in
Sapientia Dei, antequam fieret, vita erat. Quod factum
est, transiit: quod est in Sapientia, transire
non potest. Vita ergo in illo erat, quod factum est.
Et qualis vita? Quia et anima corporis vita est:
corpus nostrum habet vitam suam; quam cum amiserit,
mors est corporis: talis ergo erat illa vita?
Non: sed <hi>vita erat lux hominum.</hi> Numquid lux pecorum?
Nam ista lux et hominum et pecorum est. Est
quaedam lux hominum: unde distant homines a pecoribus
videamus, et tunc intelligemus quid sit lux
hominum. Non distas a pecore, nisi intellectu: noli
aliunde gloriari. De viribus praesumis? a bestiis vinceris:
de velocitate praesumis? a muscis vinceris:
de pulchritudine praesumis? quanta pulchritudo est
in pennis pavonis? Unde ergo melior es? Ex imagine
Dei. Ubi imago Dei? In mente, in intellectu. Si ergo
ideo melior pecore, quia habes mentem qua intelligas
quod non potest pecus intelligere; inde autem
homo, quia melior pecore; lux hominum est lux
mentium. Lux mentium supra mentes est, et excedit
omnes mentes. Hoc erat vita illa per quam facta sunt
omnia.</p>
        </div3>
<div3>
          <head>5.</head>
          <p>
 Ubi erat? hic erat; an apud Patrem erat, et hic
non erat? an quod verius est, et apud Patrem erat,
et hic erat? Si ergo hic erat, quare non videbatur?
Quia <hi>lux in tenebris lucet, et tenebrae cam non comprehenderunt.</hi> 
O homines, nolite esse tenebrae, nolite
esse infideles, injusti, iniqui, rapaces, avari, amatores
saeculi: hae sunt enim tenebrae. Lux non est absens,
sed vos absentes estis a luce. Caecus in sole praesentem
habet solem, sed absens est ipse soli. Nolite ergo
esse tenebrae. Haec est enim forte gratia, de qua dicturus
sum, ut jam non simus tenebrae, et dicat nobis
Apostolus: <hi>Fuistis enim aliquando tenebrae; nunc autem
lux in Domino <note>(Ephes. V, 8)</note>
          </hi>. Quia ergo non videbatur
lux hominum, id est lux mentium, opus erat
ut homo diceret de luce testimonium, non quidem
tenebrosus, sed jam illuminatus. Nec tamen quia
illuminatus, idco ipsa lux; <hi>sed ut testimonium perhiberet
de lumine.</hi> Nam <hi>non erat ille lux.</hi> Et quae erat
lux? <hi>Erat lux vera, quae illuminat omnem hominem venientem
in hunc mundum.</hi> Et ubi erat ista? <hi>In hoc
mundo erat.</hi> Et quomodo <hi>in hoc mundo erat?</hi> numquid
sicut ista lux solis, lunae, lucernarum, sic et
ista lux in mundo est? Non. Quia <hi>mundus per eum
factus est, et mundus eum non cognovit:</hi> hoc est, <hi>lux in tenebris lucet, et tenebrae eam non comprehenderunt.</hi> 
Mundus enim tenebrae; quia dilectores
mundi, mundus. Num enim creatura non agnovit
Creatorem suum? Testimonium dedit coelum de stella <note>(Matth. II, 2)</note>;
testimonium dedit mare, portavit
ambulantem Dominum <note>(Id. XIV, 26)</note>; testimonium
dederunt venti, ad ejus jussum quieverunt <note>(Id. VIII,
27)</note>; testimonium dedit terra, illo crucifixo contremuit <note>(Id. XXVII, 51)</note>:
si omnia ista testimonium dederunt,
<pb n="1399"/>
quomodo mundus eum non cognovit, nisi
quia mundus dilectores mundi, corde habitantes
mundum? Et malus mundus, quia mali habitatores
mundi: sicut mala domus, non parietes, sed inhabitantes.</p>
        </div3>
<div3>
          <head>6.</head>
          <p>
 <hi>In propria venit,</hi> id est, in sua venit: <hi>et sui eum
non receperunt.</hi> Quae ergo spes est, nisi quia <hi>quotquot
receperunt eum, dedit eis potestatem filios Dei fieri?</hi> Si
filii fiunt, nascuntur: si nascuntur, quomodo nascuntur?
Non ex carne, <hi>non ex sanguinibus, non ex voluntate
carnis, non ex voluntate viri; sed ex Deo nati sunt.</hi> 
Gaudeant ergo, quia ex Deo nati sunt; praesumant
se pertinere ad Deum; accipiant documentum, quia
ex Deo nati sunt: <hi>Et Verbum caro factum est, et habitavit
in nobis.</hi> Si Verbum non erubuit nasci de
homine, erubescunt homines nasci de Deo? Hoc autem
quia fecit, curavit: quia curavit, videmus. Hoc
enim quod <hi>Verbum caro factum est, et habitavit in nobis,</hi> 
medicamentum nobis factum est, ut quia terra
caecabamur, de terra sanaremur: et sanati quid videremus? <hi>Et vidimus,</hi> 
 inquit, <hi>gloriam ejus, gloriam
tanquam Unigeniti a Patre, plenum gratia et veritate <note>(Joan. I, 1-14)</note>
          </hi>.</p>
        </div3>
<div3>
          <head>7.</head>
          <p>
 <hi>Joannes testimonium perhibet de ipso, et clamat
dicens, Hic erat quem dixi, Qui post me venit, ante me
factus est.</hi> Post me venit, et praecessit me. Quid est, <hi>ante me factus est?</hi> 
 Praecessit me: non, factus est
antequam factus essem ego; sed, antepositus est
mihi: hoc est, <hi>ante me factus est.</hi> Quare ante te factus
est, cum post te venerit? <hi>Quia prior me erat.</hi> Prior
te, o Joannes? Quid magnum, si prior te? Bene,
quia tu illi perhibes testimonium: audiamus ipsum
dicentem, <hi>Et ante Abraham ego sum <note>(Joan. VIII, 58)</note>
          </hi>.
Sed et Abraham in medio genere humano ortus est;
multi ante illum, multi post illum: audi vocem Patris
ad Filium, <hi>Ante luciferum genui te <note>(Psal. CIX, 3)</note>
          </hi>.
Qui ante luciferum genitus est, omnes ipse illuminat.
Dictus est enim quidam lucifer qui cecidit: erat enim
angelus, et factus est diabolus; et dixit de illo Scriptura, <hi>Lucifer qui mane oriebatur, cecidit 
 <note>(Isai. XIV,
12)</note>
          </hi>. Unde lucifer? Quia illuminatus lucebat. Unde
autem tenebrosus factus? Quia in veritate non stetit <note>(Joan. VIII, 44)</note>.
Ergo ille ante luciferum, ante omnem
illuminatum: siquidem ante omnem illuminatum sit
necesse est, a quo illuminantur omnes qui illuminari
possunt.</p>
        </div3>
<div3>
          <head>8.</head>
          <p>
 Ideo hoc sequitur: <hi>Et de plenitudine ejus nos
omnes accepimus.</hi> Quid accepistis? <hi>Et gratiam pro
gratia.</hi> Sic enim habent verba evangelica, collata
cum exemplaribus graecis. Non ait, Et de plenitudine
ejus nos omnes accepimus, gratiam pro gratia; sed
sic ait, <hi>Et de plenitudine ejus nos omnes accepimus, et
gratiam pro gratia,</hi> id est, accepimus: ut nescio quid
nos voluerit intelligere de plenitudine ejus accepisse;
et insuper gratiam pro gratia. Accepimus enim de
plenitudine ejus, primo gratiam; et rursum accepimus
gratiam, gratiam pro gratia. Quam gratiam primo
<pb n="1400"/>
accepimus? Fidem. In fide ambulantes, in gratia
ambulamus. Unde enim hoc meruimus? quibus nostris
praecedentibus meritis? Non se quisque compalpet,
redeat in conscientiam suam, quaerat latebras
cogitationum suarum, redeat ad seriem factorum suorum:
non attendat quid sit, si jam aliquid est; sed
quid fuerit, ut esset aliquid; inveniet non se dignum
fuisse nisi supplicio. Si ergo supplicio dignus fuisti,
et venit ille qui non peccata puniret, sed peccata
donaret; gratia tibi data est, non merces reddita.
Unde vocatur gratia? Quia gratis datur. Non enim
praecedentibus meritis emisti quod accepisti. Hanc
ergo accepit gratiam primam peccator, ut ejus peccata
dimitterentur. Quid meruit? Interroget justitiam;
invenit poenam: interroget misericordiam; invenit
gratiam. Sed hoc et promiserat Deus per Prophetas:
itaque cum venit dare quod promiserat; non solum
gratiam dedit, sed et veritatem. Quomodo exhibita
est veritas? Quia factum est quod promissum est.</p>
        </div3>
<div3>
          <head>9.</head>
          <p>
 Quid est ergo, <hi>gratiam pro gratia?</hi> Fide promeremur
Deum; et qui digni non eramus quibus peccata
dimitterentur, ex eo quia tantum donum indigni
accepimus, gratia vocatur. Quid est gratia? gratis
data. Quid est gratis data? Donata, non reddita. Si
debebatur, merces reddita est, non gratia donata; si
autem vere debebatur, bonus fuisti: si autem, ut
verum est, malus fuisti, credidisti autem in eum qui
justificat impium <note>(Rom. IV, 5)</note> (Quid est, qui justificat
impium? Ex impio facit pium); cogita quid per
legem tibi imminere debebat, et quid per gratiam
consecutus sis. Consecutus autem istam gratiam fidei,
eris justus ex fide (Justus enim ex fide vivit) <note>(Habac. II, 4; Rom. I, 17)</note>;
et promereberis Deum
vivendo ex fide: cum promerueris Deum vivendo
ex fide, accipies praemium immortalitatem, et vitam
aeternam. Et illa gratia est. Nam pro quo merito accipis
vitam aeternam? Pro gratia. Si enim fides gratia
est, et vita aeterna quasi merces est fidei: videtur
quidem Deus vitam aeternam tanquam debitam
reddere (Cui debitam? Fideli, quia promeruit illam
per fidem); sed quia ipsa fides gratia est, et vita
aeterna gratia est pro gratia.</p>
        </div3>
<div3>
          <head>10.</head>
          <p>
 Audi Paulum apostolum confitentem gratiam,
et postea debitum expetentem. Confessio gratiae quae
est in Paulo? <hi>Qui prius fui blasphemus, et persecutor,
et injuriosus: sed misericordiam,</hi> inquit, <hi>consecutus
sum <note>(I Tim I, 13)</note>
          </hi>. Indignum se dixit qui consequeretur:
consecutum tamen non per merita sua, sed
per misericordiam Dei. Audi illum jam flagitantem
debitum, qui primo indebitam susceperat gratiam: <hi>Ego enim,</hi> 
 inquit, <hi>jam immolor, et tempus resolutionis
meae instat. Bonum certamen certavi, cursum consummavi,
fidem servavi: de caetero reposita est mihi corona
justitiae.</hi> Jam debitum flagitat, jam debitum exigit.
Nam vide verba sequentia: <hi>Quam mihi reddet Dominus
in illa die, justus judex <note>(II Tim. IV, 6-8)</note>
          </hi>. Ut
<pb n="1401"/>
ante susciperet gratiam, misericordem patrem opus
habebat: ut praemium gratiae, judicem justum. Qui
non damnavit impium, damnabit fidelem? Et tamen
si bene cogites, ipse dedit fidem primo, qua eum
promeruisti: non enim de tuo promeruisti ut tibi
aliquid deberetur. Quod ergo praemium immortalitatis
postea tribuit, dona sua coronat, non merita
tua. Ergo, fratres, <hi>omnes de plenitudine ejus accepimus:</hi> 
de plenitudine misericordiae ejus, de abundantia
bonitatis ejus accepimus. Quid? Remissionem
peccatorum, ut justificaremur ex fide. Et insuper
quid? <hi>Et gratiam pro gratia;</hi> id est, pro hac gratia in
qua ex fide vivimus, recepturi sumus aliam: quid
tamen nisi gratiam? Nam si dixero quia et hoc debetur,
aliquid mihi assigno, quasi cui debeatur. Coronat
autem in nobis Deus dona misericordiae suae:
sed si in ea gratia quam primam accepimus, perseveranter
ambulemus.</p>
        </div3>
<div3>
          <head>11.</head>
          <p>
 <hi>Lex enim per Moysen data est:</hi> quae reos tenebat.
Quid enim ait Apostolus? <hi>Lex subintravit, ut
abundaret delictum <note>(Rom. V, 20)</note>
          </hi>. Hoc proderat superbis,
ut abundaret delictum: multum enim sibi dabant,
et quasi viribus suis multum assignabant; et non poterant
implere justitiam, nisi adjuvaret ille qui jusserat.
Superbiam illorum volens domare Deus, dedit
Legem, tanquam dicens: Ecce implete, ne putetis
deesse jubentem. Non deest qui jubeat, sed deest qui
impleat.</p>
        </div3>
<div3>
          <head>12.</head>
          <p>
 Si ergo deest qui impleat, unde non implet?
Quia natus cum traduce peccati et mortis. De Adam
natus, traxit secum quod ibi conceptum est. Cecidit
primus homo; et omnes qui de illo nati sunt, de illo
traxerunt concupiscentiam carnis. Oportebat ut nasceretur
alius homo qui nullam traxit concupiscentiam.
Homo, et homo: homo ad mortem, et homo ad
vitam. Sic dicit Apostolus: <hi>Quoniam quidem per hominem
mors, et per hominem resurrectio mortuorum.</hi> 
Per quem hominem mors, et per quem hominem resurrectio
mortuorum? Noli festinare: sequitur, et dicit: <hi>Sicut enim in Adam omnes moriuntur, sic et in
Christo omnes vivificabuntur 
 <note>(I Cor. XV, 21, 22)</note>
          </hi>. Qui
pertinent ad Adam? Omnes qui nati sunt de Adam.
Qui ad Christum? Omnes qui nati sunt per Christum.
Quare omnes in peccato? Quia nemo natus est praeter
Adam. Ut autem nascerentur ex Adam, necessitatis
fuit ex damnatione: nasci per Christum, voluntatis
est et gratiae. Non coguntur homines nasci per Christum:
non quia voluerunt, nati sunt ex Adam. Omnes
tamen qui ex Adam, cum peccato peccatores: omnes
qui per Christum, justificati et justi, non in se, sed in
illo. Nam in se si interroges, Adam sunt: in illo si interroges,
Christi sunt. Quare? Quia ille caput Dominus
noster Jesus Christus, non cum traduce peccati
venit: sed tamen venit cum carne mortali.</p>
        </div3>
<div3>
          <head>13.</head>
          <p>
 Mors peccatorum poena erat: in Domino munus
misericordiae erat, non poena peccati. Non enim
aliquid habebat Dominus quare juste moreretur. Ipse
<pb n="1402"/>
ait, <hi>Ecce venit princeps hujus mundi, et in me nihil
invenit.</hi> Quare ergo moreris? <hi>Sed ut sciant omnes
quia voluntatem Paris mei facio, surgite, eamus hinc <note>(Joan. XIV, 30 et 31)</note>
          </hi>.
Non habebat ille quare moreretur,
et mortuus est: tu habes quare, et mori dedignaris?
Dignare aequo animo pati per meritum tuum,
quod ille pati dignatus est, ut te a sempiterna morte
liberaret. Homo, et homo: sed ille, nonnisi homo; iste,
Deus homo. Ille homo peccati, iste justitiae. Mortuus
es in Adam, resurge in Christo: nam utrumque debetur
tibi. Jam credidisti in Christum, reddes tamen
quod debes de Adam. Sed non te in aeternum tenebit
vinculum peccati; quia mortem tuam aeternam occidit
mors temporalis Domini tui. Ipsa est gratia, fratres
mei, ipsa est et veritas, quia promissa et exhibita.</p>
        </div3>
<div3>
          <head>14.</head>
          <p>
 Non erat ista in Veteri Testamento, quia Lex
minabatur, non opitulabatur; jubebat, non sanabat;
languorem ostendebat, non auferebat: sed illi praeparabat
medico venturo cum gratia et veritate; tanquam
ad aliquem quem curare vult medicus, mittat
primo servum suum, ut ligatum illum inveniat. Sanus
non erat, sanari nolebat, et ne sanaretur, sanum se
esse jactabat: missa Lex est, ligavit cum; invenit se
reum, jam clamat de ligatura. Venit Dominus, curat
amaris aliquantum et acribus medicamentis: dicit
enim aegroto, Ferto; dicit, Tolera; dicit, Noli diligere
mundum, habeto patientiam, curet te ignis continentiae,
ferrum persecutionum tolerent vulnera tua. Expavescebas
quamvis ligatus: liber ille et non ligatus
bibit quod tibi dabat; prior passus est ut te consolaretur,
tanquam dicens, Quod times pati pro te, prior
patior pro te. Haec est gratia, et magna gratia. Quis
illam digne collaudat?</p>
        </div3>
<div3>
          <head>15.</head>
          <p>
 De humilitate Christi loquor, fratres mei. Majestatem
Christi et divinitatem Christi quis loquitur?
In explicando et dicendo ut quoquomodo humilitatem
Christi loqueremur, non sufficimus, imo deficimus:
totum cogitantibus committimus, non audientibus adimplemus.
Cogitate humilitatem Christi. Sed quis nobis,
inquis, eam explicat, nisi tu dicas? Ille intus dicat.
Melius illud dicit qui intus habitat, quam qui foris
clamat. Ipse vobis ostendat gratiam humilitatis
suae, qui coepit habitare in cordibus vestris. Jamvero
si in ejus humilitate explicanda et eroganda deficimus,
majestatem ejus quis loquatur? Si <hi>Verbum caro factum</hi> 
conturbat nos, <hi>In principio erat Verbum</hi> quis explicabit?
Tenete ergo, fratres, soliditatem istam.</p>
        </div3>
<div3>
          <head>16.</head>
          <p>
 <hi>Lex per Moysen data est, gratia et veritas per
Jesum Christum facta est.</hi> Per servum Lex data est;
reos fecit: per Imperatorem indulgentia data est;
reos liberavit. <hi>Lex per Moysen data est.</hi> Non sibi aliquid
amplius servus assignet, quam quod per illum
factum est. Electus ad magnum ministerium tanquam
fidelis in domo, sed tamen servus, agere secundum Legem
potest, solvere a reatu Legis non potest. <hi>Lex</hi> ergo <hi>per Moysen data est, Gratia et veritas per Jesum Christum
facta est.</hi> 
<pb n="1403"/>
</p>
        </div3>
<div3>
          <head>17. </head>
          <p>
Et ne forte aliquis dicat, Et Gratia et veritas non
est facta per Moysen, qui vidit Deum? statim subjecit, <hi>Deum nemo vidit unquam.</hi> 
 Et unde innotuit Moysi Deus?
Quia revelavit servo suo Dominus. Quis Dominus?
Ipse Christus, qui praemisit Legem per servum, ut veniret
ipse cum Gratia et veritate. <hi>Deum</hi> enim <hi>nemo
vidit unquam.</hi> Et unde illi servo quantum capere posset
apparuit? Sed <hi>unigenitus,</hi> inquit, <hi>Filius qui est in
sinu Patris, ipse enarravit.</hi> Quid est, <hi>in sinu Patris?</hi> In
secreto Patris. Non enim Deus habet sinum, sicut nos
habemus in vestibus, aut cogitandus est sic sedere
quomodo nos, aut forte cinctus est ut sinum haberet:
sed quia sinus noster intus est, secretum Patris sinus
Patris vocatur. In secreto Patris, qui Patrem novit,
ipse enarravit. Nam <hi>Deum nemo vidit unquam.</hi> Ipse
ergo venit, et narravit quidquid vidit. Quid vidit Moyses?
Moyses vidit nubem, vidit angelum, vidit ignem:
omnis illa creatura est; typum Domini sui gerebat,
non ipsius Domini praesentiam exhibebat. Namque
aperte habes in Lege, <hi>Et loquebatur Moyses cum Domino,
contra in contra sicut amicus cum amico suo.</hi> Sequeris
ipsam Scripturam, et invenis Moysen dicentem, <hi>Si inveni gratiam in conspectu tuo, ostende mihi
teipsum manifeste, ut videam te.</hi> 
 Et parum est quia
dixit: responsum accepit, <hi>Non potes videre faciem
meam <note>(Exod. XXXIII, 11, 13, 20)</note>
          </hi>. Loquebatur ergo,
fratres mei, cum Moyse angelus, portans typum Domini:
et illa omnia quae ibi per angelum facta sunt,
futuram istam gratiam et veritatem promittebant.
Qui bene scrutantur Legem, noverunt: et cum opportunum
est, ut et nos aliquid inde dicamus, quantum
Dominus revelat, non tacemus Charitati vestrae.</p>
        </div3>
<div3>
          <head>18.</head>
          <p>
 Illud autem sciatis, quia omnia quae corporaliter
visa sunt, non erant illa substantia Dei. Illa enim
oculis carnis videmus: Dei substantia unde videtur?
Evangelium interroga: <hi>Beati mundo corde; quia ipsi
Deum videbunt <note>(Matth. V, 8)</note>
          </hi>. Fuerunt homines qui
dicerent vanitate sui cordis decepti, Pater invisibilis
est, Filius autem visibilis est. Unde visibilis? Si propter
carnem, quia suscepit carnem; manifestum est.
Illi enim qui carnem Christi viderunt, aliqui crediderunt,
aliqui crucifixerunt: et qui crediderunt, illo
crucifixo nutaverunt; et nisi ipsam post resurrectionem
palparent, fides ad eos non revocaretur. Si ergo
propter carnem visibilis Filius; et nos concedimus, et
est catholica fides: si autem ante carnem sicut ipsi
dicunt, id est, antequam incarnaretur; multum delirant,
et multum errant. Facta enim sunt illa visibilia
corporaliter per creaturam, in quibus typus ostenderetur:
non utique substantia ipsa demonstrabatur et
manifestabatur. Et hoc attendat Charitas vestra lene
documentum. Sapientia Dei videri oculis non potest.
Fratres, si Christus Sapientia Dei, et Virtus Dei <note>(I Cor. I, 24)</note>;
si Christus Verbum Dei; verbum hominis
oculis non videtur, Verbum Dei videri sic potest?
<pb n="1404"/>
</p>
        </div3>
<div3>
          <head>19. </head>
          <p>
Expellite ergo de cordibus vestris carnales cogitationes,
ut vere sitis sub gratia, ut ad Novum Testamentum
pertineatis. Ideo vita aeterna promittitur
in Novo Testamento. Legite Vetus Testamentum, et
videte quia carnali adhuc populo ea quidem praecipiebantur
quae nobis. Nam unum Deum colere, et nobis
praecipitur. <hi>Non accipies in vanum nomen Domini Dei
tui,</hi> et nobis praecipitur: quod est secundum praeceptum. <hi>Observa diem sabbati,</hi> 
 magis nobis praecipitur:
quia spiritualiter observandum praecipitur. Judaei enim
serviliter observant diem sabbati, ad luxuriam, ad
ebrietatem. Quanto melius feminae eorum lanam facerent,
quam illo die in maenianis saltarent? Absit,
fratres, ut illos dicamus observare sabbatum. Spiritualiter
observat sabbatum christianus, abstinens se
ab opere servili. Quid est enim ab opere servili? A
peccato. Et unde probamus? Dominum interroga: <hi>Omnis qui facit peccatum, servus est peccati 
 <note>(Joan. VIII,
34)</note>
          </hi>. Ergo et nobis praecipitur spiritualiter observatio
sabbati. Jam illa omnia praecepta nobis magis praecipiuntur,
et observanda sunt: <hi>Non occides, Non moechaberis,
Non furaberis, Non falsum testimonium dices,
Honora patrem et matrem, Non concupisces rem proximi
tui, Non concupisces uxorem proximi tui <note>(Exod. XX,
3-17)</note>
          </hi>. Nonne ista omnia et nobis praecipiuntur? Sed
quaere mercedem, et invenies ibi dici: Ut expellantur
hostes a facie tua, et accipiatis terram quam promisit
Deus patribus vestris <note>(Levit. XXVI, 1-13)</note>. Quia non
poterant capere invisibilia, per visibilia tenebantur.
Quare tenebantur? Ne penitus interirent, et ad idola
laberentur. Nam fecerunt hoc, fratres mei, sicut legitur,
obliti tanta miracula quae fecit Deus coram oculis
eorum. Mare discissum est; via facta est in mediis
fluctibus; sequentes hostes eorum eisdem aquis operti
sunt, per quas illi transierunt <note>(Exod. XIV, 21-31)</note>: et
cum Moyses homo Dei recessisset ab oculis eorum,
idolum petierunt, et dixerunt: <hi>Fac nobis deos qui nos
praeeant, quia ille homo dimisit nos.</hi> Tota spes eorum
in homine posita erat, non in Deo. Ecce mortuus est
homo: numquid mortuus est Deus qui eruerat eos de
terra Aegypti? Et cum fecissent sibi imaginem vituli,
adoraverunt, et dixerunt, <hi>Hi sunt dii tui, Israel, qui te
liberaverunt de terra Aegypti <note>(Id. XXXII, 1-4)</note>
          </hi>. Quam
cito obliti tam manifestam gratiam! Quibus ergo
modis teneretur populus talis, nisi promissis carnalibus?</p>
        </div3>
<div3>
          <head>20.</head>
          <p>
 Ea ibi jubentur in decalogo Legis quae et nobis;
sed non ea promittuntur quae nobis. Nobis quid promittitur?
Vita aeterna. <hi>Haec est autem vita aeterna, ut
cognoscant te unum verum Deum, et quem misisti Jesum
Christum <note>(Joan. XVII, 3)</note>
          </hi>. Cognitio Dei promittitur:
ipsa est gratia pro gratia. Fratres, modo credimus,
non videmus: pro ista fide praemium erit, videre
quod credimus. Noverant hoc Prophetae, sed occultum
erat antequam veniret. Nam quidam suspirans amator
in Psalmis ait: <hi>Unam petii a Domino, hanc requiram.</hi> 
<pb n="1405"/>
Et quaeris quid petat? Forte enim terram petit fluentem
lacte et melle carnaliter, quamvis spiritualiter
ista quaerenda sit et petenda: aut forte subjectionem
hostium suorum, aut mortem inimicorum, aut imperia
et facultates hujus saeculi. Ardet enim amore, et
multum suspirat, et aestuat, et anhelat. Videamus
quid petat, <hi>Unam petii a Domino, hanc requiram.</hi> Quid
est hoc quod requirit? <hi>Ut inhabitem,</hi> inquit, <hi>in domo
Domini, per omnes dies vitae meae.</hi> Et puta quia habitas
in domo Domini, unde ibi erit gaudium tuum? <hi>Ut
contempler,</hi> inquit, <hi>delectationem Domini <note>(Psal.
XXVI, 4)</note>
          </hi>.</p>
        </div3>
<div3>
          <head>21.</head>
          <p>
 Fratres mei, unde clamatis, unde exsultatis,
unde amatis, nisi quia ibi est scintilla hujus charitatis?
Quid desideratis, rogo vos? Videri potest oculis?
tangi potest? pulchritudo aliqua est quae oculos delectat?
Nonne martyres amati sunt vehementer; et
quando eos commemoramus, inardescimus amore?
Quid in illis amamus, fratres? Membra laniata a feris?
Quid foedius, si oculos carnis interroges? quid
pulchrius, si oculos cordis interroges? Quid tibi videtur
adolescens pulcherrimus fur? Quomodo horrent
oculi tui? Numquid oculi carnis horrent? Si ipsos interroges,
nihil illo corpore compositius, nihil ordinatius
; et parilitas membrorum, et coloris delectatio
illicit oculos: et tamen cum audis quia fur est, fugis
hominem animo. Vides ex alia parte senem curvum,
baculo innitentem, vix se moventem, rugis undique
exaratum: quid vides quod oculos delectet? Audis
quia justus est; amas, amplecteris. Talia nobis praemia
promissa sunt, fratres mei: tale aliquid amate,
tali regno suspirate, talem patriam desiderate; si vultis
pervenire ad id cum quo venit Dominus noster, id
est, ad gratiam et veritatem. Si autem corporalia
praemia concupieris a Deo, adhuc sub Lege es, et
ideo ipsam Legem non implebis. Quando enim videris
abundare ista temporalia in eis qui Deum offendunt,
nutant gressus tui, et dicis tibi: Ecce ego colo
Deum, quotidie ad ecclesiam curro, genua mihi trita
sunt in orationibus; et assidue aegroto: homicidia faciunt
homines, rapinas faciunt; exsultant et abundant,
bene est illis. Talia ergo quaerebas a Deo? Certe
ad gratiam pertinebas. Si gratiam ideo tibi dedit
Deus, quia gratis dedit, gratis ama. Noli ad praemium
diligere Deum; ipse sit praemium tuum. Dicat anima
tua, <hi>Unam petii a Domino, hanc requiram, ut inhabitem
in domo Domini per omnes dies vitae meae, ut contempler
delectationem Domini.</hi> Noli timere ne fastidio deficias:
talis erit illa delectatio pulchritudinis, ut semper tibi
praesens sit, et nunquam satieris; imo semper satieris,
et nunquam satieris. Si enim dixero quia non
satiaberis, fames erit; si dixero quia satiaberis, fastidium
timeo: ubi nec fastidium erit, nec fames,
quid dicam nescio; sed Deus habet quod exhibeat
non invenientibus quomodo dicant, et credentibus
quod accipiant.
</p>
        </div3>
      </div1>

<div1>
        <head>TRACTATUS IV. <hi>Ab eo quod scriptum est,</hi> Et hoc est testimonium Joannis, quando miserunt Judaei ab Jerosolymis sacerdotes, <hi>etc., usque ad id,</hi> Ipse est qui baptizat in Spiritu sancto, <hi>etc. Cap.</hi> I, V\. 19-33.</head>

<pb n="1406"/>
<div3>
          <head>1.</head>
          <p>
 Saepissime audivit Sanctitas vestra, et optime nostis,
quoniam Joannes Baptista quanto praeclarior erat
in natis mulierum, et quanto humilior ad cognoscendum
Dominum, tanto meruit esse amicus sponsi;
sponso zelans, non sibi; non suum honorem quaerens,
sed judicis sui, quem tanquam praeco praeibat.
Itaque Prophetis praecedentibus praenuntiare de Christo
futura concessum est; huic autem digito ostendere.
Sicut enim ignorabatur Christus ab his qui
Prophetis non crediderunt antequam veniret, sic ab
eis ignorabatur et praesens. Venerat enim humiliter
primo et occultus; tanto occultior, quanto humilior:
populi autem spernentes per superbiam suam humilitatem
Dei, crucifixerunt Salvatorem suum, et fecerunt
damnatorem suum.</p>
        </div3>
<div3>
          <head>2.</head>
          <p>
 Sed qui primo venit occultus, quia venit humilis,
numquid deinceps non est venturus manifestus,
quia excelsus? Audistis modo Psalmum: <hi>Deus manifestus
veniet, Deus noster et non silebit.</hi> Siluit ut judicaretur,
non silebit cum coeperit judicare. Non
diceretur, <hi>manifestus veniet,</hi> nisi primo venisset occultus;
nec diceretur, <hi>non silebit,</hi> nisi quia primo
siluit. Quomodo siluit? Interroga Isaiam: <hi>Sicut ovis
ad occisionem ductus est, et sicut agnus coram eo qui
se tonderet</hi>, <hi>fuit sine voce, sic non aperuit os suum <note>(Isai. LIII, 7)</note>
          </hi>.
 <hi>Veniet</hi> autem <hi>manifestus, et non silebit.</hi> 
Quomodo <hi>manifestus? ignis ante eum praeibit, et in
circuitu ejus tempestas valida <note>(Psal. XLIX, 3)</note>
          </hi>. Tempestas
illa tollere habet totam paleam de area, quae
modo trituratur; et ignis incendere quod tempestas
abstulerit. Modo autem tacet: tacet judicio, sed non
tacet praecepto. Si enim tacet Christus, quid sibi
volunt haec Evangelia? quid sibi volunt voces apostolicae,
quid cantica Psalmorum, quid eloquia Prophetarum?
In his enim omnibus Christus non tacet.
Sed tacet modo, ut non vindicet: non tacet, ut non
moneat. Veniet autem praeclarus in vindictam, et
apparebit omnibus, et qui in eum non credunt. Modo
vero quia et praesens occultus erat, oportebat ut contemneretur.
Nisi enim contemneretur, non crucifigeretur:
si non crucifigeretur, non funderet sanguinem,
quo pretio nos redemit. Ut autem daret pretium
pro nobis, crucifixus est; ut crucifigeretur, contemptus
est; ut contemneretur, humilis apparuit.</p>
        </div3>
<div3>
          <head>3.</head>
          <p>
 Tamen quia quasi in nocte apparuit in corpore
mortali, lucernam sibi accendit unde videretur. Ipsa
lucerna Joannes erat <note>(Joan. V, 35)</note>, de quo jam multa
audivistis: et praesens lectio Evangelii, verba Joannis
continet, primo, quod praecipuum est, confitentis
quia non ipse erat Christus. Tanta autem excellentia
erat in Joanne, ut posset credi Christus: et in eo
probata est humilitas ejus, quia dixit se non esse,
<pb n="1407"/>
cum posset credi esse. Ergo, <hi>Hoc est testimonium
Joannis, quando miserunt Judaei ab Jerosolymis sacerdotes
et Levitas ad eum, ut interrogarent eum, Tu quis
es?</hi> Non autem mitterent, nisi moverentur excellentia
auctoritatis ejus, quia ausus est baptizare. <hi>Et confessus
est, et non negavit.</hi> Quid confessus est? <hi>Et confessus
est, Quia non sum ego Christus.</hi> </p>
        </div3>
<div3>
          <head>4.</head>
          <p>
 <hi>Et interrogaverunt eum, Quid ergo? Elias es tu?</hi> 
Noverant enim quia praecessurus erat Elias Christum.
Non enim alicui incognitum erat nomen Christi apud
Judaeos. Istum non putaverunt esse Christum: non
omnino Christum non esse venturum. Cum sperarent
venturum, sic offenderunt in praesentem, offenderunt
tanquam in humilem lapidem. Lapis enim ille adhuc
parvus erat, jam quidem praecisus de monte sine manibus:
sicut dicit Daniel propheta, vidisse se lapidem
praecisum de monte sine manibus. Sed quid sequitur? <hi>Et crevit,</hi> 
 inquit, <hi>lapis ille, et factus est mons magnus,
et implevit universam faciem terrae <note>(Dan. II, 34, 35)</note>
          </hi>.
Videat ergo Charitas vestra quod dico: Christus ante
Judaeos jam praecisus erat de monte. Montem regnum
vult intelligi Judaeorum. Sed regnum Judaeorum non
impleverat universam faciem terrae. Inde praecisus est
ille lapis, quia inde natus est in praesentia Dominus.
Et quare sine manibus? Quia sine opere virili Virgo
peperit Christum. Jam ergo erat lapis ille praecisus
sine manibus, ante oculos Judaeorum: sed humilis
erat. Non immerito; quia nondum creverat lapis ille,
et impleverat orbem terrarum: quod ostendit in regno
suo, quod est Ecclesia, qua implevit totam faciem
terrae. Quia ergo nondum creverat, offenderunt in
illum tanquam in lapidem: et factum est in eis quod
scriptum est, <hi>Qui ceciderit super lapidem istum, conquassabitur;
et super quos ceciderit lapis ille, conteret
eos <note>(Luc. XX, 18)</note>
          </hi>. Primo super humilem ceciderunt;
excelsus super illos venturus est: sed ut eos venturus
excelsus conterat, primo eos humilis quassavit. Offenderunt
in eum, et quassati sunt; non contriti, sed
quassati: veniet excelsus, et conteret eos. Sed ignoscendum
est Judaeis, quia offenderunt in lapidem qui
nondum creverat. Quales sunt illi qui in ipsum montem
offenderunt? Jam de quibus dicam cognoscitis.
Qui negant Ecclesiam toto orbe diffusam, non in humilem
lapidem, sed in ipsum montem offendunt: quod
factus est ille lapis dum cresceret. Caeci Judaei non viderunt
humilem lapidem: quanta caecitas est non videre
montem?</p>
        </div3>
<div3>
          <head>5.</head>
          <p>
 Ergo viderunt humilem, et non cognoverunt.
Demonstrabatur illis per lucernam. Nam primo ille,
quo major nemo surrexerat in natis mulierum, dixit, <hi>Non sum ego Christus.</hi> 
 Dictumque illi est, <hi>Numquid tu
es Elias? Respondit, non sum.</hi> Christus enim praemittit
ante se Eliam: et dixit, <hi>Non sum,</hi> et fecit nobis quaestionem.
Timendum est enim ne minus intelligentes,
contraria putent Joannem dixisse quam Christus dixit.
Quodam enim loco, cum Dominus Jesus Christus in
Evangelio quaedam diceret de se, responderunt illi discipuli:
<pb n="1408"/> <hi>Quomodo ergo dicunt Scribae,</hi> 
 id est periti Legis, <hi>quia Eliam oportet primum venire?</hi> 
 Et ait Dominus: <hi>Elias jam venit, et fecerunt ei quae voluerunt; et
si vultis scire, ipse est Joannes Baptista 
 <note>(Matth. XVII,
10-13, et XI, 11-14)</note>
          </hi>. Dominus Jesus Christus dixit, <hi>Elias jam venit, et ipse est Joannes Baptista:</hi> 
 Joannes
autem interrogatus sic se confessus est Eliam non esse,
quomodo nec Christum esse. Et utique sicut verum
confessus est Christum se non esse, sic verum confessus
est nec Eliam se esse. Quomodo ergo comparabimus
dicta praeconis cum dictis judicis? Absit ut praeco
mentiatur: hoc enim loquitur quod audit a judice.
Quare ergo ille, <hi>Non sum Elias:</hi> et Dominus, <hi>Ipse est
Elias?</hi> Quia in eo Dominus Jesus Christus praefigurare
voluit futurum adventum suum, et hoc dicere, quia in
spiritu Eliae erat Joannes. Et quod erat Joannes ad
primum adventum, hoc erit Elias ad secundum adventum.
Quomodo duo adventus judicis, sic duo praecones.
Judex quidem ipse, praecones autem duo: non
duo judices. Oportebat enim judicem primo venire judicandum.
Misit ante se primum praeconem, vocavit
illum Eliam; quia hoc erit in secundo adventu Elias,
quod in primo Joannes.</p>
        </div3>
<div3>
          <head>6.</head>
          <p>
 Namque intendat Charitas vestra quam verum
dicam. Quando conceptus est Joannes, vel potius
quando natus est, Spiritus sanctus hoc de illo homine
implendum prophetavit: <hi>Et erit,</hi> inquit, <hi>praecursor Altissimi,
in spiritu et virtute Eliae <note>(Luc. I, 17)</note>
          </hi>. Non ergo
Elias, sed <hi>in spiritu et virtute Eliae.</hi> Quid est, <hi>in spiritu
et virtute Eliae?</hi> In eodem Spiritu sancto vice Eliae.
Quare vice Eliae? Quia quod Elias secundo, hoc Joannes
primo adventui fuit. Recte ergo modo Joannes
proprie respondit. Nam Dominus figurate, <hi>Elias ipse
est Joannes:</hi> iste autem, ut dixi, proprie, <hi>Non sum
ego Elias.</hi> Si figuram praecursionis advertas, Joannes
ipse est Elias: quod enim ille ad primum adventum,
hoc ille ad secundum erit. Si proprietatem personae
interroges, Joannes Joannes, Elias Elias; Dominus ergo
ad praefigurationem recte, <hi>Ipse est Elias:</hi> Joannes
autem recte ad proprietatem, <hi>Non sum Elias.</hi> Nec
Joannes falsum, nec Dominus falsum: nec praeco falsum,
nec Judex falsum; sed si intelligas. Quis autem
intelliget? Qui imitatus fuerit humilitatem praeconis,
et cognoverit celsitudinem judicis. Nihil enim humilius
ipso praecone. Fratres mei, nullum tantum meritum
Joannes habuit quam de ista humilitate, quod
cum posset fallere homines, et putari Christus, et haberi
pro Christo (tantae enim gratiae tantaeque excellentiae
fuit), confessus est tamen aperte, et dixit, <hi>Non
sum ego Christus. Numquid tu Elias es?</hi> Jam si diceret,
Elias sum; ergo jam in secundo adventu adveniens
Christus judicaret, non adhuc in primo judicaretur.
Tanquam dicens, Venturus est et Elias; <hi>Non sum,</hi> inquit, <hi>Elias.</hi> 
 Sed observate humilem, ante quem venit
Joannes, ne sentiatis excelsum ante quem venturus
est Elias. Nam et Dominus ita complevit: <hi>Ipse est
Joannes Baptista qui venturus est.</hi> Ipsa praefiguratione
venit iste, qua proprietate venturus est Elias. Tunc
Elias per proprietatem Elias erit, nunc per similitudinem
<pb n="1409"/>
Joannes erat. Modo Joannes per proprietatem
Joannes, per similitudinem Elias est. Ambo praecones
sibi dederunt similitudines suas, et tenuerunt proprietates
suas: unus autem Dominus judex, sive illo
praecone praecedente, sive illo.</p>
        </div3>
<div3>
          <head>7.</head>
          <p>
 <hi>Et interrogaverunt eum: Quid ergo? Elias es tu?
Et dixit: Non. Et dixerunt ei: Propheta es tu? Et respondit?
Non. Dixerunt ergo ei: Quis es tu? ut responsum
demus his qui miseruut nos. Quid dicis de teipso?
Ait: Ego vox clamantis in deserto.</hi> Isaias illud dixit <note>(Isa., XL, 3)</note> 
 In Joanne prophetia ista impleta est, <hi>Ego vox clamantis in deserto.</hi> 
 Quid clamantis? <hi>Dirigite
viam Domini, rectas facite semitas Dei nostri.</hi> Non vobis
videtur praeconis esse dicere, Exite, facite viam? Nisi
quod praeco Exite dicit: Joannes dicit, Venite. A judice
repellit praeco, ad judicem vocat Joannes. Imo
vocat Joannes ad humilem, ne judex sentiatur excelsus. <hi>Ego vox clamantis in deserto, dirigite viam Domini,
sicut dixit Isaias propheta.</hi> 
 Non dixit, Ego sum Joannes,
ego sum Elias, Ego sum propheta. Sed quid dixit? Hoc
vocor, <hi>Vox clamantis in deserto, Dirigite viam Domino:</hi> 
ego sum ipsa prophetia.</p>
        </div3>
<div3>
          <head>8.</head>
          <p>
 <hi>Et qui missi fuerant, erant ex Pharisaeis:</hi> id est,
ex principibus Judaeorum. <hi>Et interrogaverunt, et dixerunt
ei: Quid ergo baptizas, si tu non es Christus, neque
Elias, neque propheta?</hi> Quasi audaciae videbatur esse
baptizare, quasi, In qua persona? Quaerimus utrum
tu sis Christus; tu dicis te non esse: quaerimus ne
forte praecursor illius sis, quia novimus ante Christi
adventum venturum esse Eliam; negas te esse: quaerimus
ne forte aliquis multum praeveniens praeco es,
id est propheta, et accepisti hanc potestatem; nec prophetam
te esse dicis. Et non erat propheta Joannes:
major erat quam propheta. Dominus de illo tale testimonium
dedit: <hi>Quid existis in desertum videre? Arundinem
vento agitari.</hi> Utique, Non vento agitari, subaudis;
quia non hoc erat Joannes, quasi qui a vento
moveretur: qui enim a vento movetur, circumflatur
omni spiritu seductorio. <hi>Sed quid existis videre? Hominem
mollibus vestitum?</hi> Vestiebatur enim Joannes
asperis, id est, tunica facta de pilis cameli. <hi>Ecce qui
mollibus vestiuntur, in domibus regum sunt.</hi> Non ergo
existis videre hominem mollibus vestitum. <hi>Sed quid
existis videre? Prophetam? Ita dico vobis, major quam
propheta hic <note>(Matth. XI, 7, 8, 9)</note>
          </hi>: quia prophetae longe
ante praenuntiaverunt, Joannes praesentem demonstrabat.</p>
        </div3>
<div3>
          <head>9.</head>
          <p>
 <hi>Quid ergo tu baptizas, si tu non es Christus, neque
Elias, neque propheta? Respondit eis Joannes, et
dixit: Ego baptizo in aqua; medius autem vestrum stetit
quem vos nescitis.</hi> Humilis enim non videbatur, et propterea
lucerna accensa est. Videte quomodo dat locum,
qui aliud posset putari. <hi>Ipse est qui post me venit, qui
ante me factus est.</hi> Sicut jam diximus, id est, antepositus
est mihi. <hi>Cujus ego non sum dignus ut solvam corrigiam
calceamenti ejus.</hi> Quantum se abjecit? Et ideo multum
<pb n="1410"/>
elevatus est; quoniam qui se humiliat, exaltabitur <note>(Luc. XIV, 11)</note>.
Unde debet videre Sanctitas vestra,
quia si Joannes sic se humiliavit, ut diceret, <hi>Non sum
ego dignus corrigiam solvere;</hi> quomodo habent humiliari,
qui dicunt: Nos baptizamus, nos quod damus
nostrum est, et quod nostrum est, sanctum est. Ille
dicit, Non ego, sed ille: illi dicunt, Nos. Non
est dignus Joannes solvere corrigiam calceamenti
ejus: quod si dignum se diceret, quam humilis esset?
Et si dignum se diceret, et sic diceret, Ille venit post
me, qui ante me factus est, cujus tantummodo corrigiam
calceamenti dignus sum solvere; multum se humiliasset.
Quando autem nec ad hoc dignum se dicit,
vere plenus Spiritu sancto erat, qui sic servus Dominum
agnovit, et ex servo amicus fieri meruit.</p>
        </div3>
<div3>
          <head>10.</head>
          <p>
 <hi>Haec in Bethania facta sunt trans Jordanem, ubi
erat Joannes baptizans. Altera die vidit Joannes Jesum
venientem ad se, et ait: Ecce Agnus Dei, ecce qui tollit
peccatum mundi.</hi> Nemo sibi arroget, et dicat quia ipse
auferat peccatum mundi. Jam intendite, contra quos
superbos intendebat digitum Joannes. Nondum erant
nati haeretici, et jam ostendebantur: contra illos clamabat
tunc a fluvio, contra quos modo clamat ex
Evangelio. Venit Jesus; et quid dicit ille? <hi>Ecce Agnus
Dei.</hi> Si agnus innocens, et Joannes agnus. An non
et ipse innocens? Sed quis innocens? quantum innocens?
Omnes ex illa traduce veniunt et ex illa propagine,
de qua cantat gemens David: <hi>Ego in iniquitate
conceptus sum, et in peccatis mater mea in utero
me aluit <note>(Psal. L, 7)</note>
          </hi>. Solus ergo ille Agnus, qui non
sic venit. Non enim in iniquitate conceptus est;
quia non de mortalitate conceptus est: nec eum in
peccatis mater ejus in utero aluit, quem virgo concepit,
virgo peperit; quia fide concepit, et fide suscepit.
Ergo <hi>ecce Agnus Dei.</hi> Non habet iste traducem
de Adam: carnem tantum sumpsit de Adam, peccatum
non assumpsit. Qui non assumpsit de nostra
massa peccatum, ipse est qui tollit nostrum peccatum. <hi>Ecce Agnus Dei, ecce qui tollit peccatum mundi.</hi> </p>
        </div3>
<div3>
          <head>11.</head>
          <p>
 Nostis quia quidam homines dicunt aliquando:
Nos tollimus peccata hominibus, qui sancti sumus:
si enim non fuerit sanctus qui baptizat, quomodo
tollit peccatum alterius, cum sit homo ipse plenus
peccato? Contra istas disputationes verba nostra non
dicamus, hunc legamus: <hi>Ecce Agnus Dei, ecce qui tollit
peccatum mundi.</hi> Non sit praesumptio hominibus in
homines: non transmigret passer in montes, in Domino
confidat <note>(Psal. X, 2)</note>; et si levat oculos in montes,
unde veniet auxilium ei, intelligat quia auxilium
ejus a Domino, qui fecit coelum et terram <note>(Psal. CXX,
1, 2)</note>. Tantae excellentiae Joannes, dicitur ei, Tu es
Christus? Dicit, Non. Tu es Elias? Dicit, Non. Tu es
propheta? Dicit, Non. Quare ergo baptizas? <hi>Ecce
Agnus Dei, ecce qui tollit peccatum mundi: hic est de
quo dixi, Post me venit vir qui ante me factus est, quia
prior me erat. Post me venit,</hi> quia posterius natus est:
<pb n="1411"/> <hi>ante me factus est,</hi> 
 quia praelatus est mihi: <hi>prior me
erat, quia in principio erat Verbum, et Verbum erat
apud Deum, et Deus erat Verbum.</hi> </p>
        </div3>
<div3>
          <head>12.</head>
          <p>
 « Et ego nesciebam eum, dixit: sed ut manifestaretur
Israeli, propterea veni ego in aqua baptizans.
Et testimonium perhibuit Joannes, dicens, Quia vidi
Spiritum de coelo descendentem quasi columbam, et
mansit super eum: et ego nesciebam eum, sed qui
me misit baptizare in aqua, ille mihi dixit, Super
quem videris Spiritum descendentem et manentem
super eum, hic est qui baptizat in Spiritu sancto: et
ego vidi, et testimonium perhibui quia hic est Filius
Dei. »  Intendat modicum Charitas vestra: Joannes
quando didicit Christum? Missus est enim ut baptizaret
in aqua. Quaesitum est quare? <hi>Ut manifestaretur
Israeli,</hi> dixit. Quid profuit baptismus Joannis? Fratres
mei, si profuit aliquid, et modo maneret, et
baptizarentur homines baptismo Joannis; et sic venirent
ad baptismum Christi. Sed quid ait? <hi>Ut manifestaretur
Israeli:</hi> id est, ipsi Israel, populo Israel ut
manifestaretur Christus, venit baptizare in aqua. Accepit
ministerium baptismatis Joannes, in aqua poenitentiae
parare viam Domino, non existens Dominus:
at ubi cognitus est Dominus, superfluo ei via parabatur;
quia cognoscentibus se ipse factus est via: itaque
non duravit diu baptismus Joannis. Sed quomodo
demonstratus est Dominus? Humilis; ut ideo acciperet
baptisma Joannes, in quo baptizaretur ipse Dominus.</p>
        </div3>
<div3>
          <head>13.</head>
          <p>
 Et opus erat Domino baptizari? Et ego interrogans
cito respondeo: Opus erat Domino nasci?
opus erat Domino crucifigi? opus erat Domino mori?
opus erat Domino sepeliri? Si ergo tantam suscepit
pro nobis humilitatem, baptismum non erat suscepturus?
Et quid profuit quia suscepit baptismum servi?
Ut tu non dedignareris suscipere baptismum Domini.
Intendat Charitas vestra. Futuri erant aliqui in Ecclesia
excelsioris gratiae catechumeni. Fit enim aliquando
ut videas catechumenum abstinentem ab omni
concubitu, valefacientem saeculo, renuntiantem omnibus
quae possidebat, distribuentem pauperibus; et
catechumenus est, instructus etiam forte doctrina salutari
supra multos fideles. Timendum est huic ne
dicat apud semetipsum de Baptismate sancto quo
peccata dimittuntur: Quid plus accepturus sum?
Ecce ego melior sum illo fideli et illo fideli: cogitans
fideles aut conjugatos, aut forte idiotas, aut habentes
et possidentes res suas, quas ipse distribuit jam pauperibus,
et meliorem se esse arbitrans quam ille qui
jam baptizatus est, dedignetur venire ad Baptismum,
dicens, Hoc sum accepturus quod habet ille et ille;
et proponat sibi illos quos contemnit, et quasi sordeat
illi hoc accipere quod acceperunt inferiores, quia
jam videtur ipse sibi melior: et tamen omnia peccata
super illum sunt, et nisi venerit ad salutarem Baptismum,
ubi peccata solvuntur, cum omni excellentia
sua non potest intrare in regnum coelorum. Sed ut
illam excellentiam invitaret. Dominus ad baptismum
suum, ut peccata illi dimitterentur, venit ipse ad baptismum
servi sui; et cum ipse non haberet quod ei
<pb n="1412"/>
dimitteretur, nec quod in illo lavaretur, suscepit a
servo baptismum; et tanquam allocutus est filium
superbientem et extollentem se, ac dedignantem forte
accipere cum idiotis unde ei possit salus venire, et
quasi dicens: Quantum te extendis? quantum extollis?
quanta est excellentia tua? quanta gratia tua?
major potest esse quam mea? si ego veni ad servum,
tu dedignaris venire ad Dominum? si ego suscepi
baptismum servi, tu dedignaris a Domino baptizari?</p>
        </div3>
<div3>
          <head>14.</head>
          <p>
 Nam ut noveritis, fratres mei, quia non ex necessitate
alicujus vinculi peccati Dominus veniebat
ad ipsum Joannem; sicut dicunt alii evangelistae,
cum ad illum veniret baptizandus Dominus, ait ipse
Joannes: <hi>Tu ad me venis? ego a te debeo baptizari.</hi> Et
quid ei ipse respondit? <hi>Sine modo; impleatur omnis
justitia <note>(Matth. III, 14, 15)</note>
          </hi>. Quid est, <hi>impleatur omnis
justitia?</hi> Mori veni pro hominibus, baptizari non
habeo pro hominibus? Quid est, <hi>impleatur omnis justitia?</hi> 
Impleatur omnis humilitas. Quid ergo? non erat
suscepturus baptismum a bono servo, qui passionem
suscepit a servis malis? Intendite ergo. Baptizato
Domino, si propterea baptizavit Joannes, ut in ejus
baptismo Dominus ostenderet humilitatem, nemo
alius baptizaretur baptismo Joannis? Multi autem
baptizati sunt baptismo Joannis; baptizatus est Dominus
baptismo Joannis, et cessavit baptismum Joannis:
inde jam missus est in carcerem Joannes; deinceps
nemo baptizatus invenitur illo baptismate. Si
ergo propterea venit et Joannes baptizans, ut Domini
humilitas nobis demonstraretur, ut quia ille suscepit
a servo, nos non dedignaremur suscipere a Domino;
Dominum solum Joannes baptizaret? Sed si solum
Dominum Joannex baptizaret, non deessent qui putarent
sanctius fuisse baptisma Joannis quam Christi:
quasi baptismate Joannis solus Christus meruisset
baptizari, baptismate autem Christi genus humanum.
Intendat Charitas vestra. Baptismate Christi baptizati
sumus, non tantum nos, sed et universus orbis terrarum,
et baptizatur usque in finem. Quis nostrum
potest ex aliqua parte comparari Christo, cujus se
Joannes dixit indignum solvere corrigiam calceamenti?
Si ergo ille Christus tantae excellentiae homo
Deus, solus baptizaretur baptismo Joannis, quid
dicturi erant homines? Qualem baptismum habuit
Joannes? Magnum baptismum habuit, ineffabile
sacramentum: vide, quia solus Christus meruit
baptizari Joannis baptismo. Atque ita major
videretur baptismus servi, quam baptismus Domini.
Baptizati sunt et alii baptismo Joannis, ne melior
baptismus videretur Joannis quam Christi; baptizatus
autem et Dominus, ut Domino suscipiente baptismum
servi, non dedignarentur alii servi suscipere baptismum
Domini: ad hoc ergo missus erat Joannes.</p>
        </div3>
<div3>
          <head>15.</head>
          <p>
 Sed noverat Christum, an non noverat? Si
non noverat, quare dicebat quando venit ad fluvium
Christus: <hi>Ego a te debeo baptizari?</hi> hoc est, Scio qui
sis. Si ergo jam noverat, certe tunc cognovit quando
vidit columbam descendentem. Manifestum est quia
columba non descendit super Dominum, nisi posteaquam
<pb n="1413"/>
ascendit ab aqua baptismi. Dominus baptizatus
ascendit ab aqua, aperti sunt coeli, et vidit super eum
columbam. Si ergo post baptismum descendit columba,
et antequam baptizaretur Dominus, dixit illi
Joannes, <hi>Tu ad me venis? ego a te debeo baptizari?</hi> 
ante, illum noverat, cui dixit, <hi>Tu ad me venis? ego a
te debeo baptizari?</hi> quomodo ergo dixit,  « Et ego nesciebam
eum; sed qui me misit baptizare in aqua,
ille mihi dixit, Super quem videris Spiritum descendentem
sicut columbam, et manentem super eum,
ipse est qui baptizat in Spiritu sancto? »  Non parva
quaestio est, fratres mei. Si vidistis quaestionem, non
parum vidistis: superest ut ipsius solutionem Dominus
det. Tamen illud dico, si vidistis quaestionem,
non est parum. Ecce positus est Joannes ante oculos
vestros, stans ad fluvium Joannes Baptista; ecce
venit Dominus adhuc baptizandus, nondum baptizatus:
audi vocem Joannis, <hi>Tu ad me venis? ego a te debeo
baptizari;</hi> ecce jam cognoscit Dominum, a quo vult
baptizari. Baptizatus Dominus ascendit ab aqua, aperiuntur
coeli, descendit Spiritus, modo illum cognoscit
Joannes: si modo illum cognoscit, quid dixit
antea, <hi>Ego a te debeo baptizari?</hi> Si autem non eum
modo cognoscit, quia jam noverat eum, quid est quod
dixit,  « Non noveram eum; sed qui me misit baptizare
in aqua, ille mihi dixit, Super quem videris
Spiritum descendentem, et manentem super eum
sicut columbam, ipse est qui baptizat in Spiritu
sancto? » </p>
        </div3>
<div3>
          <head>16.</head>
          <p>
 Fratres, ista quaestio si hodie solvatur, gravat
vos, non dubito, quia jam multa dicta sunt. Sciatis
autem talem istam quaestionem esse, ut haec sola perimat
partem Donati. Ad hoc dixi Charitati vestrae, ut
intentos vos facerem, similiter ut soleo; simul ut oretis
pro nobis et vobis, ut et nobis det Dominus digna
loqui, et vos digna capere mereamini. Interim hodie
dignamini differre. Sed hoc breviter dico interim, donec
solvatur: interrogate pacifice, sine rixa, sine contentione,
sine altercationibus, sine inimicitiis; et vobiscum
quaerite, et alios interrogate, et dicite, Hanc
quaestionem proposuit nobis hodie episcopus noster,
aliquando si Dominus concesserit, soluturus eam. Sed
sive solvatur sive non solvatur, putate me proposuisse
quod me movet: moveor enim multum. Dicit Joannes, <hi>Ego a te debeo baptizari;</hi> 
 tanquam Christo cognito.
Si enim non noverat eum a quo volebat baptizari,
temere dicebat, <hi>Ego a te debeo baptizari.</hi> Noverat ergo
eum. Si noverat eum, quid est ergo quod dicit, <hi>Non
noveram eum; sed qui me misit baptizare in aqua, ipse
mihi dixit, Super quem videris Spiritum descendentem
et manentem super eum, sicut columbam, ipse est qui
baptizat in Spiritu sancto?</hi> Quid dicturi sumus? Quia
non scimus quando venerit columba? Ne forte ibi lateant,
legantur alii evangelistae, qui planius illud
dixerunt: et invenimus apertissime tunc descendisse
columbam, cum Dominus ab aqua ascendit. Super
baptizatum enim aperti sunt coeli, et vidit Spiritum
descendentem <hi>(Matth. III, 16, Marc. I, 10, et Luc. III,
<pb n="1414"/>
21 et 22)</hi>. Si jam baptizatum cognovit, venienti ad
baptisma quomodo dicit, <hi>Ego a te debeo baptizari?</hi> 
Hanc vobiscum interim ruminate, hanc vobiscum
conferte, hanc vobiscum tractate. Praestet Dominus
Deus noster ut antequam a me audiatis, alicui vestrum
priori eam revelet. Tamen, fratres, hoc sciatis, quia
per istius quaestionis solutionem, vocem pars Donati
de Baptismi gratia, ubi nebulas obtendunt imperitis,
et retia tendunt avibus volantibus, si frontem habeant,
omnino non habebunt: omnino eorum ora
claudentur.
</p>
        </div3>
      </div1>

<div1>
        <head>TRACTATUS V. <hi>Rursum in illud,</hi> Et ego nesciebam eum, <hi>etc. Quid novi Joannes didicerit de Domino per columbam. Cap.</hi> I, V\ 33.</head>
<div3>
          <head>1.</head>
          <p>
 Sicut Dominus voluit, ad diem promissionis nostrae
pervenimus: praestabit etiam hoc, ut ad ipsius promissionis
redditionem pervenire possimus. Tunc enim ea
quae dicimus, et nobis et vobis si utilia sunt, ab ipso
sunt: quae autem ab homine sunt, mendacia sunt; sicut
ipse dixit Dominus noster Jesus Christus, <hi>Qui loquitur
mendacium, de suo loquitur <note>(Joan. VIII, 44)</note>
          </hi>. Nemo habet
de suo, nisi mendacium et peccatum. Si quid autem
homo habet veritatis atque justitiae, ab illo fonte
est, quem debemus sitire in hac eremo, ut ex eo quasi
guttis quibusdam irrorati, et in hac peregrinatione
interim consolati, ne deficiamus in via, venire ad ejus
requiem satietatemque possimus. Si ergo <hi>qui loquitur
mendacium, de suo loquitur;</hi> qui loquitur veritatem, de
Deo loquitur. Verax Joannes, veritas Christus; verax
Joannes, sed omnis verax a veritate verax est: si ergo
verax est Joannes, et verax esse homo non potest,
nisi a veritate; a quo erat verax, nisi ab eo qui dixit, <hi>Ego sum veritas 
 <note>(Id. XIV, 6)</note>
          </hi>? Non ergo, posset dicere,
aut veritas contra veracem, aut verax contra veritatem.
Veracem veritas misit; et ideo verax erat, quoniam
a veritate missus erat. Si veritas Joannem miserat,
Christus eum miserat. Sed quod Christus cum
Patre facit, Pater facit: et quod Pater cum Christo
facit, Christus facit. Nec seorsum Pater aliquid facit
sine Filio; nec seorsum aliquid Filius sine Patre:
inseparabilis charitas, inseparabilis unitas, inseparabilis
majestas, inseparabilis potestas, secundum haec
verba quae ipse posuit, <hi>Ego et Pater unum sumus <note>(Id.
X, 30)</note>
          </hi>. Quis ergo misit Joannem? Si dicamus, Pater,
verum dicimus; si dicamus, Filius, verum dicimus:
manifestius autem ut dicamus, Pater et Filius. Quem
misit autem Pater et Filius, unus Deus misit; quia
Filius dixit, <hi>Ego et Pater unum sumus.</hi> Quomodo ergo
nesciebat eum a quo missus est? Dixit enim, <hi>Ego
nesciebam eum; sed qui me misit baptizare in aqua, ipse
mihi dixit.</hi> Interrogo Joannem, Qui te misit baptizare
in aqua, quid tibi dixit? <hi>Super quem videris Spiritum
descendentem, sicut columbam, et manentem super eum,
ipse est qui baptizat in Spiritu sancto.</hi> Hoc tibi, o Joannes,
dixit qui te misit? Manifestum quia hoc. Quis
ergo te misit? Forte Pater. Verus Deus Pater, et veritas
Deus Filius: si Pater sine Filio te misit, Deus sine
veritate te misit: si ideo autem verax es, quia veritatem
<pb n="1415"/>
loqueris, et ex veritate loqueris; non te misit
Pater sine Filio, sed simul te misit pater et Filius:
si ergo et Filius te misit cum Patre, quomodo nesciebas
eum a quo missus es? Quem videras in veritate,
ipse te misit ut agnosceretur in carne, et dixit, <hi>Super
quem videris Spiritum descendentem sicut columbam, et
manentem super eum, ipse est qui baptizat in Spiritu
sancto.</hi> </p>
        </div3>
<div3>
          <head>2.</head>
          <p>
 Hoc audivit Joannes, ut nosset eum quem non
noverat, an ut plenius nosset quem jam noverat? Si
enim omni ex parte non nosset, non venienti ad fluvium
ut baptizaretur diceret, <hi>Ego a te debeo baptizari,
et tu venis ad me <note>(Matth. III, 14)</note>
          </hi>? noverat ergo. Quando
autem columba descendit? Jam baptizato Domino, et
ab aqua ascendente. At si ille qui eum misit, dixit, <hi>Super quem videris Spiritum descendentem sicut columbam,
et manentem super eum, ipse est qui baptizat in
Spiritu sancto;</hi> 
 et non noverat eum, sed columba
descendente cognovit eum; columba vero tunc descendit,
quando Dominus ab aqua ascendit; tunc autem
cognoverat Joannes Dominum, quando ad eum Dominus
ad aquam veniebat: manifestatur nobis quia
Joannes secundum aliquid noverat, secundum aliquid
nondum noverat Dominum. Nisi autem hoc intellexerimus,
mendax erat. Quomodo erat verax agnoscens,
qui dicit, <hi>Tu ad me venis</hi> baptizari, et <hi>ego a te debeo
baptizari?</hi> Verax est cum hoc dicit? Et quomodo rursus
verax est cum dicit, <hi>Ego non noveram eum; sed
qui misit me baptizare in aqua, ipse mihi dixit, Super
quem videris Spiritum descendentem sicut columbam, et
manentem super eum, ipse est qui baptizat in Spiritu
sancto?</hi> Innotuit per columbam Dominus, non ei qui
se non noverat, sed ei qui in eo aliquid noverat,
aliquid non noverat. Nostrum est ergo quaerere
quid in eo Joannes nondum noverat, et per columbam
didicit.</p>
        </div3>
<div3>
          <head>3.</head>
          <p>
 Quare missus est Joannes baptizans? Jam memini
me quantum potui dixisse Charitati vestrae. Si
enim baptismus Joannis necessarius erat saluti nostrae;
et modo debuit exerceri. Non enim modo non salvantur
homines, aut non modo plures salvantur, aut
alia tunc salus erat, et alia modo. Si mutatus est
Christus, mutata est et salus: si salus in Christo est,
et idem ipse Christus est, eadem nobis salus est. Sed
quare missus est Joannes baptizans? Quia oportebat
baptizari Christum. Quare oportebat baptizari Christum?
Quare oportuit nasci Christum? quare oportuit
crucifigi Christum? Si enim viam humilitatis demonstraturus
advenerat, et seipsum facturus ipsam
humilitatis viam; in omnibus ab eo implenda erat humilitas.
Auctoritatem dare baptismo suo hinc dignatus
est, ut cognoscerent servi quanta alacritate deberent
currere ad baptismum Domini, quando ipse non dedignatus
est suscipere baptismum servi. Donatum
enim erat hoc Joanni, ut ipsius baptismus diceretur.</p>
        </div3>
<div3>
          <head>4.</head>
          <p>
 Hoc attendat, et distinguat, et noverit Charitas
vestra. Baptismus quem accepit Joannes, baptismus
<pb n="1416"/>
Joannis dictus est: solus tale donum accepit: nullus
ante illum justorum, nullus post illum, ut acciperet
baptismum, qui baptismus illius diceretur. Accepit
quidem; non enim a se posset aliquid: si enim a se
quis loquitur, mendacium de suo loquitur. Et unde accepit,
nisi a Domino Jesu Christo? Ab illo ut baptizare
posset accepit, quem postea baptizavit. Nolite
mirari: sic enim hoc fecit Christus in Joanne, quomodo
quiddam fecit in matre. De Christo enim dictum
est, <hi>Omnia per ipsum facta sunt <note>(Joan. I, 3)</note>
          </hi>: si omnia
per ipsum, et Maria per ipsum facta est, de qua postea
natus est Christus. Intendat Charitas vestra, Quomodo
creavit Mariam, et creatus est per Mariam; sic dedit
baptismum Joanni, et baptizatus est a Joanne.</p>
        </div3>
<div3>
          <head>5.</head>
          <p>
 Ad hoc ergo accepit baptismum a Joanne, ut accipiens
quod inferius erat ab inferiore, ad id quod superius
erat hortaretur inferiores. Sed quare non solus
ipse baptizatus est a Joanne, si ad hoc missus erat
Joannes, per quem baptizaretur Christus, ut pararet
viam Domino, id est ipsi Christo? Et hoc jam diximus;
sed commemoramus, quia necessarium est praesenti
quaestioni. Si solus Dominus noster Jesus Christus
baptizatus esset baptismate Joannis: tenete quod
dicimus; non tantum valeat saeculum, ut deleat e cordibus
vestris quod ibi scripsit Spiritus Dei; non tantum
valeant spinae curarum, ut effocent semen quod
seminatur in vobis: quare enim cogimur eadem repetere,
nisi quia de memoria cordis vestri securi non
sumus? si ergo solus Dominus baptizatus esset baptismo
Joannis, non deessent qui sic eum haberent, ut
putarent baptismum Joannis majorem esse, quam est
baptismus Christi. Dicerent enim: Usque adeo illud
baptisma majus est, ut solus Christus eo baptizari
meruisset. Ergo ut daretur nobis a Domino exemplum
humilitatis, ad percipiendam salutem baptismatis,
Christus suscepit quod ei opus non erat, sed propter
nos opus erat. Et rursus, ne hoc ipsum quod accepit
a Joanne Christus, praeponeretur baptismati Christi,
permissi sunt et alii baptizari a Joanne. Sed qui baptizati
sunt a Joanne, non eis suffecit: baptizati sunt enim
baptismo Christi; quia non baptismus Christi erat
baptismus Joannis. Qui accipiunt baptismum Christi,
baptismum Joannis non quaerunt: qui acceperunt baptismum
Joannis, baptismum Christi quaesierunt. Ergo
Christo suffecit baptismus Joannis. Quomodo non sufficeret,
quando nec ipse erat necessarius? Illi enim
nullus baptismus erat necessarius; sed ad hortandos
nos ad baptismum suum, suscepit baptismum servi.
Et ne praeponeretur baptismus servi baptismo Domini,
baptizati sunt alii baptismate conservi. Sed qu
baptizati sunt baptismate conservi, oportebat ut baptizarentur
baptismate Domini: qui autem baptizantur
<pb n="1417"/>
baptismate Domini, non opus habent baptismate
conservi.</p>
        </div3>
<div3>
          <head>6.</head>
          <p>
 Quoniam ergo acceperat Joannes baptismum,
qui proprie Joannis diceretur; Dominus autem Jesus
Christus noluit baptismum suum alicui dare, non ut
nemo baptizaretur baptismo Domini, sed ut semper
ipse Dominus baptizaret: id actum est, ut et per ministros
Dominus baptizaret, id est, ut quos ministri
Domini baptizaturi erant, Dominus baptizaret, non
illi. Aliud est enim baptizare per ministerium, aliud
baptizare per potestatem. Baptisma enim tale est,
qualis est ille in cujus potestate datur; non qualis est
ille per cujus ministerium datur. Talis erat baptismus
Joannis, qualis Joannes: baptismus justus tanquam
justi, tamen hominis; sed qui acceperat a Domino
istam gratiam, et tantam gratiam, ut dignus esset
praeire judicem, et eum digito ostendere, et implere
vocem prophetiae illius, <hi>Vox clamantis in deserto, parate
viam Domino <note>(Isai. XL, 3)</note>
          </hi>. Tale autem baptisma
Domini, qualis Dominus: ergo baptisma Domini divinum,
quia Dominus Deus.</p>
        </div3>
<div3>
          <head>7.</head>
          <p>
 Potuit autem Dominus Jesus Christus, si vellet,
dare potestatem alicui servo suo, ut daret baptismum
suum tanquam vice sua, et transferre a se baptizandi
potestatem, et constituere in aliquo servo suo, et tantam
vim dare baptismo translato in servum, quantam
vim haberet baptismus datus a Domino. Hoc noluit
ideo, ut in illo spes esset baptizatorum, a quo se baptizatos
agnoscerent. Noluit ergo servum ponere spem
in servo. Ideoque clamabat Apostolus, cum videret
homines volentes ponere spem in seipso: <hi>Numquid
Paulus pro vobis crucifixus est? aut in nomine Pauli
baptizati estis <note>(I Cor. I, 13)</note>
          </hi>? Baptizavit ergo Paulus
tanquam minister, non tanquam ipsa potestas: baptizavit
autem Dominus tanquam potestas. Intendite.
Et potuit hanc potestatem servis dare, et noluit. Si
enim daret hanc potestatem servis, id est, ut ipsorum
esset quod Domini erat, tot essent baptismi quot essent
servi; ut quomodo dictum est baptisma Joannis,
sic diceretur baptisma Petri, sic baptisma Pauli, sic
baptisma Jacobi, baptisma Thomae, Matthaei, Bartholomaei:
illud enim baptisma Joannis dictum est. Sed
forte aliquis resistit, et dicit: Proba nobis quia illud
baptisma Joannis dictum est. Probabo, ipsa Veritate
dicente, quando interrogavit Judaeos, <hi>Baptisma Joannis
unde est? de coelo, an ex hominibus <note>(Matth. XXI,
25)</note>
          </hi>? Ergo ne tot baptismata dicerentur, quot essent
servi qui baptizarent accepta potestate a Domino; sibi
tenuit Dominus baptizandi potestatem, servis ministerium
dedit. Dicit se servus baptizare; recte dicit, sicut
Apostolus dicit, <hi>Baptizavi autem et Stephanae domum <note>(I Cor. I, 16)</note>
          </hi>:
sed tanquam minister. Ideo si sit et malus,
et contingat illi habere ministerium, et si eum
homines non norunt, et Deus cum novit: permittit
Deus baptizari per eum, qui sibi tenuit potestatem.</p>
        </div3>
<div3>
          <head>8.</head>
          <p>
 Hoc autem Joannes non noverat in Domino.
Quia Dominus erat, noverat; quia ab ipso debebat
baptizari, noverat: et confessus est quia veritas erat
ille, et ille verax missus a veritate; hoc noverat. Sed
<pb n="1418"/>
quid in eo non noverat? Quia sibi retenturus erat baptismatis
sui potestatem, et non eam transmissurus
et translaturus in aliquem servum: sed sive baptizaret
in ministerio servus bonus, sive baptizaret in ministerio
servus malus, non sciret se ille qui baptizaretur
baptizari, nisi ab illo qui sibi tenuit baptizandi
potestatem. Et ut noveritis, fratres, quia hoc in illo
non noverat Joannes, et hoc didicit per columbam:
Dominum enim noverat, sed eum baptizandi sibi potestatem
retenturum, et nulli servo eam daturum,
nondum noverat; secundum hoc dixit, <hi>Et ego nesciebam
eum.</hi> Et ut noveritis quia ibi hoc didicit, attendite
sequentia: <hi>Sed qui misit me baptizare in aqua,
ipse mihi dixit, Super quem videris Spiritum descendentem,
quasi columbam, et manentem super eum, ipse
est.</hi> Quid ipse est? Dominus. Sed jam noverat Dominum.
Ergo putate huc usque dixisse Joannem, <hi>Ego
non noveram eum; sed qui me misit baptizare in aqua,
ipse mihi dixit.</hi> Quaerimus quid dixerit? Sequitur, <hi>Super quem videris Spiritum descendentem, quasi
columbam, et manentem super eum.</hi> 
 Non dico sequentia;
interim attendite: <hi>Super quem videris Spiritum
descendentem, tanquam columbam, et manentem
super eum, ipse est.</hi> Sed quid ipse est? quid me
voluit per columbam docere qui me misit? Quia
ipse erat Dominus? Jam noveram a quo missus
eram: jam noveram eum cui dixi, <hi>Tu ad me venis</hi> 
baptizari? <hi>ego a te debeo baptizari:</hi> usque adeo
ergo noveram Dominum, ut ego ab eo vellem baptizari,
non ut a me ipse baptizaretur: et tunc
mihi dixit, <hi>Sine modo; impleatur omnis justitia <note>(Matth.
III, 14, 15)</note>
          </hi>; pati veni, baptizari non venio? <hi>impleatur
omnis justitia,</hi> ait mihi Deus meus; impleatur omnis
justitia, doceam plenam humilitatem: novi superbientes
in futuro populo meo, novi aliquos in aliqua
excellentiori gratia futuros homines, ut cum viderint
idiotas aliquos baptizari, illi quia meliores sibi videntur,
sive continentia, sive eleemosynis, sive doctrina, dedignentur
isti fortasse accipere quod illi inferiores acceperunt;
oportet ut sanem eos, ut non dedignentur
venire ad baptisma Domini, quia ego veni ad baptisma
servi.</p>
        </div3>
<div3>
          <head>9.</head>
          <p>
 Jam ergo hoc noverat Joannes, et noverat Dominum.
Quid ergo docuit columba? quid voluit per
columbam, id est, per Spiritum sanctum sic venientem
docere, qui miserat eum, cui ait, <hi>Super quem
videris Spiritum descendentem, tanquam columbam, et
manentem super eum, ipse est?</hi> Quis ipse est? Dominus.
Novi. Sed numquid hoc jam noveras, quia Dominus
iste baptizandi habens potestatem, eam potestatem
nulli servo daturus est, sed sibi eam retenturus
est, ut omnis qui baptizatur per servi ministerium,
non imputet servo, sed Domino? numquid hoc jam
noveras? Non hoc noveram: adeo quid mihi dixit? <hi>Super quem videris Spiritum descendentem tanquam columbam,
et manentem super eum, ipse est qui baptizat
in Spiritu sancto.</hi> 
 Non ait, Ipse est Dominus; non ait,
ipse est Christus; non ait, ipse est Deus; non ait,
ipse est Jesus; non ait, ipse est qui natus est de virgine
<pb n="1419"/>
Maria, posterior te, prior te: non ait hoc; jam
enim hoc noverat Joannes. Sed quid non noverat?
Tantam potestatem Baptismi ipsum Dominum habiturum
et sibi retenturum, sive praesentem in terra, sive
absentem corpore in coelo et praesentem majestate,
sibi retenturum Baptismi potestatem: ne Paulus diceret,
Baptismus meus; ne Petrus diceret, Baptismus
meus. Ideo videte, intendite voces Apostolorum. Nemo
Apostolorum dixit, Baptismus meus. Quamvis unum
omnium esset Evangelium, tamen invenis dixisse,
Evangelium meum: non invenis dixisse, Baptisma
meum.</p>
        </div3>
<div3>
          <head>10.</head>
          <p>
 Hoc ergo didicit Joannes, fratres mei. Quod didicit
Joannes per columbam, discamus et nos. Non
enim columba Joannem docuit, et Ecclesiam non docuit,
cui Ecclesiae dictum est, <hi>Una est columba mea <note>(Cant. VI, 8)</note>
          </hi>.
Columba doceat columbam; noverit columba
quod Joannes didicit per columbam. Spiritus sanctus
in specie columbae descendit. Hoc autem quod discebat
Joannes in columba, quare in columba didicit?
Oportebat enim ut disceret: nec hoc forte oportebat,
nisi ut per columbam disceret. Quid dicam de columba,
fratres mei? aut quando mihi sufficit facultas vel
cordis vel linguae, dicere quomodo volo? Et forte non
digne volo quomodo dicendum est; nec si tamen possum
dicere quomodo volo: quanto minus quomodo
dicendum est? Ego a meliore hoc audire vellem, non
vobis dicere.</p>
        </div3>
<div3>
          <head>11.</head>
          <p>
 Discit Joannes eum quem noverat: sed in eo
discit in quo eum non noverat; in quo noverat non
discit. Et quid noverat? Dominum. Quid non noverat?
Potestatem dominici baptismi in nullum hominem a
Domino transituram, sed ministerium plane transiturum:
potestatem a Domino in neminem, ministerium
et in bonos et in malos. Non exhorreat columba ministerium
malorum, respiciat Domini potestatem.
Quid tibi facit malus minister, ubi bonus est Dominus?
Quid te impedit malitiosus praeco, si est benevolus
judex? Joannes didicit per columbam hoc. Quid est
quod didicit? Ipse repetat: <hi>Ipse mihi dixit,</hi> inquit, <hi>Super quem videris Spiritum descendentem, tanquam
columbam, et manentem super eum, hic est qui baptizat
in Spiritu sancto.</hi> 
 Non ergo te decipiant, o columba,
seductores, qui dicunt, Nos baptizamus. Columba,
agnosce quid docuit columba. <hi>Hic est qui baptizat in
Spiritu sancto.</hi> Per columbam discitur quia hic est; et
tu ejus potestate putas te baptizari, cujus ministerio
baptizaris? Si hoc putas, nondum es in corpore columbae;
et si non es in corpore columbae, non mirandum
quia simplicitatem non habes. Simplicitas enim
maxime per columbam designatur.</p>
        </div3>
<div3>
          <head>12.</head>
          <p>
 Quare per simplicitatem columbae didicit Joannes,
quia <hi>hic est qui baptizat in Spiritu sancto,</hi> fratres
mei, nisi quia columbae non erant qui Ecclesiam dissipaverunt?
Accipitres erant, milvi erant. Non laniat
columba. Et vides illos invidiam nobis facere, quasi
de persecutionibus quas passi sunt. Corporales quidem
passi quasi persecutiones, cum essent flagella Domini
<pb n="1420"/>
manifeste dantis disciplinam ad tempus, ne damnet in
aeternum, si eam non cognoverint, seque correxerint.
Illi vere persequuntur Ecclesiam, qui dolis persequuntur;
illi gravius cor feriunt, qui linguae gladio feriunt;
illi acerbius sanguinem fundunt, qui Christum,
quantum in ipsis est, in homine occidunt. Perterriti
videntur quasi judicio potestatum. Quid tibi facit potestas,
si bonus es? Si autem malus es, time potestatem: <hi>Non enim frustra gladium portat,</hi> 
 dicit Apostolus <note>(Rom. XIII, 4)</note>.
Tuum gladium noli educere, quo percutis
Christum. Christiane, quid tu persequeris in
christiano? quid in te persecutus est imperator? Carnem
persecutus est; tu in christiano spiritum persequeris.
Non occidis tu carnem. Et tamen nec carni
parcunt: quotquot potuerunt caedendo necaverunt;
nec suis nec alienis pepercerunt. Notum est hoc omnibus.
Invidiosa est potestas, quia legitima est: invidiose
facit, qui jure facit: sine invidia facit, qui praeter
leges facit. Attendat unusquisque vestrum, fratres
mei, quid habeat christianus. Quod homo est, commune
cum multis: quod christianus est, secernitur a
multis; et plus ad illum pertinet quod christianus,
quam quod homo. Nam quod christianus, renovatur ad
imaginem Dei, a quo homo factus est ad imaginem Dei, <note>(Col. III, 10)</note>:
quod autem homo, posset et malus, posset
et paganus, posset et idololatra. Hoc tu persequeris
in christiano, quod melius habet: hoc enim illi vis
auferre unde vivit. Vivit enim temporaliter secundum
spiritum vitae, quo corpus animatur; vivit autem ad
aeternitatem secundum Baptisma quod accepit a Domino:
hoc illi vis tollere, quod accepit a Domino;
hoc illi vis tollere unde vivit. Latrones eos quos volunt
exspoliare, sic volunt, ut ipsi plus habeant, et
illi nihil habeant: tu et tollis huic, et apud te non erit
plus; non enim plus tibi fit, quia huic tollis. Sed vere
hoc faciunt, quod hi qui tollunt animam; et alteri tollunt,
et ipsi duas animas non habent.</p>
        </div3>
<div3>
          <head>13.</head>
          <p>
 Quid ergo vis auferre? Unde tibi displicet quem
vis rebaptizare? Dare non potes quod jam habet, sed
facis negare quod habet. Quid acerbius faciebat paganus,
persecutor Ecclesiae? Exserebantur gladii adversus
martyres, emittebantur bestiae, ignes admovebantur:
utquid ista? Ut diceret qui ista patiebatur, Non
sum christianus. Quid doces tu eum quem vis rebaptizare,
nisi ut primo dicat, Non sum christianus? Ad
quod aliquando persecutor proferebat flammam, ad
hoc tu producis linguam: seducendo facis quod ille
occidendo non fecit. Et quid est quod daturus es, et
cui daturus es? Si tibi verum dicat, et non seductus a
te mentiatur, dicturus est, Habeo. Interrogas, Habes
Baptisma? Habeo, dicit. Quamdiu habeo dicit, inquis,
non sum daturus. Et noli dare: quod enim vis
dare, haerere in me non potest; quia quod accepi, auferri
a me non potest. Sed tamen exspecta; videam
quid me vis docere. Dic, inquit, primo, Non habeo.
Sed hoc habeo: si dixero, Non habeo, mentior; quod
enim habeo, habeo. Non habes, inquit. Doce quia non
<pb n="1421"/>
habeo. Malus tibi dedit. Si malus Christus, malus mihi
dedit. Non, inquit, malus Christus: sed non tibi Christus
dedit. Quis ergo mihi dedit? responde: ego me
a Christo scio accepisse. Dedit tibi, inquit, sed traditor
nescio quis, non Christus. Videro quis fuerit minister,
videro quis fuerit praeco; de officiali non disputo,
judicem attendo: et forte quod objicis officiali,
mentiris: sed nolo discutere; causam officialis sui cognoscat
Dominus amborum: forte si exigam ut probes,
non probas; imo mentiris: probatum est te probare
non potuisse: sed non ibi pono causam meam,
ne cum studiose coepero defendere homines innocentes,
putes me spem meam vel in hominibus innocentibus
posuisse: fuerint homines qualeslibet, ego a
Christo accepi, ego a Christo baptizatus sum. Non,
inquit, sed ille episcopus te baptizavit, et ille episcopus
illis communicat. A Christo sum baptizatus, ego novi.
Unde nosti? Docuit me columba quam vidit Joannes.
O milve male, non me dilanias a visceribus columbae:
in columbae membris numeror; quia quod columba
docuit, hoc novi. Tu mihi dicis, Ille te baptizavit, aut
ille te baptizavit; per columbam mihi et tibi dicitur, <hi>Hic est qui baptizat:</hi> 
 cui credo, milvo, an columbae?</p>
        </div3>
<div3>
          <head>14.</head>
          <p>
 Certe tu mihi dic, ut per illam lucernam confundaris,
qua confusi sunt et priores inimici, pares
tui pharisaei, qui cum interrogarent Dominum, in qua
potestate ista faceret: <hi>Interrogabo et ego vos,</hi> inquit, <hi>istum sermonem, Dicite mihi, Baptisma Joannis unde
est? de coelo an ex hominibus?</hi> 
 Et illi qui praeparabant
jaculari dolos, irretiti sunt quaestione, coeperunt volvere
apud semetipsos, et dicere, <hi>Si dixerimus quia de
coelo est, dicturus est nobis, Quare non credidistis ei?</hi> 
Joannes enim dixerat de Domino, <hi>Ecce Agnus Dei,
ecce qui tollit peccatum mundi <note>(Joan. I, 29)</note>
          </hi>. Quid ergo
quaeritis, in qua potestate facio? O lupi, in potestate
Agni facio quod facio. Sed ut nossetis Agnum, quare
non credidistis Joanni, qui dixit, <hi>Ecce Agnus Dei,
ecce qui tollit peccatum mundi?</hi> Scientes ergo illi quid
dixisset Joannes de Domino, dixerunt apud se, <hi>Si
dixerimus quia de coelo est</hi> baptismus Joannis, <hi>dicet nobis,
Quare ergo non credidistis ei? Si dixerimus quia ex
hominibus est, lapidabimur a populo; quia prophetam
habent Joannem.</hi> Hinc timebant homines, hinc veritatem
fateri confundebantur. Tenebrae tenebras responderunt,
sed a luce superatae sunt. Quid enim responderunt? <hi>Nescimus:</hi> 
 quod sciebant, dixerunt, <hi>nescimus.</hi> 
Et Dominus, <hi>nec ego vobis dico,</hi> inquit, <hi>in qua potestate
ista facio <note>(Matth. XXI, 23-27)</note>
          </hi>. Et confusi sunt primi inimici.
Unde? De lucerna. Quis erat lucerna? Joannes.
Probamus quia lucerna erat? Probamus. Dominus
enim dicit: <hi>Ille erat lucerna ardens et lucens <note>(Joan. V,
35)</note>
          </hi>. Probamus quia et de ipso confusi sunt inimici?
Psalmum audi: <hi>Paravi,</hi> inquit, <hi>lucernam Christo meo;
inimicos ejus induam confusione <note>(Psal. CXXXI, 17, 18)</note>
          </hi>.</p>
        </div3>
<div3>
          <head>15.</head>
          <p>
 Adhuc in hujus vitae tenebris ad lucernam fidei
ambulamus: teneamus et nos lucernam Joannem,
confundamus et inde inimicos Christi; imo ipse confundat
<pb n="1422"/>
inimicos suos per lucernam suam. Interrogemus
et nos quod Dominus Judaeos, interrogemus et dicamus,
Baptisma Joannis unde est? de coelo, an ex hominibus?
Quid dicturi sunt, videte, si non et ipsi tanquam
inimici de lucerna confunduntur. Quid dicturi
sunt? Si dixerint, Ex hominibus; et ipsi sui eos lapidabunt:
si autem dixerint, De coelo; dicamus eis, Quare
ergo non credidistis ei? Dicunt fortasse, Credimus ei.
Quomodo ergo dicitis quia vos baptizatis, et Joannes
dicit, <hi>Hic est qui baptizat?</hi> Sed ministros, inquiunt,
tanti judicis justos oportet esse, per quos baptizatur.
Et ego dico, et omnes dicimus, quia justos oportet
esse tanti judicis ministros: sint ministri justi, si volunt;
si autem noluerint esse justi qui cathedram Moysi
sedent, securum me fecit magister meus, de quo
Spiritus ejus dixit, <hi>Hic est qui baptizat.</hi> Quomodo securum
me fecit? <hi>Scribae,</hi> inquit, <hi>et Pharisaei cathedram
Moysi sedent; quae dicunt, facite; quae autem faciunt,
facere nolite: dicunt enim, et non faciunt <note>(Matth.
XXIII, 2, 3)</note>
          </hi>. Si fuerit minister justus, computo illum
cum Paulo, cumputo illum cum Petro; cum istis computo
justos ministros: quia vere justi ministri gloriam
suam non quaerunt; ministri enim sunt, pro judicibus
haberi nolunt, spem in se poni exhorrescunt: ergo
computo cum Paulo justum ministrum. Quid enim dicit
Paulus? <hi>Ego plantavi, Apollo rigavit; sed Deus incrementum
dedit: neque qui plantat est aliquid, neque
qui rigat; sed qui incrementum dat Deus <note>(I Cor. III, 6,
7)</note>
          </hi>. Qui vero fuerit superbus minister, cum zabulo
computatur: sed non contaminatur donum Christi,
quod per illum fluit purum, quod per illum transit liquidum
venit ad fertilem terram. Puta quia ipse lapideus
est, quia ex aqua fructum ferre non potest: et
per lapideum canalem transit aqua, transit aqua ad
areolas; in canali lapideo nihil generat, sed tamen
hortis plurimum fructum affert. Spiritualis enim virtus
Sacramenti ita est ut lux: et ab illuminandis pura
excipitur, et si per immundos transeat, non inquinatur.
Sint plane ministri justi, et gloriam suam non
quaerant, sed illius cujus ministri sunt: non dicant,
Baptisma meum est; quia non est ipsorum. Attendant
ipsum Joannem. Ecce Joannes plenus erat Spiritu
sancto; et baptismum de coelo habebat, non ex hominibus:
sed quatenus habebat? Ipse dixit, <hi>Parate
viam Domino <note>(Joan. I, 23)</note>
          </hi>. Ubi autem cognitus est
Dominus, ipse factus est via; non jam opus erat baptismate
Joannis, quo pararetur via Domino.</p>
        </div3>
<div3>
          <head>16.</head>
          <p>
 Tamen quid nobis solent dicere? Ecce post
Joannem baptizatum est. Antequam enim bene ista
quaestio tractaretur in Ecclesia catholica, multi in ea
erraverunt, et magni et boni: sed quia de membris
columbae erant, non se praeciderunt, et factum
est in eis quod dixit Apostolus, <hi>Si quid aliter sapitis,
<pb n="1423"/>
hoc quoque vobis Deus revelabit <note>(Philipp. III, 15)</note>
          </hi>. Unde
isti qui se separaverunt, indociles facti sunt. Quid ergo
solent dicere? Ecce post Joannem baptizatum est;
post haereticos non baptizatur? Quia quidam qui habebant
baptisma Joannis, jussi sunt a Paulo baptizari <note>(Act. XIX, 3-5)</note>:
non enim habebant baptisma Christi.
Quid ergo exaggeras meritum Joannis, et quasi
abjicis infelicitatem haereticorum? Et ego tibi concedo
sceleratos esse haereticos: sed haeretici baptisma
Christi dederunt, quod baptisma non dedit Joannes.</p>
        </div3>
<div3>
          <head>17.</head>
          <p>
 Recurro ad Joannem, et dico: <hi>Hic est qui baptizat.</hi> 
Sic enim melior Joannes quam haereticus, quomodo
melior Joannes quam ebriosus, quomodo melior Joannes
quam homicida. Si post deteriorem baptizare debemus,
quia post meliorem baptizarunt Apostoli; quicumque
apud ipsos baptizati fuerint ab ebrioso, non
dico ab homicida, non dico a satellite alicujus scelerati,
non dico a raptore rerum alienarum, non
dico ab oppressore pupillorum, non a separatore conjugum;
nihil horum dico: quod solemne est dico,
quod quotidianum est dico, quo vocantur omnes dico,
et in ista civitate, quando eis dicitur, Alogiemus,
bene sit nobis, et tali die festo Januariarum non debes
jejunare; ea dico levia, quotidiana: ab ebrioso
homine cum baptizatur, quis est melior, Joannes an
ebriosus? Responde, si potes, quod ebriosus tuus melior
sit quam Joannes: nunquam hoc audebis. Ergo
tu quia sobrius es, baptiza post ebriosum tuum. Si
enim post Joannem baptizaverunt Apostoli, quanto
magis debet post ebriosum sobrius baptizare? An dicis,
In unitate mecum est ebriosus? Ergo Joannes
amicus sponsi, non erat in unitate cum sponso?</p>
        </div3>
<div3>
          <head>18.</head>
          <p>
 Sed tibi ipsi dico, quisquis es: Tu es melior,
an Joannes? Non audebis dicere: Ego sum melior
quam Joannes. Ergo post te baptizent tui, si te fuerint
meliores. Si enim post Joannem baptizatum est, erubesce
quia post te non baptizatur. Dicturus es, Sed
ego baptismum Christi habeo, et docco. Aliquando
ergo agnosce judicem, et noli praeco superbus esse.
Baptismum Christi das, ideo non post de baptizatur:
post Joannem ideo baptizatum est, quia non Christi
baptismum dabat, sed suum; quia sic acceperat ut
ipsius esset. Non ergo tu melior quam Joannes: sed
baptismus qui per te datur, melior quam Joannis.
Ipse enim Christi est, iste autem Joannis. Et quod
dabatur a Paulo, et quod dabatur a Petro, Christi
est: et si datum est a Juda, Christi erat. Dedit
Judas, et non baptizatum est post Judam; dedit
Joannes, et baptizatum est post Joannem: quia si
datus est a Juda baptismus, Christi erat; qui autem
a Joanne datus est, Joannis erat. Non Judam Joanni,
sed baptismum Christi etiam per Judae manus datum,
baptismo Joannis etiam per manus Joannis dato recte
praeponimus. Etenim dictum est de Domino antequam
<pb n="1424"/>
pateretur, quia baptizabat plures quam Joannes: deinde
adjunctum est, <hi>Quamvis ipse non baptizaret, sed
discipuli ejus <note>(Joan. IV, 1, 2)</note>
          </hi>. Ipse, et non ipse: ipse
potestate, illi ministerio; servitutem ad baptizandum
illi admovebant, potestas baptizandi in Christo permanebat.
Ergo baptizabant discipuli ejus, et ibi adhuc
erat Judas inter discipulos ejus: quos ergo baptizavit
Judas, non sunt iterum baptizati; et quos baptizavit
Joannes, iterum baptizati sunt? Plane iterum, sed non
iterato baptismo. Quos enim baptizavit Joannes, Joannes
baptizavit: quos autem baptizavit Judas, Christus
baptizavit. Sic ergo quos baptizavit ebriosus, quos
baptizavit homicida, quos baptizavit adulter, si baptismus
Christi erat, Christus baptizavit. Non timeo adulterum,
non ebriosum, non homicidam; quia columbam
attendo, per quam mihi dicitur, <hi>Hic est qui
baptizat.</hi> </p>
        </div3>
<div3>
          <head>19.</head>
          <p>
 Caeterum, fratres mei, delirum est dicere quia
melioris meriti fuit, non dico Judas, sed quilibet hominum,
quam ille de quo dictum est, <hi>In natis mulierum
nemo exsurrexit major Joanne Baptista <note>(Matth.
XI, 11)</note>
          </hi>. Non ergo huic quisquam servus, sed baptisma
Domini etiam per servum malum datum, baptismati
etiam amici servi praeponitur. Audi quales commemorat
apostolus Paulus falsos fratres, invidia praedicantes
verbum Dei, et quid de illis dicit: <hi>Et in hoc gaudeo,
sed et gaudebo.</hi> Christum enim annuntiabant, per invidiam
quidem, sed tamen Christum <note>(Philipp. I, 15-18)</note>.
Non per quid, sed quem vide: per invidiam tibi
praedicatur Christus? vide Christum, vita invidiam.
Noli imitari malum praedicatorem, sed imitare bonum
qui tibi praedicatur. Christus ergo a quibusdam per
invidiam praedicabatur. Et quid est invidere? Horrendum
malum. Ipso malo zabolus dejectus est, ipsum
dejecit multum maligna pestis: et habebant illam
quidam Christi praedicatores, quos tamen praedicare
permittit Apostolus. Quare? Quia Christum praedicabant.
Qui autem invidet, odit; et qui odit, quid de illo
dicitur? Audi apostolum Joannem: <hi>Qui odit fratrem
suum, homicida est <note>(I Joan. III, 15)</note>
          </hi>. Ecce post Joannem
baptizatum est, post homicidam non baptizatum
est; quia Joannes dedit baptismum suum, homicida
dedit baptismum Christi. Quod Sacramentum tam
sanctum est, ut nec homicida ministrante polluatur.</p>
        </div3>
<div3>
          <head>20.</head>
          <p>
 Non respuo Joannem, sed potius credo Joanni.
Quid credo Joanni? Quod didicit per columbam. Quid
didicit per columbam? <hi>Hic est qui baptizat in Spiritu
sancto.</hi> Jam ergo, fratres, tenete hoc, et cordibus vestris
infigite. Si enim hodie voluero plenius dicere
quare per columbam, tempus non sufficit. Quia enim
res discenda insinuata est Joanni per columbam, quam
non noverat in Christo Joannes, quamvis jam nosset
Christum, exposui quantum arbitror Sanctitati vestrae:
sed quare hanc ipsam rem per columbam oportuit
demonstrari, si breviter dici posset, dicerem: sed
quia diu dicendum est, et onerare vos nolo, quomodo
adjutus sum orationibus vestris, ut illud quod promisi,
<pb n="1425"/>
implerem; adjuvante etiam atque etiam pia intentione
et votis bonis, et illud apparebit vobis, quare Joannes
quod didicit in Domino, quia <hi>ipse est qui baptizat in
Spiritu sancto,</hi> et nulli servo suo translegavit potestatem
baptizandi, non debuit discere nisi per columbam.
</p>
        </div3>
      </div1>

<div1>
        <head>TRACTATUS VI. <hi>In eumdem Evangelii locum. Quare Deus per columbae speciem ostendere voluerit Spiritum sanctum. Cap.</hi> I, V\ V\. 32, 33.</head>
<div3>
          <head>1.</head>
          <p>
 Fateor Sanctitati vestrae, timueram ne frigus hoc
frigidos vos ad conveniendum faceret: sed quia ista
celebritate et frequentia vestra, spiritu vos fervere de
monstratis, non dubito quia etiam orastis pro me, ut
debitum vobis exsolvam. Promiseram enim in nomine
Christi disserere hodie, cum angustia temporis tunc
impediret, ne id possemus explicare tractando, quare
Deus per columbae speciem ostendere voluerit Spiritum
sanctum. Hoc ut explicetur, illuxit nobis dies hodiernus;
et sentio audiendi cupiditate et pia devotione
vos celebrius congregatos. Exspectationem vestram
Deus impleat ex ore nostro. Amastis enim ut veniretis:
sed amastis, quid? Si nos, et hoc bene; nam volumus
amari a vobis, sed nolumus in nobis. Quia ergo
in Christo vos amamus, in Christo nos redamate, et
amor noster pro invicem gemat ad Deum: ipse enim
gemitus columbae est.</p>
        </div3>
<div3>
          <head>2.</head>
          <p>
 Si ergo gemitus columbae est, quod omnes novimus,
gemunt autem columbae in amore; audite quid
dicat Apostolus, et nolite mirari quia in columbae
specie voluit demonstrari Spiritus sanctus: <hi>Quid enim
oremus, sicut oportet,</hi> inquit, <hi>nescimus: sed ipse Spiritus
interpellat pro nobis gemitibus inenarrabilibus <note>(Rom. VIII, 26)</note>
          </hi>.
Quid ergo, fratres mei, hoc dicturi
sumus, quia Spiritus gemit, ubi perfecta et aeterna
beatitudo est ei cum Patre et Filio? Spiritus enim
sanctus Deus, sicut Dei Filius Deus, et Pater Deus.
Ter dixi Deus, sed non dixi tres deos: magis enim
Deus ter, quam dii tres; quia Pater et Filius et Spiritus
sanctus unus Deus: hoc optime nostis. Non ergo
Spiritus sanctus in semetipso apud semetipsum in illa
Trinitate, in illa beatitudine, in illa aeternitate substantiae
gemit: sed in nobis gemit, quia gemere nos
facit. Nec parva res est, quod nos docet Spiritus sanctus
gemere: insinuat enim nobis quia peregrinamur,
et docet nos in patriam suspirare, et ipso desiderio
gemimus. Cui bene est in hoc saeculo, imo qui putat
quod ei bene sit, qui laetitia rerum carnalium, et
abundantia temporalium, et vana felicitate exsultat,
habet vocem corvi: vox enim corvi clamosa est, non
gemebunda. Qui autem novit in pressura se esse mortalitatis
hujus, et peregrinari se a Domino <note>(II Cor. V,
6)</note>, nondum tenere illam perpetuam quae nobis promissa
est beatitudinem, sed habere illam in spe, habiturus
in re, cum Dominus venerit in manifestatione
praeclarus, qui prius in humilitate venit occultus; qui
hoc novit, gemit. Et quamdiu propter hoc gemit,
bene gemit: Spiritus illum docuit gemere, a columba
didicit gemere. Multi enim gemunt in infelicitate terrena,
vel quassati damnis, vel aegritudine corporis
<pb n="1426"/>
praegravati, vel carceribus inclusi, vel catenis colligati,
vel fluctibus maris jactati, vel aliquibus inimicorum
insidiis circumsepti gemunt: sed non columbae
gemitu gemunt, non amore Dei gemunt, non spiritu
gemunt. Ideo tales cum ab ipsis pressuris fuerint liberati,
exsultant in grandibus vocibus: ubi apparet
quia corvi sunt, non columbae. Merito de arca missus
est corvus, et non est reversus; missa est columba;
et reversa est: illas duas aves misit Noe <note>(Gen. VIII,
6-9)</note>. Habebat ibi corvum, habebat et columbam;
utrumque hoc genus arca illa continebat: et si arca
figurabat Ecclesiam, videtis utique quia necesse est
ut in isto diluvio saeculi utrumque genus contineat Ecclesia,
et corvum, et columbam. Qui sunt corvi? Qui
sua quaerunt. Qui columbae? Qui ea quae Christi sunt
quaerunt <note>(Philipp. II, 21)</note>.</p>
        </div3>
<div3>
          <head>3.</head>
          <p>
 Propterea ergo cum mitteret Spiritum sanctum,
duobus modis eum ostendit visibiliter; per columbam,
et per ignem: per columbam, super Dominum baptizatum;
per ignem, super discipulos congregatos.
Cum enim ascendisset Dominus in coelum post resurrectionem,
peractus cum discipulis suis quadraginta
diebus, impleto die Pentecostes, misit eis Spiritum
sanctum, sicut promiserat. Spiritus ergo tunc veniens
implevit locum illum, factoque primo sonitu de coelo
tanquam ferretur flatus vehemens, sicut in Actibus
Apostolorum legimus, <hi>Visae,</hi> inquit, <hi>illis sunt linguae
divisae velut ignis, qui et insedit super unumquemque eorum;
et coeperunt linguis loqui, sicut Spiritus dabat eis
pronuntiare <note>(Act. II, 1-4)</note>
          </hi>. Hac vidimus columbam super
Dominum, hac linguas divisas super discipulos
congregatos: ibi simplicitas, hic fervor ostenditur.
Sunt enim qui dicuntur simplices, et pigri sunt: vocantur
simplices, sunt autem segnes. Non talis erat
Stephanus plenus Spiritu sancto: simplex erat, quia
nemini nocebat; fervens erat, quia impios arguebat.
Non enim tacuit Judaeis: ejus sunt verba illa flammantia, <hi>Dura cervice, et non circumcisi corde et auribus,
vos semper restitistis Spiritui sancto.</hi> 
 Magnus impetus:
sed columba sine felle saevit. Nam ut noveritis
quia sine felle saeviebat, illi auditis his verbis qui corvi
erant, ad lapides statim adversus columbam cucurrerunt;
coepit Stephanus lapidari: et qui paulo ante
fremens et fervens spiritu, tanquam in inimicos impetum
fecerat, et tanquam violentus invectus erat in
verbis igneis atque ita flammantibus, ut audistis, <hi>Dura
cervice, et non circumcisi corde et auribus:</hi> ut qui ea
verba audiret, putaret Stephanum, si ei liceret, statim
illos velle consumi: venientibus in se lapidibus ex
manibus eorum, genu fixo ait, <hi>Domine, ne statuas
illis hoc delictum <note>(Act. VII, 51, 59)</note>
          </hi>. Inhaeserat unitati
columbae. Prior enim illud fecerat magister, super
quem descendit columba; qui pendens in cruce ait, <hi>Pater, ignosce illis, quia nesciunt quid faciunt 
 <note>(Luc.
XXIII, 34)</note>
          </hi>. Ergo ne Spiritu sanctificati dolum habeant,
in columba demonstratum est: ne simplicitas frigida
remaneat, in igne demonstratum est. Nec moveat,
<pb n="1427"/>
quia linguae divisae sunt. Distant enim linguae, ideo
divisis linguis apparuit. <hi>Linguae,</hi> inquit, <hi>divisae velut
ignis, qui et insedit super unumquemque eorum.</hi> Distant
inter se linguae, sed linguarum distantia non sunt
schismata. In linguis divisis noli dissipationem timere,
unitatem cognosce in columba.</p>
        </div3>
<div3>
          <head>4.</head>
          <p>
 Sic ergo, sic oportebat demonstrari Spiritum
sanctum venientem super Dominum, ut intelligat
unusquisque, si habet Spiritum sanctum, simplicem
se esse debere sicut columbam; habere cum fratribus
veram pacem, quam significant oscula columbarum.
Habent enim oscula et corvi, sed in corvis falsa pax,
in columba vera pax. Non omnis ergo qui dicit, Pax
vobiscum, quasi columba audiendus est. Unde ergo
discernuntur oscula corvorum ab osculis columbarum?
Osculantur corvi, sed laniant; a laniatu innocens
est natura columbarum: ubi ergo laniatus, non
est vera in osculis pax; illi habent veram pacem, qui
Ecclesiam non laniaverunt. Nam corvi de morte pascuntur,
hoc columba non habet; de frugibus terrae
vivit, innocens ejus victus est: quod vere, fratres,
mirandum est in columba. Sunt passeres brevissimi,
vel muscas occidunt: nihil horum columba; non
enim de morte pascitur. Qui laniaverunt Ecclesiam,
de mortibus pascuntur. Potens est Deus, rogemus ut
reviviscant qui devorantur ab eis et non sentiunt.
Multi agnoscunt, quia reviviscunt; nam ad eorum
adventum quotidie gratulamur in nomine Christi. Vos
tantum sic estote simplices, ut sitis ferventes; et
fervor vester in linguis sit. Nolite tacere; ardentibus
linguis loquentes, accendite frigidos.</p>
        </div3>
<div3>
          <head>5.</head>
          <p>
 Quid enim, fratres mei? quis non videat quod
illi non vident? Nec mirum; quia qui inde reverti nolunt,
sicut corvus qui de arca emissus est. Quis
enim non videat quod illi non vident? Et ipsi Spiritui
sancto ingrati sunt. Ecce columba descendit super
Dominum, et super Dominum baptizatum; et apparuit
ibi sancta illa et vera Trinitas, quae nobis unus
Deus est. Ascendit enim Dominus ab aqua, sicut in
Evangelio legimus: <hi>Et ecce aperti sunt ei coeli, et vidit
Spiritum descendentem velut columbam, et mansit super
eum: et statim vox consecuta est, Tu es Filius meus dilectus,
in quo mihi complacui <note>(Matth. III, 16 et 17)</note>
          </hi>. Apparet
manifestissima Trinitas, Pater in voce, Filius in
homine, Spiritus in columba. In ista Trinitate quo
missi sunt Apostoli, videamus quod videmus, et quod
mirum est quia illi non vident: non enim vere non vident,
sed ad id quod facies eorum ferit, oculos claudunt.
Quo missi sunt discipuli, in nomine Patris et
Filii et Spiritus sancti, ab illo de quo dictum est, <hi>Hic
est qui baptizat.</hi> Dictum est enim ministris ab eo qui
sibi tenuit hanc potestatem.</p>
        </div3>
<div3>
          <head>6.</head>
          <p>
 Hoc enim in illo vidit Joannes, et cognovit quod
non noverat: non quia eum non noverat Filium Dei,
aut cum non noverat Dominum, aut non noverat
<pb n="1428"/>
Christum, aut vero et hoc non noverat quia ipse baptizaturus
esset in aqua et Spiritu sancto; nam et hoc
noverat: sed quia ita ut sibi teneret ipsam potestatem,
et in nullum ministrorum eam transferret, hoc
est quod didicit in columba. Per hanc enim potestatem,
quam Christus solus sibi tenuit, et in neminem
ministrorum transfudit, quamvis per ministros suos
baptizare dignatus sit, per hanc stat unitas Ecclesiae,
quae significatur in columba, de qua dictum est: <hi>Una
est columba mea, una est matri suae <note>(Cant. VI, 8)</note>
          </hi>. Si
enim, ut jam dixi, fratres mei, transferretur potestas
a Domino ad ministrum, tot baptismata essent, quot
ministri essent, et jam non staret unitas Baptismi.</p>
        </div3>
<div3>
          <head>7.</head>
          <p>
 Intendite, fratres: antequam veniret Dominus
noster Jesus Christus ad baptismum (nam post baptismum
descendit columba in qua cognovit Joannes
quiddam proprium, cum ei dictum esset, <hi>Super quem
videris Spiritum descendentem sicut columbam, et manentem
super eum, ipse est qui baptizat in Spiritu sancto</hi> ),
noverat quia ipse baptizat in Spiritu sancto; sed
quia tali proprietate, ut potestas ab eo non transiret
in alterum, quamvis eo donante, hoc ibi didicit. Et
unde probamus quia jam et hoc noverat Joannes,
quia baptizaturus erat Dominus in Spiritu sancto; ut
hoc intelligatur didicisse in columba, quod ita erat
baptizaturus Dominus in Spiritu sancto, ut in neminem
alium hominem potestas illa transiret? unde
probamus? Columba jam baptizato Domino descendit:
ante autem quam veniret Dominus ut baptizaretur
a Joanne in Jordane, diximus quia noverat eum,
illis vocibus ubi ait: <hi>Tu ad me venis,</hi> baptizari? <hi>ego a
te debeo baptizari.</hi> Sed ecce Dominum noverat, noverat
Filium Dei: unde probamus quod jam noverat quia
ipse baptizaret in Spiritu sancto? Antequam veniret
ad fluvium, cum multi ad Joannem concurrerent baptizari,
ait illis, <hi>Ego quidem baptizo vos in aqua: qui
autem post me venit, major me est, cujus non sum dignus
corrigiam calceamenti solvere; ipse vos baptizabit in
Spiritu sancto et igni <note>(Matth. II, 14, 11)</note>
          </hi>: jam et hoc
noverat. Quid ergo per columbam didicit, ne mendax
postea inveniatur (quod avertat a nobis Deus opinari);
nisi quamdam proprietatem in Christo talem futuram,
ut quamvis multi ministri baptizaturi essent, sive justi,
sive injusti, non tribueretur sanctitas Baptismi, nisi
illi super quem descendit columba, de quo dictum
est, <hi>Hic est qui baptizat in Spiritu sancto?</hi> Petrus baptizet,
hic est qui baptizat: Paulus baptizet, hic est
qui baptizat; Judas baptizet, hic est qui baptizat.</p>
        </div3>
<div3>
          <head>8.</head>
          <p>
 Nam si pro diversitate meritorum Baptisma sanctum
est, quia diversa sunt merita, diversa erunt
baptismata; et tanto quisque aliquid melius putatur
accipere, quanto a meliore videtur accepisse. Ipsi sancti,
intelligite fratres, boni pertinentes ad columbam,
pertinentes ad sortem civitatis illius Jerusalem, ipsi
boni in Ecclesia, de quibus dicit Apostolus, <hi>Novit
Dominus qui sunt ejus <note>(II Tim. II, 19)</note>
          </hi>; diversarum
gratiarum sunt, non omnes paria merita habent: sunt
alii aliis sanctiores, sunt alii aliis meliores. Quare ergo
si unus ab illo, verbi gratia, justo sancto baptizetur,
<pb n="1429"/>
alius ab alio inferioris meriti apud Deum, inferioris
gradus, inferioris continentiae, inferioris vitae, unum
tamen et par et aequale est quod acceperunt, nisi quia <hi>hic est qui baptizat?</hi> 
 Quomodo ergo cum baptizat bonus
et melior, non ideo iste bonum accepit, et ille melius;
sed quamvis bonus et melior fuerint ministri, unum
et aequale est quod acceperunt, non est melius in illo,
et inferius in isto: sic et cum baptizat malus ex aliqua
vel ignorantia Ecclesiae, vel tolerantia (aut enim
ignorantur mali, aut tolerantur, toleratur palea, quousque
in ultimo ventiletur area), illud quod datum
est, unum est, nec impar propter impares ministros;
sed par et aequale, propter, <hi>Hic est qui baptizat.</hi> </p>
        </div3>
<div3>
          <head>9.</head>
          <p>
 Ergo, dilectissimi, videamus quod videre illi
nolunt; non quod non videant, sed quod se videre
doleant: quasi clausum sit contra illos. Quo missi sunt
discipuli, in nomine Patris et Filii et Spiritus sancti,
ut baptizarent tanquam ministri? quo missi sunt? <hi>Ite,</hi> 
dixit, <hi>baptizate gentes.</hi> Audistis, fratres, quomodo venit
illa haereditas, <hi>Postula a me, et dabo tibi gentes
haereditatem tuam, et possessionem tuam terminos terrae <note>(Psal. II, 8)</note>
          </hi>.
Audistis quomodo a Sion prodiit lex, et
verbum Domini ab Jerusalem <note>(Isai. II, 3)</note>: ibi enim
audierunt discipuli, <hi>Ite, baptizate gentes in nomine Patris
et Filii et Spiritus sancti <note>(Matth. XXVIII, 19)</note>
          </hi>. Intenti
facti sumus, cum audiremus, <hi>Ite, baptizate gentes.</hi> In
cujus nomine? <hi>In nomine Patris et Filii et Spiritus
sancti.</hi> Iste unus Deus, quia non, in nominibus Patris
et Filii et Spiritus sancti; sed, <hi>in nomine Patris et
Filii et Spiritus sancti.</hi> Ubi unum nomen audis, unus
est Deus: sicut de semine Abrahae dictum est, et
exponit Paulus apostolus, <hi>In semine tuo benedicentur
omnes gentes: non dixit, In seminibus, tanquam in
multis; sed tanquam in uno, Et semine tuo, quod est
Christus <note>(Gen. XXII, 18; Gal. III, 16)</note>
          </hi>. Sicut ergo quia
ibi non dicit, in seminibus, docere te voluit Apostolus,
quia unus est Christus: sic et hic cum dictum est, <hi>in
nomine,</hi> non, in nominibus; quomodo ibi, <hi>in semine,</hi> 
non, in seminibus; probatur unus Deus Pater et Filius
et Spiritus sanctus.</p>
        </div3>
<div3>
          <head>10.</head>
          <p>
 Sed, Ecce, inquiunt discipuli ad Dominum, audivimus
in quo nomine baptizemus, ministros nos
fecisti, et dixisti nobis, <hi>Ite, baptizate in nomine Patris
et Filii et Spiritus sancti:</hi> quo ibimus? Quo? non audistis?
Ad haereditatem meam. Interrogatis, Quo ibimus?
Ad id quod emi sanguine meo. Quo ergo? Ad
gentes, inquit. Putavi quia dixit, Ite, baptizate Afros
in nomine Patris et Filii et Spiritus sancti. Deo gratias:
solvit Dominus quaestionem, docuit columba.
Deo gratias: ad gentes Apostoli missi sunt; si ad
gentes, ad omnes linguas. Hoc significavit Spiritus
sanctus divisus in linguis, unitus in columba. Hac
linguae dividuntur, hac columba copulat. Linguae
gentium concordarunt, et una lingua Africae discordavit?
Quid evidentius, fratres mei? In columba unitas,
in linguis gentium societas. Aliquando enim et linguae
per superbiam discordaverunt, et tunc sunt factae
linguae ex una multae. Post diluvium enim superbi
<pb n="1430"/>
quidam homines, velut adversus Deum se munire conantes,
quasi aliquid esset excelsum Deo, aut aliquid
tutum superbiae, erexerunt turrim; quasi ne diluvio.
si postea fieret, delerentur. Audierant enim et recensuerant
quia omnis iniquitas erat deleta diluvio: ab
iniquitate temperare nolebant; altitudinem turris contra
diluvium requirebant; aedificaverunt turrim excelsam.
Vidit Deus superbiam ipsorum, et hunc errorem
illis immitti fecit, ut non se cognoscerent loquentes;
et factae sunt diversae linguae per superbiam <note>(Gen.
XI, 1-9)</note>. Si superbia fecit diversitates linguarum, humilitas
Christi congregavit diversitates linguarum. Jam
quod illa turris dissociaverat, Ecclesia colligit. De una
lingua factae sunt multae; noli mirari, superbia hoc
fecit: de multis linguis fit una; noli mirari, charitas
hoc fecit. Quia etsi soni diversi linguarum sunt, in
corde unus Deus invocatur, una pax custoditur. Unde
debuit ergo, charissimi, demonstrari Spiritus sanctus,
unitatem quamdam designans, nisi per columbam, ut
pacatae Ecclesiae diceretur, <hi>Una est columba mea?</hi> 
Unde debuit humilitas, nisi per avem simplicem et
gementem, non per avem superbam et exaltantem se
sicut corvus?</p>
        </div3>
<div3>
          <head>11.</head>
          <p>
 Et forte dicent: Quia ergo columba, et una columba,
praeter unam columbam Baptismus esse non
potest: ergo si apud te est columba, vel tu es columba,
quando ad te venio, tu da mihi quod non habeo.
Scitis hoc ipsorum esse: modo vobis apparebit non
esse de voce columbae, sed de clamore corvi. Nam
paululum attendat Charitas vestra, et timete insidias:
imo cavete, et excipite verba contradicentium respuenda,
non transglutienda et visceribus danda. Facite
inde quod fecit Dominus, quando illi obtulerunt
amarum potum; gustavit, et respuit <note>(Matth. XXVII, 34)</note>:
sic et vos, audite, et abjicite. Quid enim dicunt? videamus.
Ecce, inquit, tu es columba, o Catholica, tibi
dictum est, <hi>Una est columba mea, una est matri suae:</hi> 
tibi certe dictum est. Exspecta, noli me interrogare:
si mihi dictum est, proba primum; si mihi dictum est,
cito volo audire. Inquit, Tibi dictum est. Respondeo
voce Catholicae, Mihi. Hoc autem, fratres, quod ore
meo solius sonuit, sonuit, ut arbitror, et de cordibus
vestris, et omnes pariter diximus, Ecclesiae catholicae
dictum est, <hi>Una est columba mea, una est matri suae.</hi> 
Praeter ipsam columbam, inquit, Baptismus non est;
ego praeter ipsam columbam sum baptizatus; ergo non
habeo Baptismum: si Baptismum non habeo, quare
mihi non das quando ad te venio?</p>
        </div3>
<div3>
          <head>12.</head>
          <p>
 Et ego interrogo: interim sequestremus, cui
dictum sit, <hi>Una est columba mea, una est matri suae;</hi> 
adhuc quaerimus: aut mihi dictum est, aut tibi dictum
est; sequestremus cui dictum sit. Hoc ergo quaero, si
columba est simplex, innocens, sine felle, pacata in
osculis, non saeva in unguibus; quaero utrum ad hujus
columbae membra pertineant avari, raptores, subdoli,
ebriosi, flagitiosi: membra sunt columbae hujus? Absit,
<pb n="1431"/>
inquit. Et revera, fratres, quis hoc dixerit? Ut
nihil aliud dicam, raptores solos si dicam, membra
accipitris possunt esse, non membra columbae: milvi
rapiunt, accipitres rapiunt, corvi rapiunt; columbae
non rapiunt, non dilaniant: ergo raptores non sunt
membra columbae. Non apud vos fuit vel unus raptor?
Quare manet Baptismus quem dedit accipiter, non columba?
Quare non baptizatis apud vos ipsos post raptores
et adulteros et ebriosos, post avaros apud vos
ipsos? An isti omnes membra columbae sunt? Sic
dehonestatis columbam vestram, ut ei membra vulturina
faciatis. Quid ergo, fratres, quid dicimus? Mali
et boni sunt in Ecclesia catholica: ibi autem soli mali
sunt. Sed forte inimico animo hoc dico: et hoc postea
requiratur. Et ibi certe dicunt quia sunt boni et mali:
nam si dixerint solos bonos se habere; credant illis
sui, et subscribo. Non sunt apud nos, dicant, nisi
sancti, justi, casti, sobrii; non adulteri, non feneratores,
non fraudatores, non perjuri, non vinolenti:
dicant; non enim attendo linguas ipsorum, sed tango
corda ipsorum. Cum autem noti sint nobis et vobis et
suis, sicut et vos et vobis in Catholica et illis noti
estis; nec nos eos reprehendamus, nec illi se palpent.
Nos fatemur in Ecclesia et bonos et malos esse, sed
tanquam grana et paleam. Aliquando qui baptizatur a
grano, palea est; et qui baptizatur a palea, granum
est. Alioquin si qui baptizatur a grano, valet; et qui
baptizatur a palea, non valet: falsum est, <hi>Hic est qui
baptizat.</hi> Si autem verum est, <hi>Hic est qui baptizat:</hi> et
quod ab illo datur, valet; et quomodo columba, baptizat.
Non enim malus ille columba est, aut ad membra
columbae pertinet: nec hic potest dici in Catholica,
nec apud illos, si illi dicunt, columbam esse Ecclesiam
suam. Quid ergo intelligimus, fratres? Quoniam manifestum
est, et omnibus notum, et si nolint convincuntur:
quia et ibi quando dant mali, non post illos
baptizatur; et hic quando dant mali, non post illos
baptizatur. Columba non baptizat post corvum: corvus
quare vult baptizare post columbam?</p>
        </div3>
<div3>
          <head>13.</head>
          <p>
 Intendat Charitas vestra: et quare designatum
est nescio quid per columbam, ut baptizato Domino
veniret columba, id est, Spiritus sanctus in specie
columbae, et maneret super eum, cum in adventu columbae
hoc cognosceret Joannes, propriam quamdam
potestatem in Domino ad baptizandum? Quia per hanc
propriam potestatem, sicut dixi, pax Ecclesiae firmata
est. Et potest fieri ut habeat aliquis Baptismum praeter
columbam: ut prosit ei Baptismus praeter columbam,
non potest. Intendat Charitas vestra, et intelligat
quod dico: nam et ista circumventione saepe
seducunt fratres nostros qui pigri et frigidi sunt.
Simus simpliciores et ferventiores. Ecce, inquiunt,
ego accepi, an non accepi? Respondeo, Accepisti.
Si ergo accepi, non est quod mihi des; securus sum,
etiam testimonio tuo: et ego enim me dico accepisse,
et tu me fateris accepisse; utriusque lingua securum me
facit: quid ergo mihi promittis? quare me vis catholicum
facere, quando non mihi aliquid daturus es amplius,
et me jam accepisse fateris quod te habere dicis? Ego
<pb n="1432"/>
autem quando dico, Veni ad me, dico quia non habes
tu, qui fateris quia habeo: quare dicis, Veni
ad me?</p>
        </div3>
<div3>
          <head>14.</head>
          <p>
 Docet nos columba. Respondet enim de capite
Domini, et dicit: Baptismum habes, charitatem autem
qua gemo non habes. Quid est hoc, inquit, Baptismum
habeo, charitatem non habeo? Sacramenta
habeo, et charitatem non? Noli clamare; ostende
mihi quomodo habeat charitatem, qui dividit unitatem.
Ego, inquit, habeo Baptismum. Habes, sed Baptismus
ille sine charitate nihil tibi prodest; quia sine charitate
tu nihil es. Nam Baptismus ille, etiam in illo qui
nihil est, non est nihil: Baptisma quippe illud aliquid
est, et magnum aliquid est; propter illum de quo dictum
est, <hi>Hic est qui baptizat.</hi> Sed ne putares illud
quod magnum est, tibi aliquid prodesse posse si non
fueris in unitate, super baptizatum columba descendit,
tanquam dicens: Si Baptismum habes, esto in columba,
ne non tibi prosit quod habes. Veni ergo ad
columbam, dicimus: non ut incipias habere quod non
habebas, sed ut prodesse tibi incipiat quod habebas.
Foris enim habebas Baptismum ad perniciem: intus
si habueris, incipit prodesse ad salutem</p>
        </div3>
<div3>
          <head>15.</head>
          <p>
 Non enim tantum tibi non proderat Baptisma,
et non etiam oberat. Et sancta possunt obesse: in bonis
enim sancta ad salutem insunt; in malis ad judicium.
Certe enim, fratres, novimus quid accipiamus,
et utique sanctum est quod accipimus, et nemo
dicit, non esse sanctum: et quid ait Apostolus? <hi>Qui
autem manducat et bibit indigne, judicium sibi manducat
et bibit <note>(I Cor. XI, 29)</note>
          </hi>. Non ait quia illa res mala
est: sed quia ille malus, male accipiendo, ad judicium
accipit bonum quod accipit. Num enim mala erat
buccella quae tradita est Judae a Domino <note>(Joan.
XIII, 26)</note>? Absit. Medicus non daret venenum: salutem
medicus dedit; sed indigne accipiendo, ad perniciem
accepit qui non pacatus accepit. Sic ergo et
qui baptizatur. Habeo, inquit, mihi. Fateor, habes:
observa quod habes; eo ipso quod habes damnaberis.
Quare? Quia rem columbae praeter columbam habes.
Si rem columbae in columba habeas, securus habes.
Puta te esse militarem: si characterem imperatoris
tui intus habeas, securus militas; si extra habeas,
non solum tibi ad militiam non prodest character ille,
sed etiam pro desertore punieris. Veni ergo, veni, et
noli dicere: Jam habeo, jam sufficit mihi. Veni; columba
te vocat, gemendo te vocat. Fratres mei, vobis
dico; gemendo vocate, non rixando: vocate orando,
vocate invitando, vocate jejunando; de charitate
intelligant quia doletis illos. Non dubito, fratres mei,
quia si videant dolorem vestrum, confundentur, et
reviviscent. Veni ergo, veni: noli timere; time si
non venis: imo non time, sed plange. Veni, gaudebis
si veneris: gemes quidem in tribulationibus
peregrinationis; sed gaudebis in spe. Veni ubi est
columba, cui dictum est, <hi>Una est columba mea, una
<pb n="1433"/>
est matri suae.</hi> Columbam unam vides super caput
Christi, linguas non vides in toto orbe terrarum?
Idem Spiritus per columbam, idem et per linguas: si
per columbam idem Spiritus, et per linguas idem
Spiritus, Spiritus sanctus orbi terrarum datus est,
a quo te praecidisti, ut clames cum corvo, non ut gemas
cum columba. Veni ergo.</p>
        </div3>
<div3>
          <head>16.</head>
          <p>
 Sed sollicitus es forte, et dicis: Foris baptizatus,
timeo ne inde sim reus, quia foris accepi. Jam
coepisti cognoscere quid gemendum sit: verum dicis,
quia reus es; non quia accepisti, sed quia foris accepisti.
Tene ergo quod accepisti, emenda quod foris
accepisti: accepisti rem columbae, praeter columbam:
duo sunt quae audis; Accepisti, et, Praeter columbam
accepisti: quod accepisti, approbo; quia foris accepisti,
improbo. Tene ergo quod accepisti; non mutatur,
sed agnoscitur: character est Regis mei, non
ero sacrilegus; corrigo desertorem, non immuto
characterem.</p>
        </div3>
<div3>
          <head>17.</head>
          <p>
 Noli de Baptismate gloriari, quia dico, ipsum
est; ecce dico, ipsum est; tota Catholica dicit, ipsum
est: advertit columba, et agnoscit, et gemit, quia
ipsum foris habes; videt ibi quod agnoscat, videt et
quod corrigat. Ipsum est, veni. Gloriaris quia ipsum
est, et non vis venire? Quid ergo mali, qui non pertinent
ad columbam? Ait tibi columba: Et mali inter
quos gemo, qui non pertinent ad membra mea, et
necesse est ut inter illos gemam, nonne habent quod
te habere gloriaris? nonne multi ebriosi habent Baptismum?
nonne multi avari? nonne multi idololatrae,
et quod est pejus, furtim? nonne Pagani ad idola eunt,
vel ibant publice? nunc occulte Christiani sortilegos
quaerunt, mathematicos consulunt. Et isti habent Baptismum,
sed columba gemit inter corvos. Quid ergo
gaudes, quia habes? hoc habes quod habet et malus.
habeto humilitatem, charitatem, pacem: habeto bonum
quod nondum habes, ut prosit tibi bonum quod habes.</p>
        </div3>
<div3>
          <head>18.</head>
          <p>
 Nam quod habes, habuit et Simon magus:
Actus Apostolorum testes sunt, ille liber canonicus
omni anno in Ecclesia recitandus. Anniversaria solemnitate
post passionem Domini nostis illum librum
recitari, ubi scriptum est quomodo conversus sit Apostolus,
et ex persecutore praedicator factus <note>(Act.
IX, 1-30)</note>: ubi etiam die Pentecostes missus est Spiritus
sanctus in linguis divisis velut ignis <note>(Id. II, 1-4)</note>.
Ibi legimus multos credidisse in Samaria per praedicationem
Philippi: intelligitur autem sive unus ex
Apostolis, sive ex diaconis; quia septem ibi diaconos
legimus ordinatos, inter quos est etiam nomen Philippi <note>(Id. VI, 3-6)</note>.
Per Philippi ergo praedicationem
crediderunt Samaritae; Samaria coepit abundare fidelibus:
ibi erat iste Simon magus; per magicas factiones
suas dementaverat populum, ut eum virtutem
Dei putarent: commotus tamen signis quae a Philippo
fiebant, etiam ipse credidit; sed quomodo ipse crediderit,
posteriora sequentia demonstraverunt: baptizatus
est autem et Simon. Audierunt hoc Apostoli,
<pb n="1434"/>
qui erant Jerusalem; missi sunt ad illos Petrus et
Joannes, invenerunt multos baptizatos: et quia nullus
ipsorum adhuc acceperat Spiritum sanctum, sicut
tunc descendebat, ad ostendendam significationem
gentium crediturarum, ut linguis loquerentur in quos
descendebat Spiritus sanctus; imposuerunt illis manus
orantes pro eis, et acceperunt Spiritum sanctum.
Simon ille, qui non erat in Ecclesia columba, sed
corvus, quia ea quae sua sunt quaerebat, non quae Jesu
Christi <note>(Philipp. II, 21)</note>; unde in Christianis potentiam
magis amaverat quam justitiam, vidit per impositionem
manuum Apostolorum dari Spiritum sanctum
(non quia ipsi dabant, sed quia ipsis orantibus
datus est), et ait Apostolis, <hi>Quid vultis a me accipere
pecuniae, ut et per impositionem manuum mearum detur
Spiritus sanctus?</hi> Et ait illi Petrus, <hi>Pecunia tua tecum
sit in perditionem; quoniam donum Dei putasti pecunia
comparandum.</hi> Cui dicit, <hi>Pecunia tua tecum sit in perditionem?</hi> 
Utique baptizato. Jam Baptisma habebat:
sed columbae visceribus non haerebat. Audi quia non
haerebat; verba ipsa Petri apostoli adverte: sequitur
enim, <hi>Non est tibi pars neque sors in hac fide; in felle
enim amaritudinis video te esse <note>(Act. VIII, 5-23)</note>
          </hi>. Columba
fei non habet: Simon habebat; ideo separatus
erat a columbae visceribus. Baptisma illi quid proderat?
Noli ergo de Baptismate gloriari, quasi ex ipso
salus tibi sufficiat: noli irasci, depone fel, veni ad
columbam; hic tibi proderit quod foris non solum
non proderat, sed etiam oberat.</p>
        </div3>
<div3>
          <head>19.</head>
          <p>
 Neque dicas: Non venio, quia foris sum baptizatus.
Ecce incipe habere charitatem, incipe habere
fructum, inveniatur in te fructus, mittet te columba
intro. Invenimus hoc in Scriptura. Imputribilibus lignis
arca fuerat fabricata <note>(Gen. VI, 14)</note>: imputribilia ligna
sancti sunt, fideles pertinentes ad Christum. Quomodo
enim in templo lapides vivi de quibus aedificatur
templum, homines fideles dicti sunt; sic ligna
imputribilia homines perseverantes in fide. In ipsa
ergo arca ligna imputribilia erant; arca enim Ecclesia
est: ibi baptizat columba; arca enim illa in aqua
ferebatur: ligna imputribilia intus baptizata sunt.
Invenimus quaedam ligna foris baptizata, omnes arbores
quae erant in mundo. Ipsa tamen aqua erat,
non erat altera: omnis de coelo venerat, et de abyssis
fontium: ipsa erat aqua in qua baptizata sunt ligna
imputribilia quae erant in arca, in qua baptizata
sunt ligna foris. Missa est columba, et primo non
invenit requiem pedibus suis: rediit ad arcam; plena
enim erant aquis omnia, et maluit redire quam rebaptizari.
Corvus autem ille emissus est antequam
siccaret aqua: rebaptizatus redire noluit; mortuus
est in his aquis. Avertat Deus corvi illius mortem.
Nam quare non est reversus, nisi quia aquis interceptus
est? At vero columba non inveniens requiem pedibus
suis, cum ei undique clamaret aqua, Veni, veni,
hic tingere; quomodo clamant isti haeretici, Veni,
veni, hic habes: non inveniens illa requiem pedibus
<pb n="1435"/>
suis, reversa est ad arcam. Et misit illam Noe iterum,
sicut vos mittit arca, ut loquamini illis: et quid
fecit postea columba? Quia erant ligna foris baptizata,
reportavit ad arcam ramum de oliva. Ramus
ille et folia et fructum habebat <note>(Gen. VIII, 6-11)</note>: non
sint in te sola verba, non sint in te sola folia; sit
fructus, et redis ad arcam, non per teipsum, columba
te revocat. Gemite foris, ut illos intro revocetis.</p>
        </div3>
<div3>
          <head>20.</head>
          <p>
 Etenim fructus iste olivae, si discutiatur, invenies
quid erat. Olivae fructus, charitatem significat.
Unde hoc probamus? Quomodo enim oleum a nullo
humore premitur, sed disruptis omnibus exsilit et
supereminet: sic et charitas non potest premi in
ima; necesse est ut ad superna emineat. Propterea
de illa dicit Apostolus, <hi>Adhuc supereminentiorem viam
vobis demonstro.</hi> Quia diximus de oleo, quia supereminet,
ne forte non de charitate dixerit Apostolus, <hi>Supereminentiorem viam vobis demonstro,</hi> 
 audiamus
quid sequitur: <hi>Si linguis hominum loquar et angelorum,
charitatem autem non habeam, factus sum tanquam
aeramentum sonans, aut cymbalum tinniens <note>(I Cor.
XII, 31, XIII, 1)</note>
          </hi>. I nunc, Donate, et clama, Disertus
sum: i nunc, et clama, Doctus sum. Quantum
disertus? quantum doctus? numquid linguis Angelorum
locutus es? Et tamen si linguis Angelorum loquereris,
charitatem non habens, audirem aera sonantia
et cymbala tinnientia. Soliditatem aliquam
quaero, fructum in foliis inveniam: non sint sola
verba, habeant olivam, redeant ad arcam.</p>
        </div3>
<div3>
          <head>21.</head>
          <p>
 Sed, inquies, habeo sacramentum. Verum dicis:
Sacramentum divinum est; habes Baptisma, et
ego confiteor. Sed quid dicit idem apostolus? <hi>Si
sciero omnia sacramenta, et habuero prophetiam et
omnem fidem, ita ut montes transferam:</hi> ne forte et
hoc diceres, Credidi, sufficit mihi. Sed quid dicit Jacobus? <hi>Et daemones credunt, et contremiscunt 
 (Jacobi
II, 19)</hi>. Magna est fides, sed nihil prodest si non habeat
charitatem. Confitebantur et daemones Christum.
Ergo credendo, sed non diligendo dicebant, <hi>Quid
nobis et tibi <note>(Marc. I, 24)</note>
          </hi>? Fidem habebant, charitatem
non habebant: ideo daemones erant. Noli de fide
gloriari; adhuc daemonibus comparandus es. Noli dicere
Christo, Mihi et tibi quid est? Unitas enim
Christi tibi loquitur. Veni, cognosce pacem, redi ad
viscera columbae. Foris baptizatus es; habeto fructum,
et redis ad arcam.</p>
        </div3>
<div3>
          <head>22.</head>
          <p>
 Et tu: Quid nos quaeritis, si mali sumus? Ut
boni sitis. Ideo vos quaerimus, quia mali estis: nam
si mali non essetis, invenissemus vos, non vos quaereremus.
Qui bonus est, jam inventus est: qui malus
est, adhuc quaeritur. Ideo vos quaerimus; redite
ad arcam. Sed jam habeo Baptismum. <hi>Si omnia sacramenta
sciero, et habuero prophetiam et omnem fidem,
ita ut montes transferam, charitatem autem non
habeam, nihil sum.</hi> Fructum ibi videam, olivam ibi
videam, et revocaris ad arcam.</p>
        </div3>
<div3>
          <head>23.</head>
          <p>
 Sed quid ais? Ecce nos multa mala patimur.
<pb n="1436"/>
Haec si pro Christo pateremini, non pro honoribus
vestris. Audite quod sequitur: jactant se enim aliquando,
quia eleemosynas multas faciunt, dant pauperibus;
quia patiuntur molestias: sed pro Donato
non pro Christo. Vide quomodo patiaris: nam si pro
Donato pateris, pro superbo pateris; non es in columba,
si pro Donato pateris. Non erat ille amicus
sponsi: nam si amicus esset sponsi, gloriam
sponsi quaereret, non suam <note>(Joan. III, 29)</note>. Vide amicum
sponsi dicentem, <hi>Hic est qui baptizat.</hi> Ille non
erat amicus sponsi, pro quo pateris. Non habes vestem
nuptialem; et si ad convivium venisti, foras habes
mitti <note>(Matth. XXII, 11-13)</note>; imo quia foras missus es,
ideo miser es: redi aliquando, et noli gloriari. Audi
quid dicat Apostolus: <hi>Si distribuero omnia mea pauperibus,
et tradidero corpus meum ut ardeam, charitatem
autem non habeam.</hi> Ecce quod non habes. <hi>Si tradidero,</hi> 
inquit, <hi>corpus meum ut ardeam;</hi> et utique pro
nomine Christi: sed quia sunt multi qui jactanter
illud faciunt, non cum charitate, ideo, <hi>Si tradidero
corpus meum ut ardeam, charitatem autem non habeam,
nihil mihi prodest <note>(I Cor. XIII, 2, 3)</note>
          </hi>. Charitate fecerunt
martyres illi qui in tempore persecutionis passi sunt;
charitate fecerunt: isti autem de tumore et de superbia
faciunt; nam cum persecutor desit, seipsos praecipitant.
Veni ergo, ut habeas charitatem. Sed nos habemus
martyres. Quos martyres? Non sunt columbae,
ideo volare conati sunt, et de petra ceciderunt.</p>
        </div3>
<div3>
          <head>24.</head>
          <p>
 Omnia ergo, fratres mei, videtis, quia clamant
adversus illos, omnes paginae divinae, omnis prophetia,
totum Evangelium, omnes apostolicae litterae,
omnis gemitus columbae; et nondum evigilant, nondum
expergiscuntur. Sed si columba sumus, gemamus,
toleremus, speremus; aderit misericordia Dei, ut efferveat
ignis Spiritus sancti in simplicitate vestra; et
venient. Non est desperandum; orate, praedicate, diligite;
prorsus potens est Dominus. Jam coeperunt cognoscere
frontem suam: multi cognoverunt, multi
erubuerunt; aderit Christus, ut cognoscant et caeteri.
Et certe, fratres mei, vel palea sola ibi remaneat,
omnia grana colligantur: quidquid ibi fructificavit,
redeat ad arcam per columbam.</p>
        </div3>
<div3>
          <head>25.</head>
          <p>
 Modo deficientes ubique, quid nobis proponunt,
non invenientes quid dicant? Villas nostras tulerunt,
fundos nostros tulerunt. Proferunt testamenta
hominum. Ecce ubi Gaius Seius donavit fundum Ecclesiae,
cui praeerat Faustinus. Cujus episcopus erat
Faustinus Ecclesiae? quid est Ecclesia? Ecclesiae,
dixit, cui praeerat Faustinus: sed non Ecclesiae praeerat
Faustinus, sed parti praeerat. Columba autem
Ecclesia est. Quid clamas? Non devoravimus villas,
columba illas habeat: quaeratur quae sit columba, et
ipsa habeat. Nam nostis, fratres mei, quia villae istae non
sunt Augustini: et si non nostis, et putatis me gaudere
in possessione villarum, Deus novit, ipse scit quid ego
de illis villis sentiam, vel quid ibi sufferam; novit gemitus
meos, si mihi aliquid de columba impertire dignatus
est. Ecce sunt villae: quo jure defendis villas?
divino an humano? Respondeant: Divinum jus in Scripturis
<pb n="1437"/>
habemus, humanum jus in legibus regum. Unde
quisque possidet quod possidet? nonne jure humano?
Nam jure divino, Domini est terra et plenitudo ejus <note>(Psal. XXIII, 1)</note>:
pauperes et divites Deus de uno limo
fecit, et pauperes et divites una terra supportat. Jure
tamen humano dicit, Haec villa mea est, haec domus
mea, hic servus meus est. Jure ergo humano, jure
imperatorum. Quare? Quia ipsa jura humana per imperatores
et reges saeculi Deus distribuit generi humano.
Vultis legamus leges imperatorum, et secundum
ipsas agamus de villis? Si jure humano vultis
possidere, recitemus leges imperatorum: videamus
si voluerunt aliquid ab haereticis possideri. Sed quid
mihi est imperator? Secundum jus ipsius possides
terram. Aut tolle jura imperatorum, et quis audet
dicere: Mea est illa villa, aut meus est ille servus,
aut domus haec mea est? Si autem ut teneantur ista
ab hominibus, jura acceperunt regum, vultis recitemus
leges, ut gaudeatis quia vel unum hortum habetis,
et non imputetis nisi mansuetudini columbae, quia
vel ibi vobis permittitur permanere? Leguntur enim
leges manifestae, ubi praeceperunt imperatores, eos qui
praeter Ecclesiae catholicae communionem usurpant sibi
nomen Christianum, nec volunt in pace colere pacis
auctorem, nihil nomine Ecclesiae audeant possidere.</p>
        </div3>
<div3>
          <head>26.</head>
          <p>
 Sed quid nobis et imperatori? Sed jam dixi, de
jure humano agitur. Et tamen Apostolus voluit serviri
regibus, voluit Honorari reges, et dixit: <hi>Regem reveremini <note>(I Petr. II, 17)</note>
          </hi>.
Noli dicere: Quid mihi et
regi? Quid tibi ergo et possessioni? Per jura regum
possidentur possessiones. Dixisti, Quid mihi et regi?
noli dicere possessiones tuas; quia ad ipsa jura humana
renuntiasti, quibus possidentur possessiones.
Sed de divino jure ago, ait. Ergo Evangelium recitemus;
videamus quo usque Ecclesia catholica Christi
est, super quem venit columba, quae docuit, <hi>Hic est
qui baptizat.</hi> Quomodo ergo jure divino possideat, qui
dicit, Ego baptizo; cum dicat columba, <hi>Hic est qui
baptizat;</hi> cum dicat Scriptura, <hi>Una est columba mea,
una est matri suae?</hi> Quare laniastis columbam? Imo
laniastis viscera vestra: nam vobis laniatis, columba
integra perseverat. Ergo, fratres mei, si ubique non
habent quod dicant, ego dico quod faciant: veniant
ad Catholicam, et nobiscum habebunt non solum
terram, sed etiam illum qui fecit coelum et terram.
</p>
        </div3>
      </div1>

<div1>
        <head>TRACTATUS VII. <hi>Ab eo quod scriptum est,</hi> Et ego vidi, et testimonium perhibui quia hic est Filius Dei, <hi>usque ad id,</hi> Amen dico vobis, videbitis coelum apertum, et Angelos ascendentes et descendentes super Filium hominis. <hi>Cap.</hi> I, V\. 34-51.</head>
<div3>
          <head>1.</head>
          <p>
 Congaudemus frequentiae vestrae, quia ultra
quam sperare potuimus, alacriter convenistis. Hoc
est quod nos laetificat, et consolatur in omnibus laboribus,
et periculis vitae hujus, amor vester in Deum,
et pium studium, et certa spes, et fervor spiritus.
Audistis cum Psalmus legeretur, quia inops et pauper
clamat ad Deum in hoc saeculo <note>(Psal. LXXIII, 21)</note>.
Vox enim est, ut saepius audistis, et meminisse debetis,
<pb n="1438"/>
non unius hominis, et tamen unius hominis:
non unius, quia fideles multi; multa grana inter paleas
gementia, diffusa toto orbe terrarum: unius autem,
quia membra Christi omnes; ac per hoc unum
corpus. Iste ergo populus inops et pauper, non novit
gaudere de saeculo: et dolor ejus intus est, et gaudium
ejus intus est, ubi non videt nisi ille qui exaudit
gementem, et coronat sperantem. Laetitia saeculi,
vanitas. Cum magna exspectatione speratur ut veniat,
et non potest teneri cum venerit. Iste enim dies qui
laetus est perditis hodie in ista civitate, cras utique
non erit: nec iidem ipsi cras hoc erunt quod hodie
sunt. Et transeunt omnia, et evolant omnia, et sicut
fumus vanescunt: et vae qui amant talia! Omnis enim
anima sequitur quod amat. Omnis caro fenum, et
omnis honor carnis quasi flos feni; fenum aruit, flos
decidit: Verbum autem Domini manet in aeternum <note>(Isai. XL, 6-8)</note>.
Ecce quod ames, si vis manere in
aeternum. Sed dicere habebas: Unde possum apprehendere
Verbum Dei? Verbum caro factum est, et
habitavit in nobis <note>(Joan. I, 14)</note>.</p>
        </div3>
<div3>
          <head>2.</head>
          <p>
 Quapropter, charissimi, ad inopiam nostram et
paupertatem nostram pertineat et quod illos dolemus
qui sibi abundare videntur. Gaudium enim ipsorum
quasi phreneticorum est. Quomodo autem phreneticus
gaudet in insania plerumque, et ridet; et plangit
illum qui sanus est: sic et nos, charissimi, si recepimus
medicinam de coelo venientem, quia et nos
omnes phrenetici eramus, tanquam salvi facti, quia
ea quae diligebamus non diligimus, gemamus ad
Deum de iis qui adhuc insaniunt. Potens est enim
ut et ipsos salvos faciat. Et opus est ut respiciant
se, et displiceant sibi. Spectare volunt, et
spectare se non noverunt. Nam si aliquantum oculos
ad se convertant, vident confusionem suam.
Quod donec fiat, alia sint studia nostra, alia sint
avocamenta animae nostrae. Plus valet dolor noster,
quam gaudium illorum. Quantum pertinet ad numerum
fratrum, difficile est ut quisquam illa celebritate
raptus fuerit ex viris: quantum autem ad sororum
numerum, contristat nos, et hoc magis dolendum
est, quia non ipsae potius ad Ecclesiam currunt, quas
debuit si non timor, certe verecundia de publico revocare.
Viderit hoc qui videt, et aderit misericordia
ejus, ut sanet omnes. Nos autem qui convenimus,
pascamur epulis Dei, et sit gaudium nostrum sermo
ipsius. Invitavit enim nos ad Evangelium suum: et
ipse cibus noster est, quo nihil dulcius; sed si quis
habet palatum sanum in corde.</p>
        </div3>
<div3>
          <head>3.</head>
          <p>
 Bene autem arbitror meminisse Charitatem vestram
hoc Evangelium lectionibus congruis ex ordine
recitari: et puto vobis non excidisse quae jam tractata
sunt, maxime recentiora de Joanne et columba.
De Joanne scilicet, quid novum didicerit in Domino
per columbam, qui jam noverat Dominum. Et
hoc inventum est inspirante Spiritu Dei, quod jam
quidem Joannes noverat Dominum; sed quod ipse
Dominus ita esset baptizaturus, ut baptizandi potestatem
<pb n="1439"/>
a se in neminem transfunderet, hoc didicit per
columbam, quia dictum et erat, <hi>Super quem videris
Spiritum descendentem velut columbam, et manentem
super eum, hic est qui baptizat in Spiritu sancto <note>(Joan.
I, 33)</note>
          </hi>. Quid est, <hi>hic est?</hi> Non alius, etsi per alium.
Quare autem per columbam? Multa dicta sunt, nec
possum, nec opus est omnia retexere: praecipue tamen
propter pacem; quia et ligna quae baptizata sunt foris,
quia fructum in eis invenit columba, ad arcam attulit:
sicut meministis columbam emissam a Noe de arca,
quae diluvio natabat, et baptismo abluebatur, non
mergebatur. Cum ergo esset emissa, attulit ramum
olivae: sed non sola folia habebat, habebat et fructum <note>(Gen. VIII, 8-11)</note>.
Itaque hoc optandum est fratribus
nostris qui foris baptizantur, ut habeant fructum:
non illos sinet columba foris, nisi ad arcam reduxerit.
Fructus autem est totus charitas, sine qua nihil
est homo, quidquid aliud habuerit. Et hoc uberrime
ab Apostolo dictum commemoravimus et recensuimus.
Ait enim:  « Si linguis hominum loquar et Angelorum,
charitatem autem non habeam, factus sum
velut aeramentum sonans, aut cymbalum tinniens: et
si habuero omnem scientiam, et sciam omnia sacramenta,
et habeam omnem prophetiam, et habuero
omnem fidem, »  (fidem autem quomodo dixit omnem?)
 « ut montes transferam, charitatem autem non habeam,
nihil sum. Et si distribuero omnia mea pauperibus,
et si tradidero corpus meum ut ardeam, charitatem
autem non habeam, nihil mihi prodest »  <note>(I Cor. XIII,
1-3)</note>. Nullo modo autem possunt dicere se habere
charitatem, qui dividunt unitatem. Haec dicta sunt:
sequentia videamus.</p>
        </div3>
<div3>
          <head>4.</head>
          <p>
 Perhibuit Joannes testimonium, quia vidit. Quale
testimonium perhibuit? <hi>Quia ipse est Filius Dei.</hi> Oportebat
ergo ut ille baptizaret qui est Filius Dei unicus,
non adoptatus. Adoptati filii, ministri sunt Unici:
Unicus habet potestatem, adoptati ministerium. Licet
baptizet minister non pertinens ad numerum filiorum,
quia male vivit et male agit, quid nos consolatur? <hi>Hic est qui baptizat.</hi> </p>
        </div3>
<div3>
          <head>5.</head>
          <p>
 <hi>Altera die iterum stabat Joannes, et ex discipulis
ejus duo, et respiciens Jesum ambulantem dicit, Ecce
Agnus Dei.</hi> Utique singulariter iste Agnus: nam et
discipuli dicti sunt agni, <hi>Ecce ego mitto vos sicut
agnos in medio luporum <note>(Matth. X, 16)</note>
          </hi>. Dicti sunt et
ipsi lumen, <hi>Vos estis lumen mundi <note>(Id. V, 14)</note>
          </hi>: sed
aliter ille de quo dictum est, <hi>Erat lumen verum, quod
illuminat omnem hominem venientem in hunc mundum <note>(Joan. I, 9)</note>
          </hi>.
Sic et Agnus singulariter, solus sine macula,
sine peccato; non cujus maculae abstersae sint,
sed cujus macula nulla fuerit. Quid enim? quia dicebat
Joannes de Domino, <hi>Ecce Agnus Dei,</hi> ipse Joannes
non erat agnus? non erat vir sanctus? non erat
amicus sponsi? Ergo singulariter ille, Hic est Agnus
Dei; quia singulariter hujus Agni sanguine solo homines
redimi potuerunt.</p>
        </div3>
<div3>
          <head>6.</head>
          <p>
 Fratres mei, si agnoscimus pretium nostrum
quia sanguis est Agni; qui sunt illi qui hodie celebrant
festivitatem sanguinis, nescio cujus mulieris?
<pb n="1440"/>
et quam ingrati sunt? Raptum est aurum, dicunt,
de aure mulieris, et cucurrit sanguis, et positum est
aurum in trutina vel statera, et praeponderavit multum
de sanguine. Si pondus ad inclinandum aurum habuit
sanguis mulieris, quale pondus habet ad inclinandum
mundum sanguis Agni, per quem factus est mundus?
Et quidem ille spiritus nescio quis, ut premeret
pondus, placatus est sanguine. Immundi spiritus noverant
venturum Jesum Christum, audierant ab Angelis,
audierant ex Prophetis, et sperabant eum
venturum. Nam si non sperabant, unde clamaverunt, <hi>Quid nobis et tibi est? venisti ante tempus perdere nos?
scimus qui sis, Sanctus Dei 
 <note>(Marc. I, 24)</note>
          </hi>. Venturum
sciebant, sed tempus ignorabant. Sed quid audistis
in Psalmo de Jerusalem? <hi>Quoniam beneplacitum habuerunt
servi tui lapides ejus, et pulveris ejus miserebuntur:
tu exsurgens,</hi> inquit, <hi>misereberis Sion, quoniam
venit tempus ut miserearis ejus <note>(Psal. CI, 15, 14)</note>
          </hi>.
Quando venit tempus ut misereretur Deus, venit
Agnus. Qualis Agnus quem lupi timent? qualis Agnus
est qui leonem occisus occidit? Dictus est enim diabolus
leo circumiens et rugiens, quaerens quem devoret <note>(I Petr. V, 8)</note>:
sanguine Agni victus est leo.
Ecce spectacula Christianorum. Et quod est amplius,
illi oculis carnis vident vanitatem, nos cordis oculis
veritatem. Ne putetis, fratres, quod sine spectaculis
nos dimisit Dominus Deus noster: nam si nulla sunt
spectacula, cur hodie convenistis? Ecce quod diximus,
vidistis, et exclamastis: non exclamaretis, nisi
vidissetis. Et magnum est hoc spectare per totum
orbem terrarum, victum leonem sanguine Agni,
educta de dentibus leonum membra Christi, et adjuncta
corpori Christi. Ergo nescio quid simile imitatus
est quidam spiritus, ut sanguine simulacrum suum
emi vellet, quia noverat pretioso sanguine quandocumque
redimendum esse genus humanum. Fingunt
enim spiritus mali umbras quasdam honoris sibimetipsis,
ut sic decipiant eos qui sequuntur Christum.
Usque adeo, fratres mei, ut illi ipsi qui seducunt per
ligaturas, per praecantationes, per machinamenta
inimici, misceant praecantationibus suis nomen Christi:
quia jam non possunt seducere Christianos, ut dent
venenum, addunt mellis aliquid, ut per id quod dulce
est, lateat quod amarum est, et bibatur ad perniciem.
Usque adeo ut ego noverim aliquo tempore illius
Pilleati sacerdotem solere dicere, Et ipse Pilleatus
christianus est. Ut quid hoc, fratres, nisi quia
aliter non possunt seduci Christiani?</p>
        </div3>
<div3>
          <head>7.</head>
          <p>
 Ne quaeratis ergo alibi Christum, quam ubi se
vobis voluit praedicari Christus; et quomodo vobis
voluit praedicari, sic illum tenete, sic in corde vestro
scribite. Murus est adversus omnes impetus et adversus
omnes insidias inimici. Nolite timere, nec tentat
ille, nisi permissus fuerit: constat illum nihil facere,
nisi permissus fuerit aut missus. Mittitur tanquam
angelus malus a potestate dominante; permittitur,
quando aliquid petit: et hoc, fratres, non fit, nisi ut
probentur justi, puniantur injusti. Quid ergo times?
Ambula in Domino Deo tuo, certus esto: quod te
<pb n="1441"/>
non vult pati, non pateris; quod te permiserit pati,
flagellum corrigentis est, non poena damnantis. Ad
haereditatem sempiternam erudimur, et flagellari dedignamur!
Fratres mei, si recusaret quisquam puer
colaphis aut flagellis caedi a patre suo, quomodo diceretur
superbus, desperatus, ingratus paternae disciplinae?
Et utquid erudit pater homo filium hominem?
Ut possit non perdere temporalia quae illi acquisivit,
quae illi collegit, quae non vult eum perdere, quae ipse
qui relinquit, non potuit in sempiternum tenere. Non
docet filium cum quo possideat, sed qui post eum possideat.
Fratres mei, si filium docet pater successorem,
et quem docet et ipsum similiter per illa omnia transiturum,
qua et ille qui monebat transiturus est;
quomodo vultis erudiat nos Pater noster, cui non
successuri, sed ad quem accessuri sumus, et cum quo
in aeternum mansuri in haereditate, quae non marcescit,
nec moritur, nec grandinem novit? Et ipse haereditas
et ipse Pater est. Hunc possidebimus, et erudiri
non debemus? Sufferamus ergo eruditionem Patris.
Non quando nobis dolet caput, curramus ad praecantatores,
ad sortilegos et remedia vanitatis. Fratres
mei, non vos plangam? Quotidie invenio ista; et quid
faciam? Nondum persuadeo Christianis in Christo
spem esse ponendam? Ecce, si cui factum est remedium,
moriatur, (quam multi enim cum remediis
mortui sunt? et quam multi sine remediis vixerunt?)
qua fronte exiit anima ad Deum? Perdidit signum
Christi, accepit signum diaboli. An forte dicat: Non
perdidi signum Christi? Ergo signum Christi cum signo
diaboli habuisti. Non vult Christus communionem,
sed solus vult possidere quod emit. Tanti emit ut
solus possideat: tu facis ei consortem diabolum, cui
te per peccatum vendideras. Vae duplici corde <note>(Eccli.
II, 14)</note>! qui in corde suo partem faciunt Deo, partem
faciunt diabolo. Iratus Deus, quia fit ibi pars diabolo,
discedit, et totum diabolus possidebit. Non frustra
itaque Apostolus dicit: <hi>Neque detis locum diabolo <note>(Ephes. IV, 27)</note>
          </hi>.
Cognoscamus ergo Agnum, fratres,
cognoscamus pretium nostrum.</p>
        </div3>
<div3>
          <head>8.</head>
          <p>
 <hi>Stabat Joannes, et ex discipulis ejus duo.</hi> Ecce
duo de discipulis Joannis: quia talis erat Joannes
amicus sponsi, non quaerebat gloriam suam, sed testimonium
perhibebat veritati: numquid voluit apud
se remanere discipulos suos, ut non sequerentur. Dominum?
Magis ipse ostendit discipulis suis quem sequerentur.
Habebant enim illum tanquam Agnum: et
ille, Quid me attenditis! ego non sum Agnus; <hi>Ecce
Agnus Dei:</hi> de quo etiam superius dixerat, <hi>Ecce Agnus
Dei.</hi> Et quid nobis prodest Agnus Dei? <hi>Ecce,</hi> ait, <hi>qui
tollit peccatum mundi.</hi> Secuti sunt illum, hoc audito,
duo qui erant cum Joanne.</p>
        </div3>
<div3>
          <head>9.</head>
          <p>
 Videamus sequentia. <hi>Ecce Agnus Dei:</hi> hoc Joannes.
 « Et audierunt eum duo discipuli loquentem, et
secuti sunt Jesum. Conversus autem Jesus, et videns
eos sequentes se, dicit eis: Quid quaeritis? Qui dixerunt:
Rabbi (quod dicitur interpretatum Magister),
ubi habitas? »  Non sic illum sequebantur quasi jam
<pb n="1442"/>
ut inhaererent illi: nam manifestum est quando illi
inhaeserunt, quia de navi eos vocavit. In his enim
duobus erat Andreas, sicut modo audistis; Andreas
autem frater Petri erat: et novimus in Evangelio
quod Petrum et Andream Dominus de navi vocavit,
dicens, <hi>Venite post me, et faciam vos piscatores hominum <note>(Matth. IV, 19)</note>
          </hi>.
Et ex illo jam inhaeserunt illi, ut
non recederent. Modo ergo quod illum sequuntur isti
duo, non quasi non recessuri sequuntur; sed videre
voluerunt ubi habitaret, et facere quod scriptum est, <hi>Limen ostiorum ejus exterat pes tuus; surge ad illum
venire assidue et erudire praeceptis ejus 
 <note>(Eccli. VI, 36,
37)</note>
          </hi>. Ostendit eis ille ubi maneret: venerunt et fuerunt
cum illo. Quam beatum diem duxerunt, quam
beatam noctem! Quis est qui nobis dicat quae audierint
illi a Domino? Aedificemus et nosmetipsi in corde
nostro, et faciamus domum quo veniat ille, et doceat
nos; colloquatur nobis.</p>
        </div3>
<div3>
          <head>10.</head>
          <p>
 « Quid quaeritis? Qui dixerunt ei: Rabbi, (quod
interpretatum dicitur Magister), ubi habitas? Dicit
eis: Venite, et videte. Et venerunt, et viderunt ubi
maneret, et apud eum manserunt die illo: hora autem
erat quasi decima. »  Nihilne arbitramur pertinuisse
ad Evangelistam, dicere nobis quota hora erat? Potest
fieri ut nihil ibi nos animadvertere, nihil quaerere
voluerit? Decima erat hora. Numerus iste legem significat,
quia in decem praeceptis data est lex. Venerat
autem tempus ut impleretur lex per dilectionem;
quia a Judaeis non poterat impleri per timorem. Unde
Dominus dicit: <hi>Non veni solvere legem, sed implere <note>(Matth. V, 17)</note>
          </hi>.
Merito ergo decima hora eum secuti
sunt ad testimonium amici sponsi duo isti: et decima
hora audivit, <hi>Rabbi,</hi> quod interpretatur Magister. Si
decima hora <hi>Rabbi</hi> Dominus audivit, et decimus numerus
ad legem pertinet; magister legis non est nisi
dator legis. Nemo dicat quia alius dedit legem, et alius
docet legem: ipse illam docet qui illam dedit; ipse est
magister legis suae, et docet illam. Et misericordia est
in lingua ipsius, ideo misericorditer docet legem, sicut
dictum est de sapientia, <hi>Legem autem et misericordiam
in lingua portat <note>(Prov. XXXI, 26)</note>
          </hi>. Noli timere, ne
implere legem non possis, fuge ad misericordiam. Si
multum est ad te legem implere, utere pacto illo,
utere chirographo, utere precibus quas tibi constituit
et composuit jurisperitus coelestis.</p>
        </div3>
<div3>
          <head>11.</head>
          <p>
 Qui enim habent causam, et volunt supplicare
imperatori, quaerunt aliquem scholasticum jurisperitum,
a quo sibi preces componantur; ne forte si aliter
petierint quam oportet, non solum non impetrent
quod petunt, sed et poenam pro beneficio consequantur.
Cum ergo quaererent supplicare Apostoli, et non
invenirent quomodo adirent imperatorem Deum, dixerunt
Christo, <hi>Domine, doce nos orare:</hi> hoc est, Jurisperite
noster, assessor, imo consessor Dei, compone
nobis preces. Et docuit Dominus de libro juris coelestis,
docuit quomodo orarent: et in ipso quod docuit,
posuit quamdam conditionem: <hi>Dimitte nobis debita nostra,
sicut et nos dimittimus debitoribus nostris (Luc. XI
<pb n="1443"/>
1-4)</hi>. Si non secundum legem petieris, reus eris. Contremiscis
imperatorem factus reus? offer sacrificium
humilitatis, offer sacrificium misericordiae, dic in precibus,
Dimitte mihi, quoniam et ego dimitto. Sed si
dicis, fac. Quid enim facturus es, quo iturus es, si
mentitus fueris in precibus? Non quomodo dicitur in
foro, carebis beneficio rescripti; sed nec rescriptum
impetrabis. Juris enim forensis est ut qui in precibus
mentitus fuerit, non illi prosit quod impetravit. Sed
hoc inter homines, quia potest falli homo; potuit falli
imperator, quando preces misisti: dixisti enim quod
voluisti, et cui dixisti, nescit an verum sit; dimisit te
adversario tuo convincendum, ut si ante judicem convictus
fueris de mendacio, quia non potuit ille nisi
praestare, nesciens an fueris mentitus, ibi carebis ipso
beneficio rescripti, quo perduxisti rescriptum. Deus
autem qui novit utrum mentiaris, an verum dicas,
non facit ut in judicio tibi non prosit; sed nec impetrare
te permittit, quia ausus es mentiri veritati.</p>
        </div3>
<div3>
          <head>12.</head>
          <p>
 Quid ergo facturus es? dic mihi. Implere legem
ex omni parte, ita ut in nullo offendas, difficile
est: reatus ergo certus est; remedio uti non vis?
Ecce, fratres mei, quale remedium posuit Dominus
contra aegritudines animae. Quod ergo? Cum caput tibi
dolet, laudamus si Evangelium ad caput tibi posueris,
et non ad ligaturam cucurreris. Ad hoc enim perducta
est infirmitas hominum, et ita plangendi sunt homines
qui currunt ad ligaturas, ut gaudeamus quando
videmus hominem in lecto suo constitutum, jactari
febribus et doloribus, nec alicubi spem posuisse, nisi
ut sibi Evangelium ad caput poneret: non quia ad
hoc factum est, sed quia praelatum est Evangelium
ligaturis. Si ergo ad caput ponitur ut quiescat dolor
capitis, ad cor non ponitur ut sanetur a peccatis?
Fiat ergo. Quid fiat? Ponatur ad cor, sanetur cor. Bonum
est, bonum, ut de salute corporis non satagas,
nisi ut a Deo illam petas. Si scit tibi prodesse, dabit
illam: si non tibi dederit, non proderat habere illam.
Quam multi aegrotant in lecto innocentes; et si sani
fuerint, procedunt ad scelera committenda? Quam
multis obest sanitas? Latro qui procedit ad faucem
occidere hominem, quanto illi melius erat ut aegrotaret?
Qui noctu surgit ad fodiendum parietem alienum,
quanto illi melius si febribus jactaretur? Innocentius
aegrotaret, scelerate sanus est. Novit ergo Deus quid
nobis expediat: id agamus tantum, ut cor nostrum
sanum sit a peccatis; et quando forte flagellamur in
corpore, ipsum deprecemur. Rogavit eum Paulus
apostolus, ut auferret stimulum carnis, et noluit auferre.
Numquid perturbatus est? numquid contristatus
dixit se desertum? Magis se dixit non desertum,
quia non ablatum est quod volebat auferri, ut illa
infirmitas sanaretur. Hoc enim invenit in voce medici: <hi>Sufficit tibi gratia mea; nam virtus in infirmitate perficitur <note>(II Cor. XII, 8, 9)</note>
          </hi>.
Unde ergo scis quod non vult
te sanare Deus? Adhuc tibi expedit flagellari. Unde
scis quam putre est quod secat medicus, agens ferrum
per putria? Nonne novit modum, quid faciat, quo
usque faciat? Numquid ululatus ejus qui secatur, retrahit
<pb n="1444"/>
manus medici artificiose secantis? Ille clamat;
ille secat. Crudelis qui non audit clamantem, an potius
misericors qui vulnus persequitur ut sanet aegrotum?
Haec, fratres mei, ideo dixi, ne quis quaerat aliquid
praeter auxilium Dei, quando forte in aliqua correptione
Domini sumus. Videte ne pereatis, videte ne
ab Agno recedatis, et a leone devoremini.</p>
        </div3>
<div3>
          <head>13.</head>
          <p>
 Diximus ergo quare hora decima: sequentia
videamus. <hi>Erat Andreas frater Simonis Petri unus ex
duobus qui audierant ab Joanne, et secuti fuerant eum.
Invenit hic Simonem fratrem suum, et dicit ei, Invenimus
Messiam; quod est interpretatum Christus.</hi> Messias
hebraice, Christus graece est, latine Unctus. Ab
unctione enim dicitur Christus. <foreign xml:lang="greek">Χρῖσμα</foreign> unctio est
graece; ergo Christus, unctus. Ille singulariter unctus,
praecipue unctus; unde omnes Christiani unguntur,
ille praecipue. Quomodo in Psalmo dicit, audi: <hi>Propterea
unxit te, Deus, Deus tuus oleo exsultationis, prae
participibus tuis <note>(Psal. XLIV, 8)</note>
          </hi>. Participes enim
ejus omnes sancti; sed ille singulariter Sanctus sanctorum,
singulariter unctus, singulariter Christus.</p>
        </div3>
<div3>
          <head>14.</head>
          <p>
 <hi>Et duxit eum ad Jesum. Intuitus autem eum,
Jesus dixit, Tu es Simon filius Joannis, tu vocaberis
Cephas; quod interpretatur Petrus.</hi> Non magnum quia
Dominus dixit cujus filius esset iste. Quid magnum
Domino? Omnia nomina sanctorum suorum sciebat,
quos ante constitutionem mundi praedestinavit; et
miraris quia dixit uni homini, Tu es filius illius, et
tu vocaberis illud? Magnum quia mutavit ei nomen;
et fecit de Simone Petrum? Petrus autem a petra,
petra vero Ecclesia: ergo in Petri nomine figurata
est Ecclesia. Et quis securus, nisi qui aedificat super
petram? Et quid ait ipse Dominus?  « Qui audit verba
mea haec et facit ea, similabo eum viro prudenti,
aedificanti super petram »  (non cedit tentationibus):
 « descendit pluvia, venerunt flumina, flaverunt venti,
et impegerunt in domum illam, et non cecidit; fundata
enim erat super petram. Qui audit verba mea et non
facit ea »  (jam unusquisque nostrum timeat et caveat),
 « similabo eum viro stulto qui aedificavit domum suam
super arenam: descendit pluvia, venerunt flumina,
flaverunt venti, et impegerunt in domum illam, et cecidit;
et facta est ruina ejus magna »  <note>(Matth. VII, 24,
27)</note>. Quid prodest quia intrat Ecclesiam, qui vult super
arenam aedificare? Audiendo enim et non faciendo,
aedificat quidem, sed super arenam. Si enim nihil audit,
nihil aedificat: si autem audit, aedificat. Sed quaerimus,
ubi. Si enim audit et facit, super petram: si
audit et non facit, super arenam. Duo sunt genera
aedificantium; aut super petram, aut super arenam.
Quid ergo illi qui non audiunt? securi sunt? securos
eos dicit, quia nihil aedificant? Nudi sunt sub pluvia,
ante ventos, ante flumina: cum venerint ista, ante
illos tollunt, quam domos dejiciant. Ergo una est securitas,
et aedificare, et super petram aedificare. Si
audire vis et non facere, aedificas; sed ruinam aedificas:
cum autem venerit tentatio, dejicit domum, et
cum ipsa ruina tua te tollit. Si autem non audis, nudus
es, illis tentationibus tu ipse traheris. Audi ergo,
<pb n="1445"/>
et fac; unum est remedium. Quanti forte hodie audiendo
et non faciendo rapti sunt fluvio celebritatis
hujus? Audiendo enim et non faciendo, venit fluvius
ipsa celebritas anniversaria, impletus est torrens,
transiturus est et siccaturus: sed vae illi quem tulerit!
Illud ergo noverit Charitas vestra, quia nisi quis
et audiat et faciat, non aedificat super petram; et non
pertinet ad nomen tam magnum, quod sic commendavit
Dominus. Intentum enim te fecit. Nam si hoc
ante Petrus vocaretur, non ita videres mysterium
petrae; et putares casu eum, sic vocari, non providentia
Dei: ideo voluit eum aliud prius vocari, ut ex
ipsa commutatione nominis, sacramenti vivacitas
commendaretur.</p>
        </div3>
<div3>
          <head>15.</head>
          <p>
 <hi>Et in crastinum voluit exire in Galilaeam, et invenit
Philippum. Dicit ei: Sequere me. Erat autem de
civitate Andreae et Petri. Et invenit Philippus Nathanaetem:</hi> 
jam vocatus a Domino Philippus. <hi>Et dixit ei:
Quem scripsit Moyses in Lege, et Prophetae, invenimus
Jesum filium Joseph.</hi> Ejus filius dicebatur, cui desponsata
erat mater ejus. Nam quod ea intacta conceptus
et natus sit, bene noverunt omnes Christiani
ex Evangelio. Hoc Philippus dixit Nathanaeli; addidit
et locum, <hi>a Nazareth. Et dixit ei Nathanael: A Nazareth
potest aliquid boni esse.</hi> Quid intelligitur, Fratres?
Non quomodo aliqui pronuntiant: nam et sic
solet pronuntiari, <hi>A Nazareth potest aliquid boni esse?</hi> 
Sequitur enim vox Philippi, et dicit, <hi>Veni, et vide.</hi> 
Ambas autem pronuntiationes potest ista vox sequi,
sive sic pronunties tanquam confirmans, <hi>A Nazareth
potest aliquid boni esse;</hi> et ille, <hi>Veni, et vide:</hi> sive sic
dubitans, et totum interrogans, <hi>A Nazareth potest
aliquid boni esse? Veni, et vide.</hi> Cum ergo sive illo
modo, sive isto pronuntietur, non repugnent verba
sequentia; nostrum est quaerere quid potius intelligamus
in his verbis.</p>
        </div3>
<div3>
          <head>16.</head>
          <p>
 Qualis fuerit Nathanael iste, in sequentibus
probamus. Audite qualis fuerit: Dominus ipse perhibet
testimonium. Magnus Dominus cognitus testimonio
Joannis: beatus Nathanael cognitus testimonio veritatis.
Quia Dominus etsi testimonio Joannis non commendaretur,
ipse sibi perhibebat testimonium; quia
sufficit sibi ad testimonium suum veritas. Sed quia veritatem
non poterant capere homines, per lucernam
quaerebant veritatem: et ideo Joannes per quem Dominus
ostenderetur, missus est. Audi Dominum Nathanaeli
testimonium perhibentem: <hi>Et dixit ei Nathanael:
A Nazareth potest aliquid boni esse. Dicit ei Philippus:
Veni, et vide. Et vidit Jesus Nathanaelem venientem
ad se, et dicit de eo: Ecce vere Israelita, in
quo dolus non est.</hi> Magnum testimonium! hoc nec Andreae
dictum, nec Petro dictum, nec Philippo, quod
dictum est de Nathanaele: <hi>Ecce vere Israelita, in quo
dolus non est.</hi> </p>
        </div3>
<div3>
          <head>17.</head>
          <p>
 Quid ergo facimus, fratres? Deberet iste primus
esse in Apostolis? Non solum primus non invenitur
in Apostolis, sed nec medius, nec ultimus inter
duodecim Nathanael est, cui tantum testimonium perhibuit
Filius Dei, dicens, <hi>Ecce vere Israelita, in quo
<pb n="1446"/>
dolus non est.</hi> Quaeritur causa? quantum Dominus intimat,
probabiliter invenimus. Intelligere enim debemus
ipsum Nathanaelem eruditum et peritum Legis
fuisse: propterea noluit illum Dominus inter discipulos
ponere; quia idiotas elegit, unde confunderet mundum.
Audi Apostolum dicentem ista:  « Videte enim,
inquit, vocationem vestram, fratres, quia non multi
potentes, non multi nobiles: sed infirma mundi elegit
Deus, ut confundat fortia; et ignobilia mundi et contemptibilia
elegit Deus, et ea quae non sunt, tanquam
quae sunt, ut ea quae sunt evacuentur »  <note>(I Cor. I, 26-28)</note>. Si doctus eligeretur, fortasse ideo se diceret
electum, quia doctrina ejus meruit eligi. Dominus
noster Jesus Christus volens superborum frangere
cervices, non quaesivit per oratorem piscatorem; sed
de piscatore lucratus est imperatorem. Magnus Cyprianus
orator, sed prior Petrus piscator, per quem
postea crederet non tantum orator, sed et imperator.
Nullus nobilis primo electus est, nullus doctus; quia
infirma mundi elegit Deus, ut confunderet fortia. Erat
ergo iste magnus et sine dolo: hoc solo non electus,
ne cuiquam videretur Dominus doctos elegisse. Et ex
ipsa doctrina Legis veniebat, quod cum audisset <hi>a
Nazareth:</hi> scrutatus enim erat Scripturas, et sciebat
quia inde erat expectandus Salvator, quod non facile
alii Scribae et Pharisaei noverant: iste ergo doctissimus
Legis, cum audisset Philippum dicentem, <hi>Invenimus Jesum, quem scripsit Moyses in Lege, et
Prophetae, a Nazareth, filium Joseph;</hi> 
 ille qui optime
Scripturas noverat, audito nomine <hi>Nazareth,</hi> erectus
est in spem, et dixit, <hi>A Nazareth potest aliquid boni
esse.</hi> </p>
        </div3>
<div3>
          <head>18.</head>
          <p>
 Jam caetera de ipso videamus, <hi>Ecce vere Israelita,
in quo dolus non est.</hi> Quid est, <hi>in quo dolus non est?</hi> 
Forte non habebat peccatum? forte non erat aeger?
forte illi medicus non erat necessarius? Absit. Nemo
hic sic natus est, ut illo medico non egeret. Quid sibi
ergo vult, <hi>in quo dolus non est?</hi> Aliquanto intentius
quaeramus; apparebit modo in nomine Domini. Dolum
dicit Dominus; et omnis qui verba latina intelligit,
scit quia dolus est, cum aliud agitur et aliud
fingitur. Intendat Charitas vestra. Non dolus dolor
est: propterea dico, quia multi fratres imperitiores
latinitatis loquuntur sic, ut dicant, Dolus illum torquet,
pro eo quod est dolor. Dolus fraus est, simulatio
est. Quando aliquis aliquid in corde tegit, et aliud
loquitur, dolus est, et tanquam duo corda habet:
unum quasi sinum cordis habet, ubi videt veritatem;
et alterum sinum, ubi concipit mendacium. Et ut noveritis
hunc esse dolum, dictum est in Psalmis, <hi>Labia
dolosa.</hi> Quid est, <hi>Labia dolosa?</hi> Sequitur, <hi>In corde et
corde locuti sunt mala <note>(Psal. XI, 3)</note>
          </hi>. Quid est, <hi>In corde
et corde;</hi> nisi duplici corde? Si ergo dolus in isto non
erat, sanabilem illum medicus judicavit, non sanum.
Aliud est enim sanus, aliud sanabilis, aliud insanabilis:
qui aegrotat cum spe, sanabilis dicitur; qui
aegrotat cum desperatione, insanabilis; qui autem
jam sanus est, non eget medico. Medicus ergo qui
venerat sanare, vidit istum sanabilem, quia dolus in
<pb n="1447"/>
illo non erat. Quomodo dolus in illo non erat? Si
peccator est, fatetur se peccatorem. Si enim peccator
est, et justum se dicit; dolus est in ore ipsius. Ergo
in Nathanaele confessionem peccati laudavit, non judicavit
non esse peccatorem.</p>
        </div3>
<div3>
          <head>19.</head>
          <p>
 Propterea cum Pharisaei qui sibi videbantur
justi, reprehenderent Dominum quia miscebatur
aegrotis medicus, et dicerent, <hi>Ecce cum quibus manducat,
cum publicanis et peccatoribus;</hi> respondit medicus
phreneticis, <hi>Non est opus sanis medicus, sed
male habentibus: non veni vocare justos, sed peccatores <note>(Matth. IX, 11-13)</note>
          </hi>.
Hoc est dicere, Quia vos justos
dicitis, cum sitis peccatores, sanos vos judicatis,
cum langueatis, medicinam repellitis, non sanitatem
tenetis. Unde ille pharisaeus qui vocaverat Dominum
ad prandium, sanus sibi videbatur: aegrota autem
illa mulier irrupit in domum, quo non erat invitata,
et desiderio salutis facta impudens, accessit,
non ad caput Domini, non ad manus, sed ad pedes;
lavit eos lacrymis, tersit capillis, osculata est eos,
unxit unguento, pacem fecit cum vestigiis Domini
peccatrix. Reprehendit ille tanquam sanus medicum,
ille pharisaeus qui illic discumbebat; et ait apud se: <hi>Hic si esset propheta, sciret quae mulier illi pedes tetigisset.</hi> 
Ideo autem suspicatus erat eum ignorasse, quia
non illam repulit, quasi ne immundis manibus tangeretur:
noverat autem ille, permisit se tangi, ut
tactus ipse sanaret. Dominus videns cor Pharisaei,
proposuit similitudinem:  « Duo debitores erant cuidam
feneratori; unus ei debebat quinquaginta denarios,
alter quingentos: cum non haberent unde redderent,
donavit ambobus; quis eum plus dilexit? Et
ille: Credo, Domine, cui plus donavit. Et conversus
ad mulierem, dixit Simoni: Vides istam mulierem?
Intravi in domum tuam, aquam mihi ad pedes non
ardisti; illa autem lacrymis lavit pedes meos, et capulis
suis tersit: osculum mihi non dedisti: illa non
destitit pedes meos osculari: oleum mihi non dedisti;
illa pedes meos unxit unguento. Propterea dico tibi;
dimittuntur ei peccata multa, quoniam dilexit multum:
cui autem modicum dimittitur, modicum diligit » <note>(Luc. VII, 36-47)</note>.
Hoc est dicere, Plus aegrotas,
sed sanum te putas: modicum putas tibi dimitti, cum
plus debitor sis. Bene ista, quia dolus in illa non
erat, meruit medicinam. Quid est, dolus in illa non
erat? Confitebatur peccata. Hoc et laudat in Nathanaele,
quod dolus in illo non erat: quia multi pharisaei
qui abundabant peccatis, justos se dicebant,
et dolum afferebant, per quem sanari non poterant.</p>
        </div3>
<div3>
          <head>20.</head>
          <p>
 Vidit ergo jam istum in quo dolus non erat, et
ait: <hi>Ecce vere Israelita, in quo dolus non est. Dicit ei
Nathanael: Unae me nosti? Respondit Jesus, et dixit:
Priusquam te Philippus vocaret, cum esses sub ficu,
vidi te;</hi> id est, sub arbore fici. <hi>Respondit ei Nathanael,
et ait: Rabbi, tu es Filius Dei, tu es rex Israel.</hi> 
Aliquid magnum potuit Nathanael iste intelligere, in
eo quod dictum est, <hi>Cum esses sub fici arbore, vidi te,
<pb n="1448"/>
priusquam te Philippus vocaret.</hi> Nam talem vocem
protulit, <hi>Tu es Filius Dei, tu es rex Israel;</hi> qualem
tanto post Petrus, quando ei Dominus ait, <hi>Beatus es
Simon Bar Jona, quia non tibi revelavit caro et sanguis,
sed Pater meus qui est in coelo <note>(Matth. XVI, 17)</note>
          </hi>. Et ibi
nominavit petram, et laudavit firmamentum Ecclesiae
in ista fide. Hic jam dicit, <hi>Tu es Filius Dei, tu es rex
Israel.</hi> Unde? Quia dictum est ei, <hi>Antequam te Philippus
vocaret, cum esses sub arbore fici, vidi te.</hi> </p>
        </div3>
<div3>
          <head>21.</head>
          <p>
 Quaerendum est, an aliquid significet ista arbor
fici. Audite enim, fratres mei: Invenimus arborem
fici maledictam, quia sola folia habuit, et fructum
non habuit <note>(Id. XXI, 19)</note>. In origine humani generis
Adam et Eva cum peccassent, de foliis ficulneis
succinctoria sibi fecerunt <note>(Gen. III, 7)</note>: folia ergo
ficulnea intelliguntur peccata. Erat autem Nathanael
sub arbore fici, tanquam sub umbra mortis. Vidit
eum Dominus, de quo dictum est, <hi>Qui sedebant sub
umbra mortis, lumen ortum est eis <note>(Isai. IX, 2)</note>
          </hi>. Quid
ergo dictum est Nathanaeli? Dicis mihi, o Nathanael, <hi>Unde me nosti?</hi> 
 Modo jam loqueris mecum, quia vocavit
te Philippus. Jam quem vocavit per apostolum,
ad Ecclesiam suam vidit pertinere. O tu Ecclesia, o
tu Israel, in quo dolus non est; si es populus Israel
in quo dolus non est, modo jam cognovisti Christum
per Apostolos, quomodo Nathanael cognovit Christum
per Philippum. Sed misericordia sua ante te vidit,
quam tu eum cognosceres, cum sub peccato jaceres.
Numquid enim nos prius quaesivimus Christum, et
non ille nos quaesivit? Numquid nos venimus aegroti
ad medicum, et non medicus ad aegrotos? Nonne ovis
illa perierat, et relictis nonaginta novem pastor quaesivit
illam et invenit, quam laetus in humeris reportavit?
Nonne perierat drachma illa, et accendit mulier
lucernam, et quaesivit in tota domo sua donec invenit?
Et cum invenisset, <hi>Collaetamini mihi,</hi> ait vicinis suis, <hi>quia inveni drachmam quam perdideram 
 <note>(Luc. XV, 4-10)</note>
          </hi>.
Sic et nos sicut ovis perieramus, et sicut drachma
perieramus: et pastor noster invenit ovem, sed
quaesivit ovem; mulier invenit drachmam, sed quaesivit
drachmam. Quae est mulier? Caro Christi. Quae est
lucerna? <hi>Paravi lucernam Christo meo <note>(Psal. CXXXI, 17)</note>
          </hi>.
Ergo quaesiti sumus, ut inveniremur; inventi loquimur.
Non superbiamus, quia antequam inveniremur, perieramus,
si non quaereremur. Non ergo nobis dicant quos
amamus, et volumus lucrari paci Ecclesiae catholicae:
Quid nos vultis? quid nos quaeritis, si peccatores sumus?
Ideo vos quaerimus, ne pereatis: quaerimus, quia quaesiti
sumus; invenire vos volumus, quia inventi sumus.</p>
        </div3>
<div3>
          <head>22.</head>
          <p>
 Itaque Nathanael cum dixisset, <hi>Unde me nosti?</hi> 
ait illi Dominus, <hi>Priusquam te vocaret Philippus, cum
esses sub arbore fici, vidi te.</hi> O tu Israel sine dolo,
quisquis es, o popule vivens ex fide, antequam te per
Apostolos meos vocarem, cum esses sub umbra mortis,
et tu me non videres, ego te vidi. Dominus deinde
dicit ei:  « Quia dixi tibi, Vidi te sub arbore fici,
credis: majus his videbis. »  Quid est hoc,  « majus his
videbis? Et dicit ei: Amen, amen dico vobis, videbitis
<pb n="1449"/>
coelum apertum, et Angelos ascendentes et descendentes
super Filium hominis. »  Fratres, nescio quid
majus dixi, quam est, <hi>sub arbore fici vidi te.</hi> Plus enim
est quod nos Dominus vocatos justificavit, quam
quod vidit jacentes sub umbra mortis. Quid enim nobis
proderat si ibi remansissemus, ubi nos vidit?
Numquid non jaceremus? Quid est hoc majus? Quando
vidimus Angelos ascendentes et descendentes super
Filium hominis?</p>
        </div3>
<div3>
          <head>23.</head>
          <p>
 Jam aliquando de his ascendentibus et descendentibus
Angelis dixeram; sed ne obliti fueritis, breviter
dico tanquam commemorans: pluribus enim dicerem
si non commemorarem, sed modo insinuarem.
Scalas vidit Jacob per somnium, et in ipsis scalis
vidit Angelos ascendentes et descendentes; et lapidem
quem sibi posuerat ad caput, unxit <note>(Gen. XXVIII,
12-18)</note>. Audistis quia Messias Christus est, audistis
quia unctus Christus est. Non enim sic posuit lapidem
unctum, ut veniret et adoraret: alioquin idololatria
esset, non significatio Christi. Facta est ergo
significatio, quo usque oportuit fieri significationem,
et significatus est Christus. Lapis unctus, sed non in
idolum. Lapis unctus: lapis quare? <hi>Ecce pono in Sion
lapidem electum, pretiosum, et qui crediderit in illum,
non confundetur <note>(Isai. XXVIII, 16; I Petr. II, 6)</note>
          </hi>. Quare
unctus? Quia Christus a chrismate. Quid autem vidit
tunc in scalis? Ascendentes et descendentes Angelos.
Sic est et Ecclesia, fratres: Angeli Dei, boni praedicatores,
praedicantes Christum; hoc est, super Filium
hominis ascendunt et descendunt. Quomodo ascendunt,
et quomodo descendunt? Ex uno habemus
exemplum: audi apostolum Paulum; quod in ipso
invenerimus, hoc de caeteris veritatis praedicatoribus
credamus. Vide Paulum ascendentem:  « Scio hominem
in Christo ante annos quatuordecim raptum
fuisse usque in tertium coelum, sive in corpore, sive
extra corpus nescio, Deus scit: et audisse ineffabilia
verba quae non licet homini loqui »  <note>(II Cor. XII, 2-4)</note>.
Ascendentem audistis, descendentem audite. « Non potui
loqui vobis quasi spiritualibus, sed quasi carnalibus:
quasi parvulis in Christo lac vobis potum dedi, non
escam »  <note>(I Cor. III, 1, 2)</note>. Ecce descendit qui ascenderat.
Quaere quo ascenderat. <hi>Usque in tertium coelum.</hi> 
Quaere quo descenderit. <hi>Usque ad lac parvulis dandum.</hi> 
Audi quia descendit: <hi>Factus sum parvulus,</hi> 
inquit, <hi>in medio vestrum, tanquam si nutrix foveat filios
suos <note>(I Thess. II, 7)</note>
          </hi>. Videmus enim et nutrices et
matres descendere ad parvulos: et si norunt latina
verba dicere, decurtant illa, et quassant quodammodo
linguam suam, ut possint de lingua diserta fieri blandimenta
puerilia; quia si sic dicant, non audit infans,
sed nec proficit infans. Et disertus aliquis pater, si
sit tantus orator ut lingua illius fora concrepent, et
tribunalia concutiantur; si habeat parvulum filium,
cum ad domum redierit, seponit forensem eloquentiam
quo ascenderat, et lingua puerili descendit ad
parvulum. Audi uno loco ipsum Apostolum ascendentem
et descendentem, in una sententia:  « Sive
enim, inquit, mente excessimus, Deo: sive temperantes
<pb n="1450"/>
sumus, vobis »  <note>(II Cor. V, 13)</note>. Quid est,  « mente
excessimus, Deo? »  Ut illa videamus  « quae non licet homini
loqui. »  Quid est,  « temperantes sumus, vobis?
Numquid judicavi me aliquid scire inter vos, nisi Jesum
Christum, et hunc crucifixum »  <note>(I Cor. II, 2)</note>?
Si ipse Dominus ascendit et descendit; manifestum
est quia et praedicatores ipsius ascendunt imitatione,
descendunt praedicatione.</p>
        </div3>
<div3>
          <head>24.</head>
          <p>
 Et si aliquanto vos diutius tenuimus, consilii
fuit ut importunae horae transirent: arbitramur jam
illos peregisse vanitatem suam. Nos autem, fratres,
quando pasti sumus epulis salutaribus, quae restant
agamus, ut diem dominicum solemniter impleamus in
gaudiis spiritualibus, et comparemus gaudia veritatis
cum gaudiis vanitatis: et si horremus, doleamus; si
dolemus, oremus; si oramus, exaudiamur; si exaudimur,
et illos lucramur.
</p>
        </div3>
      </div1>

<div1>
        <head>TRACTATUS VIII. <hi>Ab eo Evangelii loco,</hi> Et die tertia nuptiae factae sunt in Cana Galilaeae; <hi>usque ad id,</hi> Quid mihi et tibi est, mulier? nondum venit hora mea. <hi>Cap.</hi> II, V\. 1-4.</head>
<div3>
          <head>1.</head>
          <p>
 Miraculum quidem Domini nostri Jesu Christi,
quo de aqua vinum fecit, non est mirum eis qui noverunt
quia Deus fecit. Ipse enim fecit vinum illo die
in nuptiis in sex illis hydriis, quas impleri aqua praecepit <note>(Joan. II, 6-11)</note>,
qui omni anno facit hoc in vitibus.
Sicut enim quod miserunt ministri in hydrias,
in vinum conversum est opere Domini; sic et quod
nubes fundunt, in vinum convertitur ejusdem opere
Domini. Illud autem non miramur, quia omni anno
fit: assiduitate amisit admirationem. Nam et considerationem
majorem invenit, quam id quod factum est
in hydriis aquae. Quis est enim qui considerat opera
Dei, quibus regitur et administratur totus hic mundus,
et non obstupescit obruiturque miraculis? Si
consideret vim unius grani, cujuslibet seminis, magna
quaedam res est, horror est consideranti. Sed
quia homines in aliud intenti perdiderunt considerationem
operum Dei, in qua darent laudem quotidie
Creatori; tanquam servavit sibi Deus inusitata quaedam
quae faceret, ut tanquam dormientes homines, ad se
colendum mirabilius excitaret. Mortuus resurrexit,
mirati sunt homines: tot quotidie nascuntur, et nemo
miratur. Si consideremus prudentius, majoris miraculi
est esse qui non erat, quam reviviscere qui erat.
Idem tamen Deus Pater Domini nostri Jesu Christi
per Verbum suum facit omnia haec, et regit qui creavit.
Priora miracula fecit per Verbum suum Deum
apud se: posteriora miracula fecit per ipsum Verbum
suum, incarnatum, et propter nos hominem factum.
Sicut miramur quae facta sunt per hominem. Jesum,
miremur quae facta sunt per Deum Jesum. Per
Deum Jesum facta sunt coelum et terra, mare, et
omnis ornatus coeli, opulentia terrae, fecunditas maris;
omnia haec quae oculis adjacent, per Jesum Deum
facta sunt. Et videmus haec, et si est in nobis Spiritus
<pb n="1451"/>
ipsius, sic nobis placent ut artifex laudetur: non
ut ad opera conversi ab artifice avertamur, et faciem
quodammodo ponentes ad ea quae fecit, dorsum ponamus
ad eum qui fecit.</p>
        </div3>
<div3>
          <head>2.</head>
          <p>
 Et haec quidem videmus, et adjacent oculis:
quid illa quae non videmus, sicut sunt Angeli, Virtutes,
Potestates, Dominationes, omnisque habitator
fabricae hujus supercoelestis, non adjacens oculis nostris?
Quanquam saepe et Angeli, quando oportuit,
demonstraverunt se hominibus. Nonne Deus et per
Verbum suum, id est, unicum Filium suum Dominum
nostrum Jesum Christum fecit haec omnia? Quid
ipsa anima humana, quae non videtur, et per opera
quae exhibet in carne, magnam praebet admirationem
bene considerantibus, a quo facta est, nisi a Deo? et
per quem facta est, nisi per Filium Dei? Nondum
dico de anima hominis. Cujusvis pecoris anima quomodo
regit molem suam! sensus omnes exserit, oculos
ad videndum, aures ad audiendum, nares ad percipiendum
odorem, oris judicium ad sapores discernendos,
membra denique ipsa ad peragenda officia
sua. Numquid haec corpus, et non anima, id est, habitatrix
corporis agit? Nec tamen videtur oculis, et
ex his quae agit, admirationem movet. Accedat jam
consideratio tua etiam ad animam humanam, cui tribuit
Deus intellectum cognoscendi Creatorem suum,
dignoscendi et distinguendi inter bonum et malum,
hoc est inter justum et injustum: quanta agit per corpus!
Attendite universum orbem terrarum ordinatum
in ipsa humana republica: quibus administrationibus,
quibus ordinibus potestatum, conditionibus civitatum,
legibus, moribus, artibus! Hoc totum per animam
geritur, et haec vis animae non videtur. Cum subtrahitur
corpori, cadaver jacet: cum autem adest corpori,
primo condit quodammodo putores. Corruptibilis
est enim omnis caro, in putredines defluit, nisi
quodam condimento animae teneatur. Sed hoc commune
illi est cum pecoris anima: illa magis miranda
quae dixi, quae ad mentem et intellectum pertinent;
ubi etiam ad imaginem Creatoris sui renovatur, ad
cujus imaginem factus est homo <note>(Coloss. III, 10)</note>.
Quid erit haec vis animae, cum et corpus hoc induerit
incorruptionem, et mortale hoc induerit immortalitatem <note>(I Cor. XV, 53, 54)</note>?
Si tanta potest per carnem
corruptibilem, quid poterit per corpus spirituale post
resurrectionem mortuorum? Haec tamen anima, ut
dixi, admirabilis naturae atque substantiae, invisibilis
res est et intelligibilis: et haec tamen per Jesum Deum
facta est, quia ipse est Verbum Dei. Omnia per ipsum
facta sunt, et sine ipso factum est nihil <note>(Joan. 1, 3)</note>.</p>
        </div3>
<div3>
          <head>3.</head>
          <p>
 Cum ergo tanta videamus facta per Deum Jesum,
quid miramur aquam in vinum conversam per
hominem Jesum? Neque enim sic factus est homo, ut
perderet quod Deus erat: accessit illi homo, non
amissus est Deus. Ipse ergo fecit hoc, qui illa omnia.
Non itaque miremur quia Deus fecit; sed amemus
quia inter nos fecit, et propter nostram reparationem
fecit. Aliquid enim et in ipsis factis innuit nobis.
Puto quia non sine causa venit ad nuptias. Excepto
miraculo, aliquid in ipso facto mysterii et sacramenti
<pb n="1452"/>
latet. Pulsemus ut aperiat, et de vino invisibili inebriet
nos: quia et nos aqua eramus, et vinum nos
fecit, sapientes nos fecit; sapimus enim fidem ipsius,
qui prius insipientes eramus. Et forte ad ipsam sapientiam
pertinet, cum honore Dei, et cum laude
majestatis ejus, et cum charitate potentissimae misericordiae
ejus, intelligere quid sit gestum in hoc miraculo.</p>
        </div3>
<div3>
          <head>4.</head>
          <p>
 Dominus invitatus ad nuptias venit. Quid mirum
si in illam domum ad nuptias venit, qui in hunc
mundum ad nuptias venit? Si enim non venit ad nuptias,
non hic habet sponsam. Et quid est quod ait
Apostolus, <hi>Aptavi vos uni viro, virginem castam exhibere
Christo?</hi> Quid est quod timet ne virginitas sponsae
Christi per astutiam diaboli corrumpatur? <hi>Timeo,</hi> inquit, <hi>ne sicut serpens Evam seduxit astutia sua, sic et
vestrae mentes corrumpantur a simplicitate et castitate
quae est in Christo 
 <note>(II Cor. XI, 2, 3)</note>
          </hi>. Habet ergo hic
sponsam quam redemit sanguine suo, et cui pignus
dedit Spiritum sanctum <note>(Id. I, 22)</note>. Eruit eam de
mancipatu diaboli: mortuus est propter delicta ejus,
resurrexit propter justificationem ejus <note>(Rom. IV, 25)</note>.
Quis offeret tanta sponsae suae? Offerant homines
quaelibet ornamenta terrarum; aurum, argentum, lapides
pretiosos, equos, mancipia, fundos, praedia:
numquid aliquis offeret sanguinem suum? Si enim
sanguinem suum sponsae dederit, non erit qui ducat
uxorem. Dominus autem securus moriens, dedit sanguinem
suum pro ea quam resurgens haberet, quam
sibi jam conjunxerat in utero Virginis. Verbum enim
sponsus, et sponsa caro humana; et utrumque unus
Filius Dei, et idem filius hominis: ubi factus est caput
Ecclesiae, ille uterus virginis Mariae thalamus
ejus, inde processit tanquam sponsus de thalamo
suo, sicut Scriptura praedixit, <hi>Et ipse tanquam sponsus
procedens de thalamo suo, exsultavit ut gigas ad
currendam viam <note>(Psal. XVIII, 6)</note>
          </hi>; de thalamo processit
velut sponsus, et invitatus venit ad nuptias.</p>
        </div3>
<div3>
          <head>5.</head>
          <p>
 Certi sacramenti gratia, videtur matrem de qua
sponsus processit, non agnoscere, et dicere illi, <hi>Quid
mihi et tibi est, mulier? nondum venit hora mea.</hi> Quid
est hoc? ideone venit ad nuptias, ut doceret matres
contemni? Utique ad cujus nuptias venerat, ideo ducebat
uxorem, ut filios procrearet; et ab eis quos
ut procrearet optabat, utique honorari cupiebat: ille
ergo venerat ad nuptias, ut exhonoraret matrem,
cum propter filios habendos, quibus reddere honorem
parentibus imperat Deus, ipsae nuptiae celebrentur,
et ducantur uxores? Procul dubio, fratres, latet ibi
aliquid. Nam tanta res est, ut quidam, quos cavendos
praemonuit Apostolus, sicut supra commemoravimus,
dicens, <hi>Timeo ne sicut serpens Evam seduxit astutia
sua, sic et vestrae mentes corrumpantur a simplicitate
et castitate quae est in Christo,</hi> derogantes Evangelio,
et dicentes quod Jesus non sit natus de Maria Virgine,
hinc argumentum sumere conarentur erroris sui, ut
dicerent, Quomodo erat mater ejus, cui dixit, <hi>Quid
mihi et tibi est, mulier?</hi> Respondendum ergo est eis,
et disserendum quare hoc dixerit Dominus; ne sibi
<pb n="1453"/>
aliquid adversus sanam fidem insanientes invenisse
videantur, unde sponsae virginis castitas corrumpatur,
id est, unde fides Ecclesiae violetur. Revera enim,
fratres, corrumpitur fides eorum qui praeponunt mendacium
veritati. Nam isti qui videntur sic honorare
Christum, ut negent eum carnem habuisse, nihil
aliud eum quam mendacem praedicant. Qui ergo
mendacium aedificant in hominibus, quid ab eis expellunt,
nisi veritatem? Immittunt diabolum, excludunt
Christum; immittunt adulterum, excludunt sponsum:
paranymphi scilicet, vel potius lenones serpentis.
Ad hoc enim loquuntur ut serpens possideat,
Christus excludatur. Quomodo possidet serpens?
Quando possidet mendacium. Quando possidet falsitas,
serpens possidet: quando possidet veritas,
Christus possidet. Ipse enim dixit, <hi>Ego sum veritas <note>(Joan. XIV, 6)</note>
          </hi>:
de illo autem dixit, <hi>Et in veritate non
stetit, quia veritas non est in eo <note>(Id. VIII, 44)</note>
          </hi>. Sic est
autem veritas Christus, ut totum verum accipias in
Christo. Verum Verbum, Deus aequalis Patri, vera
anima, vera caro, verus homo, verus Deus, vera nativitas,
vera passio, vera mors, vera resurrectio.
Si aliquid horum dixeris falsum, intrat putredo, de
veneno serpentis nascuntur vermes mendaciorum, et
nihil integrum remanebit.</p>
        </div3>
<div3>
          <head>6.</head>
          <p>
 Quid est ergo, inquit, quod ait Dominus, <hi>Quid
mihi et tibi est, mulier?</hi> Forte in eo quod sequitur
ostendit nobis Dominus quare hoc dixerit: <hi>Nondum,</hi> 
inquit, <hi>venit hora mea.</hi> Sic enim ait, <hi>Quid mihi et tibi
est, mulier? nondum venit hora mea.</hi> Et hoc cur dictum
sit, requirendum est. Prius ergo hinc resistamus
haereticis. Quid dicit serpens veternosus, venenorum
insibilator et inspirator antiquus? quid dicit? Non
habuit matrem feminam Jesus. Unde probas? Quia
dixit, inquit, <hi>Quid mihi et tibi est, mulier?</hi> Quis hoc
narravit, ut credamus quia hoc dixit? quis hoc narravit?
Nempe Joannes evangelista. At ipse Joannes
evangelista dixit, <hi>Et erat ibi mater Jesu.</hi> Nam ita narravit: <hi>Altera die nuptiae factae sunt in Cana Galilaeae,
et erat ibi mater Jesu. Venerat autem illuc invitatus ad
nuptias cum discipulis suis.</hi> 
 Tenemus duas sententias
ab Evangelista prolatas. <hi>Erat ibi mater Jesu,</hi> Evangelista
dixit: quid dixerit matri suae Jesus, ipse Evangelista
dixit. Et quomodo dixit respondisse matri
suae Jesum, ut primo diceret, <hi>Ait illi mater ejus,</hi> videte,
fratres, ut adversus linguam serpentis munitam
virginitatem cordis habeatis. Illic in ipso Evangelio
eo ipso evangelista narrante dicitur, <hi>Erat ibi
mater Jesu;</hi> et, <hi>Dixit illi mater ejus.</hi> Quis hoc narravit?
Joannes evangelista. Et quid respondit matri
Jesus? <hi>Quid mihi et tibi est, mulier?</hi> Quis hoc narrat?
Idem ipse Joannes evangelista. O Evangelista fidelissime
et veracissime, tu mihi narras dixisse Jesum, <hi>Quid mihi et tibi est, mulier?</hi> 
 cur ei apposuisti matrem
quam non agnoscit? Nam tu dixisti quia <hi>ibi erat mater
Jesu,</hi> et quia <hi>dixit ei mater ejus:</hi> cur non potius
dixisti, Erat ibi Maria; et, Dixit ei Maria? Utrumque
tu narras, et, <hi>Dixit ei mater ejus;</hi> et, <hi>Respondit ei Jesus,
Quid mihi et tibi est, mulier?</hi> Quare hoc, nisi quia
<pb n="1454"/>
utrumque verum est? Illi autem in eo volunt credere
Evangelistae, quod narrat Jesum dixisse matri, <hi>Quid
mihi et tibi est, mulier?</hi> et in eo nolunt credere Evangelistae
quod ait, <hi>Erat ibi mater Jesu;</hi> et, <hi>Dixit ei mater
ejus.</hi> Quis est autem qui resistit serpenti et tenet veritatem,
cujus virginitas cordis non corrumpitur
astutia diaboli? Qui utrumque verum credit; et quia
erat ibi mater Jesu, et quia illud respondit matri
Jesus. Sed si nondum intelligit quemadmodum dixerit
Jesus, <hi>Quid mihi et tibi est, mulier?</hi> interim credat
quod dixerit, et quod matri dixerit. Sit primo
pietas in credente, et erit fructus in intelligente.</p>
        </div3>
<div3>
          <head>7.</head>
          <p>
 Interrogo vos, o fideles Christiani, Erat ibi mater
Jesu? respondete, Erat. Unde scitis? respondete,
Hoc loquitur Evangelium. Quid respondit matri Jesus?
respondete, <hi>Quid mihi et tibi est, mulier? nondum
venit hora mea.</hi> Et hoc unde scitis? respondete,
Hoc loquitur Evangelium. Nullus vobis corrumpat
hanc fidem, si vultis sponso servare castam virginitatem.
Si autem quaeritur a vobis, cur hoc matri responderit;
dicat qui intelligit: qui autem nondum
intelligit, firmissime tamen credat, hoc respondisse,
et tamen matri respondisse Jesum. Hac pietate merebitur
etiam intelligere cur ita responderit, si orando
pulset, et non rixando accedat ad ostium veritatis.
Tantum caveat, ne dum se putat scire, aut erubescit
nescire cur ita responderit, cogatur credere aut
Evangelistam fuisse mentitum qui ait, <hi>Erat ibi mater
Jesu:</hi> aut ipsum Christum falsa morte passum propter
delicta nostra, et falsas cicatrices ostendisse propter
justificationem nostram; falsumque dixisse, <hi>Si
manseritis in verbo meo, vere discipuli mei estis; et
cognoscetis veritatem, et veritas liberabit vos <note>(Joan. VIII,
31, 32)</note>
          </hi>. Si enim falsa mater, falsa caro, falsa mors,
falsa vulnera passionis, falsae cicatrices resurrectionis;
non veritas credentes in eum, sed potius falsitas liberabit.
Imo vero falsitas cedat veritati, et confundantur
omnes qui propterea se volunt videri veraces, quia
Christum conantur demonstrare fallacem; et nolunt
sibi dici, Non vobis credimus quia mentimini; cum
ipsam veritatem dicant esse mentitam. Quibus tamen
si dicamus, Unde nostis dixisse Christum, <hi>Quid mihi
et tibi est, mulier?</hi> Evangelio se credidisse respondent.
Cur non credunt Evangelio dicenti, <hi>Erat ibi mater
Jesu;</hi> et, <hi>Dixit ei mater ejus?</hi> Aut si hoc mentitur
Evangelium, quomodo ei creditur quod dixerit Jesus, <hi>Quid mihi et tibi est, mulier?</hi> 
 Cur non potius miseri,
et quod ita non extraneae, sed matri Dominus responderit,
fideliter credunt; et cur ita responderit, pie
quaerunt? Multum enim interest inter eum qui dicit,
Volo scire quare Christus hoc matri responderit; et
eum qui dicit, Scio quod hoc Christus non matri
responderit. Aliud est intelligere velle quod clausum
est, aliud nolle credere quod apertum est. Qui dicit,
Scire volo cur ita Christus matri responderit, aperiri
sibi vult Evangelium cui credit: qui autem dicit, Scio
quod hoc Christus non matri responderit, ipsum
Evangelium arguit de mendacio, ubi credidit quod
Christus ita responderit.
<pb n="1455"/>
</p>
        </div3>
<div3>
          <head>8. </head>
          <p>
Jam ergo si placet, fratres, illis repulsis, et in
sua caecitate errantibus semper, nisi humiliter sanentur,
nos quaeramus, quare Dominus noster sic matri
responderit. Ille singulariter natus de Patre sine matre,
de matre sine patre; sine matre Deus, sine patre
homo; sine matre ante tempora, sine patre in fine
temporum. Quod respondit, matri respondit: quia, <hi>Erat ibi mater Jesu;</hi> 
 et, <hi>Dixit ei mater ejus.</hi> Hoc totum
Evangelium loquitur. Illic novimus quia <hi>erat ibi mater
Jesu,</hi> ubi novimus quod dixerit ei, <hi>Quid mihi et
tibi est, mulier? nondum venit hora mea.</hi> Totum credamus,
et quod nondum intelligimus requiramus.
Et primum hoc videte, ne forte quomodo invenerunt
Manichaei occasionem perfidiae suae, quia dixit
Dominus, <hi>Quid mihi et tibi est, mulier?</hi> sic inveniant
mathematici occasionem fallaciae suae, quia dixit, <hi>Nondum venit hora mea.</hi> 
 Et si hoc secundum mathematicos
dixit, sacrilegium fecimus incendendo codices
eorum. Si autem recte fecimus, sicut Apostolorum
temporibus factum est <note>(Act. XIX, 19)</note>; non secundum
eos dixit Dominus, <hi>Nondum venit hora mea.</hi> Dicunt
enim vaniloqui et seducti seductores, Vides quia sub
fato erat Christus, qui dicit, <hi>Nondum venit hora mea.</hi> 
Quibus ergo prius respondendum est; haereticis, an
mathematicis? Utrique enim a serpente illo veniunt,
volentes corrumpere virginitatem cordis Ecclesiae,
quam habet in integra fide. Primo si placet, eis quos
proposueramus, quibus quidem jam ex magna parte
respondimus. Sed ne arbitrentur nos non habere
quid dicamus de his verbis quae Dominus matri respondit,
vos magis adversus illos instruimus: nam
illis refellendis, puto quod sufficiant quae jam dicta
sunt.</p>
        </div3>
<div3>
          <head>9.</head>
          <p>
 Cur ergo ait matri filius, <hi>Quid mihi et tibi est,
mulier? nondum venit hora mea.</hi> Dominus noster Jesus
Christus, et Deus erat et homo: secundum quod Deus
erat, matrem non habebat; secundum quod homo erat,
habebat. Mater ergo erat carnis, mater humanitatis,
mater infirmitatis quam suscepit propter nos. Miraculum
autem quod facturus erat, secundum divinitatem
facturus erat, non secundum infirmitatem; secundum
quod Deus erat, non secundum quod infirmus natus
erat. Sed infirmum Dei fortius est hominibus <note>(I Cor.
I, 25)</note>. Miraculum ergo exigebat mater; at ille tanquam
non agnoscit viscera humana, operaturus facta
divina; tanquam dicens, Quod de me facit miraculum,
non tu genuisti, divinitatem meam non tu genuisti:
sed quia genuisti infirmitatem meam, tunc te cognoscam,
cum ipsa infirmitas pendebit in cruce: hoc est
enim, <hi>Nondum venit hora mea.</hi> Tunc enim cognovit,
qui utique semper noverat. Et antequam de illa natus
esset, in praedestinatione noverat matrem; et antequam
ipse Deus crearet, de qua ipse homo crearetur,
noverat matrem: sed ad quamdam horam in mysterio
non agnoscit; et ad quamdam horam quae nondum venerat,
in mysterio rursus agnoscit. Tunc enim agnovit,
quando illud quod peperit moriebatur. Non enim
moriebatur per quod facta erat Maria, sed moriebatur
quod factum erat ex Maria: non moriebatur aeternitas
<pb n="1456"/>
divinitatis, sed moriebatur infirmitas carnis. Illud ergo
respondit, discernens in fide credentium, quis, qua
venerit. Venit enim per matrem feminam, Deus et
Dominus coeli et terrae. Secundum quod Dominus
mundi, quod Dominus coeli et terrae, Dominus utique
et Mariae; secundum quod creator coeli et terrae, creator
et Mariae: secundum autem quod dictum est, <hi>Factum
ex muliere, factum sub Lege <note>(Galat. IV, 4)</note>
          </hi>, filius
Mariae. Ipse Dominus Mariae, ipse filius Mariae: ipse
creator Mariae, ipse creatus ex Maria. Noli mirari quia
et filius et Dominus: sicut enim Mariae, ita et David
dictus est filius; et ideo David filius, quia Mariae filius.
Audi Apostolum aperte dicentem. <hi>Qui factus est ei ex
semine David secundum carnem <note>(Rom. I, 3)</note>
          </hi>. Audi eum
et Dominum David; dicat hoc ipse David: <hi>Dixit Dominus
Domino meo, Sede ad dexteram meam <note>(Psal. CIX, 1)</note>
          </hi>.
Et ipse Jesus hoc proposuit Judaeis, et eos inde convicit <note>(Matth. XXII, 45)</note>.
Quomodo ergo David et filius
et dominus; filius David secundum carnem, dominus
David secundum divinitatem: sic Mariae filius secundum
carnem, et Mariae dominus secundum majestatem.
Quia ergo non erat illa mater divinitatis, et per divinitatem
futurum erat miraculum quod petebat; respondit
ei, <hi>Quid mihi et tibi est, mulier?</hi> sed ne putes
quod te negem matrem, <hi>Nondum venit hora mea:</hi> ibi
enim te agnoscam, cum pendere in cruce coeperit infirmitas
cujus mater es. Probemus si verum est. Quando
passus est Dominus, sicut idem evangelista dicit, qui
noverat matrem Domini, et qui nobis insinuavit etiam
in his nuptiis matrem Domini, ipse narrat: <hi>Erat,</hi> inquit, <hi>illic circa crucem mater Jesu, et ait Jesus matri
suae, Mulier, ecce filius tuus: et ad discipulum, Ecce
mater tua 
 <note>(Joan. XIX, 25-27)</note>
          </hi>. Commendat matrem discipulo:
commendat matrem prior matre moriturus, et
ante matris mortem resurrecturus; commendat homo
homini hominem. Hoc pepererat Maria. Illa hora jam
venerat, de qua tunc dixerat, <hi>Nondum venit hora mea.</hi> </p>
        </div3>
<div3>
          <head>10.</head>
          <p>
 Quantum arbitror, fratres, responsum est haereticis:
mathematicis respondeamus. Et ipsi unde conantur
convincere quia sub fato erat Jesus? Quia ipse
ait, inquiunt, <hi>Nondum venit hora mea.</hi> Ergo illi credimus;
et si dixisset, Horam non habeo, exclusisset
mathematicos: sed ecce, inquiunt, ipse dixit, <hi>Nondum
venit hora mea.</hi> Si ergo dixisset, Horam non habeo,
exclusisset mathematicos, non esset unde calumniarentur:
nunc vero quia dixit, <hi>Nondum venit
hora mea,</hi> contra ipsius verba quid possumus dicere?
Mirum est quod mathematici credendo verbis Christi,
conantur convincere Christianos quod sub hora
fatali vixerit Christus. Credant ergo Christo dicenti, <hi>Potestatem habeo ponendi animam meam, et iterum sumendi
eam: nemo tollit eam a me, sed ego pono eam a
meipso, et iterum sumo eam 
 <note>(Id. X, 18)</note>
          </hi>. Ergone ista
potestas sub fato est? Ostendant hominem qui potestatem
habeat quando moriatur, quamdiu vivat: omnino
non ostendent. Credant ergo Deo dicenti, <hi>Potestatem
habeo ponendi animam meam, et iterum sumendi eam:</hi> 
et quaerant quare sit dictum, <hi>Nondum venit hora mea,</hi> 
nec ideo jam sub fato ponant conditorem coeli, creatorem
<pb n="1457"/>
atque ordinatorem siderum. Quia si esset fatum
de sideribus, non poterat esse sub necessitate siderum
conditor siderum. Adde quia non solum Christus non
habuit quod appellas fatum; sed nec tu, aut ego, aut
ille, aut quisquam hominum.</p>
        </div3>
<div3>
          <head>11.</head>
          <p>
 Verumtamen seducti seducunt, et proponunt
fallacias hominibus: tendunt ad capiendos homines,
et hoc in plateis. Nam qui tendunt ad capiendas feras,
vel in silvis atque in solitudine id agunt: quam
infeliciter vani sunt homines, quibus capiendis in foro
tenditur! Nummos accipiunt, cum se homines hominibus
vendunt; dant isti nummos, ut se vanitatibus vendant.
Intrant enim ad mathematicum, ut emant sibi
dominos, quales mathematico dare placuerit; vel Saturnum,
vel Jovem, vel Mercurium, vel si quid aliud
sacrilegi nominis. Intravit liber, ut nummis datis servus
exiret. Imo vero non intraret, si liber esset: sed
intravit quo eum dominus error, et domina cupiditas
traxit. Unde et Veritas dicit: <hi>Omnis qui facit peccatum,
servus est peccati <note>(Joan. VIII, 34)</note>
          </hi>.</p>
        </div3>
<div3>
          <head>12.</head>
          <p>
 Quare ergo dixit, <hi>Nondum venit hora mea?</hi> Magis
quia in potestate habebat quando moreretur, nondum
videbat esse opportunum ut illa potestate uteretur.
Quomodo nos, fratres, verbi gratia, sic loquimur,
Jam certa hora est, qua exeamus ut celebremus sacramenta?
Si ante exeamus quam opus est, nonne
perversi et praeposteri sumus? Quia ergo non facimus,
nisi quando opportunum est; propterea in his agendis,
cum ita loquimur, fatum consideramus? Quid est
ergo, <hi>Nondum venit hora mea?</hi> Quando ego scio opportunum
me pati, quando passio mea utilis erit, nondum
venit ipsa hora; tunc voluntate patiar: ut utrumque
serves, et, <hi>Nondum venit hora mea;</hi> et, <hi>Potestatem
habeo ponendi animam meam, et iterum sumendi eam.</hi> 
Venerat ergo habens in potestate quando moreretur.
At si ante moreretur quam discipulos elegisset, certe
praeposterum esset: si esset homo qui non haberet in
potestate horam suam, posset ante mori quam discipulos
elegisset; et si forte moreretur jam electis eruditisque
discipulis, praestaretur ei, non ipse hoc faceret.
At vero qui venerat in manu habens quando iret,
quando rediret, quo usque excurreret, cui paterent inferi,
non tantum morienti, sed et resurgenti, ut nobis
ostenderet spem immortalitatis Ecclesiae suae, in capite
ostendit quod membra exspectare deberent. Resurget
etiam in caeteris membris, qui resurrexit in
capite. Hora ergo nondum venerat, opportunitas nondum
erat. Vocandi erant discipuli, annuntiandum erat
regnum coelorum, faciendae erant virtutes, commendanda
erat divinitas Domini in miraculis, commendanda
erat humanitas Domini in ipsa compassione
mortalitatis. Ille enim qui esuriebat, quia homo erat,
pavit quinque panibus tot millia, quia Deus erat: qui
dormiebat, quia homo erat, ventis et fluctibus imperabat,
quia Deus erat. Haec omnia commendanda erant
prius, ut esset quod scriberent Evangelistae, quod praedicaretur
Ecclesiae. At ubi tantum fecit, quantum sufficere
judicavit; venit hora non necessitatis, sed voluntatis,
<pb n="1458"/>
non conditionis, sed potestatis.</p>
        </div3>
<div3>
          <head>13.</head>
          <p>
 Quid ergo, fratres, quia illis et illis respondimus,
nihil dicemus quid sibi velint hydriae, quid aqua
in vinum conversa, quid architriclinus, quid sponsus,
quid mater Jesu in mysterio, quid ipsae nuptiae! Dicenda
sunt omnia, sed onerandi non estis. Volui quidem
in nomine Christi et hesterno die, quo solet
sermo deberi Charitati vestrae, id agere vobiscum, sed
non sum permissus necessitatibus quibusdam impedientibus.
Si ergo placet Sanctitati vestrae, hoc quod
ad mysterium pertinet hujus facti, in crastinum differamus,
et non oneremus et vestram et nostram infirmitatem.
Sunt forte hodie multi qui propter solemnitatem,
diei, non propter audiendum sermonem convenerunt.
Crastino qui venient, veniant audituri; ut nec
fraudemus studiosos, nec gravemus fastidiosos.
</p>
        </div3>
      </div1>

<div1>
        <head>TRACTATUS IX. <hi>In eamdem Evangelii lectionem. Quid mysterii sit in miraculo facto in nuptiis apud Cana Galilaeae. Cap.</hi> II, V\. 1-11.</head>
<div3>
          <head>1.</head>
          <p>
 Adsit Dominus Deus noster, ut donet nobis reddere
quod promisimus. Hesterno enim die, si meminit
Sanctitas vestra, cum temporis excluderemur angustia,
ne sermonem inchoatum impleremus, in hodiernum
distulimus, ut ea quae in hoc facto evangelicae
lectionis mystice in sacramentis posita essent, ipso
adjuvante aperirentur. Non itaque opus est jam immorari
diutius in commendando Dei miraculo. Ipse
est enim Deus qui per universam creaturam quotidiana
miracula facit, quae hominibus non facilitate, sed assiduitate
viluerunt: rara autem quae facta sunt ab eodem
Domino, id est a Verbo propter nos incarnato,
majorem stuporem hominibus attulerunt: non quia
majora erant, quam sunt ea quae quotidie in creatura
facit, sed quia ista quae quotidie fiunt, tanquam naturali
cursu peraguntur; illa vero efficacia potentiae
tanquam praesentis exhibita videntur oculis hominum.
Diximus, sicut meministis, resurrexit unus mortuus,
obstupuerunt homines; cum quotidie nasci qui non
erant, nemo miretur. Sic aquam in vinum conversam
quis non miretur, cum hoc annis omnibus Deus in
vitibus faciat? Sed quia omnia quae fecit Dominus Jesus,
non solum valent ad excitanda corda nostra miraculis,
sed etiam ad aedificanda in doctrina fidei;
scrutari nos oportet quid sibi velint illa omnia, id est,
quid significent. Horum enim omnium significationes,
sicut recordamini, in hodiernum distulimus.</p>
        </div3>
<div3>
          <head>2.</head>
          <p>
 Quod Dominus invitatus venit ad nuptias, etiam
excepta mystica significatione, confirmare voluit quod
ipse fecit nuptias. Futuri enim erant, de quibus dixit
Apostolus, prohibentes nubere <note>(I Tim. IV, 3)</note>, et dicentes
quod malum essent nuptiae, et quod diabolus
eas fecisset: cum idem Dominus dicat in Evangelio, interrogatus
utrum liceat homini dimittere uxorem suam
ex qualibet causa, non licere excepta causa fornicationis.
In qua responsione, si meministis, hoc ait: <hi>Quod
Deus conjunxit, homo non separet <note>(Matth. XIX, 3-6)</note>
          </hi>.
<pb n="1459"/>
Et qui bene eruditi sunt in fide catholica, noverunt
quod Deus fecerit nuptias, et sicut conjunctio a Deo,
ita divortium a diabolo sit. Sed propterea in causa
fornicationis licet uxorem dimittere, quia ipsa esse
uxor prior noluit, quae fidem conjugalem marito non
servavit. Nec illae quae virginitatem Deo vovent, quanquam
ampliorem gradum honoris et sanctitatis in Ecclesia
teneant, sine nuptiis sunt: nam et ipsae pertinent
ad nuptias cum tota Ecclesia, in quibus nuptiis sponsus
est Christus. Ac per hoc ergo Dominus invitatus
venit ad nuptias, ut conjugalis castitas firmaretur, et
ostenderetur sacramentum nuptiarum: quia et illarum
nuptiarum sponsus personam Domini figurabat,
cui dictum est, <hi>Servasti vinum bonum usque adhuc.</hi> Bonum
enim vinum Christus servavit usque adhuc, id
est, Evangelium suum.</p>
        </div3>
<div3>
          <head>3.</head>
          <p>
 Jam enim incipiamus ipsa sacramentorum operta
detegere, quantum ille donat in cujus nomine vobis
promisimus. Erat prophetia antiquis temporibus, et a
prophetiae dispensatione nulla tempora cessaverunt:
sed illa prophetia, quando in illa Christus non intelligebatur,
aqua erat. In aqua enim vinum quodammodo
latet. Dicit Apostolus quid intelligamus in ista
aqua:  « Usque ad hodiernum, inquit, diem, quamdiu
legitur Moyses, idipsum velamen super cor eorum
positum est; quod non revelatur, quia in Christo
evacuatur. Et cum transieris, inquit, ad Dominum,
auferetur velamen »  <note>(II Cor. III, 14-16)</note>. Velamen dicit
adopertionem prophetiae, ut non intelligeretur. Tollitur
velamen, cum transieris ad Dominum: sic tollitur
insipientia, cum transieris ad Dominum, et quod
aqua erat, vinum tibi fit. Lege libros omnes propheticos,
non intellecto Christo, quid tam insipidum et
fatuum invenies? Intellige ibi Christum, non solum
sapit quod legis, sed etiam inebriat; mutans mentem
a corpore, ut praeterita obliviscens, in ea quae ante sunt
extendaris <note>(Philipp. III, 13)</note>.</p>
        </div3>
<div3>
          <head>4.</head>
          <p>
 Ergo prophetia ab antiquis temporibus, ex quo
prorsus currit ordo nascentium in genere humano, de
Christo non tacuit: sed occultum ibi erat; adhuc enim
erat aqua. Unde probamus quod omnibus temporibus
superioribus usque ad aetatem qua Dominus venit,
prophetia de illo non defuit? Ipso Domino dicente. Cum
enim resurrexisset a mortuis, invenit discipulos dubitantes
de ipso quem secuti erant. Viderunt enim eum
mortuum, et non speraverunt resurrecturum, et tota
spes eorum concidit. Unde ille latro laudatus, ipso
die meruit esse in paradiso? Quia in cruce fixus tunc
confessus est Christum <note>(Luc. XXIII, 40-43)</note>, quando de
illo discipuli dubitaverunt. Ergo invenit eos nutantes, et
quodammodo arguentes seipsos quod in illo redemptionem
speraverant. Dolebant tamen eum sine culpa occisum,
quia noverant innocentem. Et hoc ipsi post resurrectionem
<pb n="1460"/>
dixerunt, cum quosdam eorum tristes
invenisset in via:  « Tu solus peregrinaris in Jerusalem,
et non cognovisti quae facta sunt in illa istis diebus?
Ille autem dixit eis: Quae? Illi autem dixerunt:
De Jesu Nazareno, qui fuit vir propheta, potens in factis
et dictis in conspectu Dei et universi populi, quomodo
hunc tradiderunt sacerdotes et principes nostri
in damnationem mortis, et cruci eum fixerunt. Nos
autem sperabamus, quia ipse erat qui redempturus
esset Israel; et nunc tertius dies agitur hodie, ex
quo haec facta sunt. »  Haec atque alia cum dixisset unus
ex duobus quos invenit in via euntes ad propinquum
castellum; respondit ipse et ait:  « O insensati et tardi
corde ad credendum super omnia quae locuti sunt
Prophetae! nonne haec omnia oportebat pati Christum,
et introire in claritatem suam? Et fuit incipiens a
Moyse et omnibus Prophetis, interpretans illis in omnibus
Scripturis, quae de ipso erant. »  Item alio loco,
cum etiam palpari se manibus discipulorum voluit, ut
crederent quia in corpore resurrexerat:  « Hi sunt,
inquit, sermones, quos locutus sum ad vos, cum adhuc
essem vobiscum, quia oporteret impleri omnia quae
scripta sunt in Lege Moysi, et Prophetis, et Psalmis
de me. Tunc adaperuit illis sensum, ut intelligerent
Scripturas, et dixit illis: Quia sic scriptum est, pati
Christum, et resurgere a mortuis tertia die, et praedicari
in nomine ejus poenitentiam et remissionem peccatorum
in omnes gentes, incipiens ab Jerusalem. » </p>
        </div3>
<div3>
          <head>5.</head>
          <p>
 His ex Evangelio, quae certe manifesta sunt, intellectis,
patebunt illa omnia mysteria quae in isto miraculo
Domini latent. Videte quid ait, quia oportebat impleri
in Christo quae de illo scripta sunt. Ubi scripta sunt? <hi>In Lege,</hi> 
 inquit, <hi>et Prophetis, et Psalmis.</hi> Nihil Scripturarum
veterum praetermisit. Illa erat aqua; et ideo dicti
sunt illi a Domino insensati, quia eis adhuc aqua
sapiebat, non vinum. Quomodo autem fecit de aqua
vinum? Cum aperuit eis sensum, et exposuit eis Scripturas,
incipiens a Moyse per omnes Prophetas. Unde
jam inebriati dicebant, <hi>Nonne cor nostrum erat ardens
in via, cum aperiret nobis Scripturas <note>(Luc. XXIV, 13-47)</note>
          </hi>?
Intellexerunt enim Christum in his Libris in quibus eum
non noverant. Mutavit ergo aquam in vinum Dominus
noster Jesus Christus, et sapit quod non sapiebat, inebriat
quod non inebriabat. Si enim jussisset inde aquam
effundi, et sic ipse mitteret vinum ex occultis creaturae
sinibus, unde fecit et panem quando saturavit tot millia:
non enim quinque panes habebant quinque millium
hominum saturitatem, aut saltem duodecim cophinos
plenos <note>(Matth. XIV, 17-21)</note>, sed omnipotentia Domini
quasi fons panis erat; sic posset et effusa aqua vinum
infundere: quod si fecisset, videretur Scripturas veteres
improbasse. Cum autem ipsam aquam convertit
in vinum, ostendit nobis quod et Scriptura vetus ab
ipso est: nam jussu ipsius impletae sunt hydriae. A
Domino quidem et illa Scriptura; sed nihil sapit, si
<pb n="1461"/>
non ibi Christus intelligatur.</p>
        </div3>
<div3>
          <head>6.</head>
          <p>
 Intendite autem quod ipse ait, <hi>Quae scripta sunt
in Lege, et Prophetis, et Psalmis de me.</hi> Novimus
autem Legem ex quibus temporibus narret, id est, ab
exordio mundi: <hi>In principio fecit Deus coelum et terram <note>(Gen. I, 1)</note>
          </hi>.
Inde usque ad hoc tempus quod nunc agimus,
sexta aetas est, ut saepe audistis et nostis. Nam
prima aetas computatur ab Adam usque ad Noe: secunda
a Noe usque ad Abraham: et sicut Matthaeus
Evangelista per ordinem sequitur et distinguit, tertia
ab Abraham usque ad David: quarta a David usque
ad transmigrationem in Babyloniam: quinta a transmigratione
in Babyloniam usque ad Joannem Baptistam <note>(Matth. I, 17)</note>:
sexta inde usque ad finem saeculi.
Propterea et sexta die fecit Deus hominem ad
imaginem suam <note>(Gen. I, 27)</note>: quia sexta ista aetate
manifestatur per Evangelium reformatio mentis nostrae,
secundum imaginem ejus qui creavit nos <note>(Coloss.
III, 10)</note>; et convertitur aqua in vinum, ut jam manifestatum
Christum in Lege et Prophetis sapiamus.
Ideo <hi>erant ibi sex hydriae,</hi> quas jussit impleri aqua.
Sex ergo illae hydriae, sex aetates significant, quibus
non defuit prophetia. Illa ergo tempora sex, quasi articulis
distributa atque distincta, quasi vasa essent inania,
nisi a Christo implerentur. Quid dixi, tempora
quae inaniter currerent, nisi in eis Dominus Jesus praedicaretur?
Impletae sunt prophetiae, plenae sunt hydriae:
sed ut aqua in vinum convertatur, in illa tota
prophetia Christus intelligatur.</p>
        </div3>
<div3>
          <head>7.</head>
          <p>
 Quid est ergo, <hi>Capiebant metretas binas vel ternas?</hi> 
Mysterium nobis maxime ista locutio commendat.
Metretas enim dicit mensuras quasdam, tanquam si
diceret urnas, amphoras, vel si quid hujusmodi. Nomen
mensurae est metreta, et a mensura accepit nomen
ista mensura. <foreign xml:lang="greek">Μέτρον</foreign> enim mensuram dicunt Graeci:
inde appellatae metretae. <hi>Capiebant ergo metretas binas
vel ternas.</hi> Quid dicimus, fratres? Si ternas tantum diceret,
non curreret animus noster nisi ad mysterium
Trinitatis. Sed forte nec sic debemus inde cito jam
sensum avertere, quia dixit <hi>binas vel ternas:</hi> quia nominato
Patre et Filio, consequenter et Spiritus sanctus
intelligendus est. Spiritus enim sanctus non est
Patris tantummodo, aut Filii tantummodo Spiritus;
sed Patris et Filii Spiritus. Scriptum est enim, <hi>Si quis
dilexerit mundum, non est Spiritus Patris in illo <note>(I Joan.
II, 15)</note>
          </hi>: item scriptum est, <hi>Quisquis autem Spiritum
Christi non habet, hic non est ejus <note>(Rom. VIII, 9)</note>
          </hi>. Idem
autem Spiritus Patris et Filii. Nominato itaque Patre
et Filio, intelligitur et Spiritus sanctus; quia Spiritus
est Patris et Filii. Cum autem nominatur Pater et Filius,
tanquam duae metretae nominantur. cum autem
ibi intelligitur Spiritus sanctus, tres metretae. Ideo non
dictum est, capientes metretas aliae binas, aliae ternas:
sed ipsae sex hydriae <hi>capiebant metretas binas vel ternas.</hi> 
Tanquam diceret, Et quando dico binas, etiam Spiritum
Patris et Filii cum his intelligi volo: et quando
dico ternas, ipsam Trinitatem manifestius enuntio.
<pb n="1462"/>
</p>
        </div3>
<div3>
          <head>8. </head>
          <p>
Quisquis itaque nominat Patrem et Filium, oportet
ibi intelligat tanquam charitatem invicem Patris
et Filii, quod est Spiritus sanctus. Fortassis enim discussae
Scripturae: quod non sic dico, ut hodie docere
possim, aut quasi aliud inveniri non possit: sed tamen
fortasse scrutatae Scripturae indicant quod Spiritus
sanctus charitas est. Et ne putetis vilem esse
charitatem. Quomodo autem vilis est, quando omnia
quae dicuntur non vilia, chara dicuntur? Si ergo quae
non sunt vilia, chara sunt; quid est charius ipsa charitate?
Sic autem commendatur charitas ab Apostolo,
ut dicat:  « Supereminentiorem viam vobis demonstro.
Si linguis hominum loquar et Angelorum, charitatem
autem non habeam, factus sum aeramentum
sonans, aut cymbalum tinniens: et si sciero omnia
sacramenta et omnem scientiam, et habuero prophetiam
et omnem fidem, ita ut montes transferam, charitatem
autem non habeam, nihil sum: et si distribuero
omnia mea pauperibus, et tradidero corpus
meum ut ardeam, charitatem autem non habeam, nihil
mihi prodest »  <note>(I Cor. XII, 31, XIII, 1-3)</note>. Quanta
est ergo charitas, quae si desit, frustra habentur caetera;
si adsit, recte habentur omnia? Tamen charitatem
laudans apostolus Paulus copiosissime atque uberrime,
minus de illa dixit quam quod ait breviter apostolus
Joannes, cujus est hoc Evangelium. Neque enim
dubitavit dicere, <hi>Deus charitas est <note>(I Joan. IV, 16)</note>
          </hi>.
Scriptum est etiam, <hi>Quia charitas Dei diffusa est in cordibus
nostris per Spiritum sanctum qui datus est nobis <note>(Rom. V, 5)</note>
          </hi>.
Quis ergo nominet Patrem et Filium, et
non ibi intelligat charitatem Patris et Filii? Quam cum
habere coeperit, Spiritum sanctum habebit: quam si
non habuerit, sine Spiritu sancto erit. Et quomodo
corpus tuum sine spiritu, quod est anima tua, si fuerit,
mortuum est; sic anima tua sine Spiritu sancto, id est,
sine charitate si fuerit, mortua deputabitur. Ergo <hi>metretas
binas capiebant hydriae,</hi> quia in omnium temporum
prophetia Pater et Filius praedicatur: sed ibi est
et Spiritus sanctus; ideoque adjunctum est, <hi>vel ternas.
Ego et Pater,</hi> inquit, <hi>unum sumus <note>(Joan. X, 30)</note>
          </hi>: sed
absit ut desit Spiritus sanctus, ubi audimus, <hi>Ego et
Pater unum sumus.</hi> Tamen quia Patrem et Filium
nominavit, capiant <hi>hydriae binas metretas;</hi> sed audi, <hi>vel ternas: Ite, baptizate gentes in nomine Patris et
Filii et Spiritus sancti 
 <note>(Matth. XXVIII, 19)</note>
          </hi>. Itaque in
eo quod dicuntur binae, non exprimitur, sed intelligitur;
in eo vero quod dicuntur vel ternae, etiam exprimitur
Trinitas.</p>
        </div3>
<div3>
          <head>9.</head>
          <p>
 Sed est et alius intellectus non praetermittendus,
et ipsum dicam: eligat quisque quod placet; nos
quod suggeritur non subtrahimus. Mensa enim Domini
est, et non oportet ministrum fraudare convivas,
praesertim sic esurientes, ut appareat aviditas vestra.
Prophetia quae ab antiquis temporibus dispensatur,
ad salutem omnium gentium pertinet. Ad solum quidem
populum Israel missus est Moyses, et ei soli populo
per eum Lex data est, et ipsi Prophetae ex illo
<pb n="1463"/>
populo fuerunt, et ipsa distributio temporum secundum
eumdem populum distincta est; unde et hydriae
dicuntur <hi>secundum purificationem Judaeorum:</hi> sed tamen
quod illa prophetia etiam caeteris gentibus annuntiabatur,
manifestum est; quandoquidem Christus in
eo occultus erat, in quo benedicuntur omnes gentes,
sicut promissum est Abrahae dicente Domino, <hi>In semine
tuo benedicentur omnes gentes <note>(Gen. XXII, 18)</note>
          </hi>.
Nondum autem intelligebatur, quia nondum aqua
conversa erat in vinum. Ergo omnibus gentibus dispensabatur
prophetia. Quod ut emineat jucundius,
de singulis aetatibus, tanquam de singulis hydriis, pro
tempore quaedam commemoremus.</p>
        </div3>
<div3>
          <head>10.</head>
          <p>
 In ipso exordio Adam et Eva parentes omnium
gentium erant, non tantummodo Judaeorum; et quidquid
figurabatur in Adam de Christo, ad omnes utique
gentes pertinebat, quibus salus est in Christo. Quid
ergo potissimum dicam de aqua primae hydriae, nisi
quod Apostolus ait de Adam et Eva? Nemo enim me
dicet prave intellexisse, quando intellectum non
meum, sed Apostoli profero. Illud ergo unum quantum
mysterium de Christo continet, quod commemorat
Apostolus, dicens, <hi>Et erunt duo in carne una: sacramentum
hoc magnum est <note>(Ephes. III, 31 et 32)</note>
          </hi>? Et
ne quis magnitudinem istam sacramenti in singulis
quibusque hominibus uxores habentibus intelligeret, <hi>Ego autem,</hi> 
 inquit, <hi>dico in Christo et in Ecclesia.</hi> Quod
est hoc sacramentum magnum, <hi>Erunt duo in carne
una?</hi> Cum de Adam et Eva Scriptura Geneseos loqueretur,
unde ventum est ad haec verba, <hi>Propterea
relinquet homo patrem et matrem, et adhaerebit uxori
suae; et erunt duo in carne una <note>(Gen. II, 24)</note>
          </hi>. Si ergo
Christus adhaesit Ecclesiae, ut essent duo in carne
una, quomodo reliquit Patrem? quomodo matrem?
Reliquit Patrem, quia cum in forma Dei esset, non
rapinam arbitratus est esse aequalis Deo, sed semetipsum
exinanivit, formam servi accipiens <note>(Philipp.
II, 6, 7)</note>. Hoc est enim, reliquit Patrem, non quia deseruit
et recessit a Patre; sed quia non ea in forma
apparuit hominibus in qua aequalis est Patri. Quomodo
reliquit matrem? Relinquendo synagogam Judaeorum,
de qua secundum carnem natus est; et inhaerendo
Ecclesiae, quam ex omnibus gentibus congregavit.
Ergo et prima hydria habebat prophetiam de Christo:
sed quando ista quae loquor non praedicabantur in populis,
adhuc aqua erat, in vinum mutata nondum
erat. Et quia illuminavit nos per Apostolum Dominus,
ut ostenderet nobis quid ibi quaereremus in ipsa
una sententia, <hi>Erunt duo in carne una; sacramentum
magnum in Christo et in Ecclesia;</hi> jam licet nobis ubique
Christum quaerere, et de omnibus hydriis vinum potare.
Dormit Adam ut fiat Eva: moritur Christus ut
fiat Ecclesia. Dormienti Adae fit Eva de latere <note>(Gen.
II, 21)</note>: mortuo Christo lancea percutitur latus <note>(Joan.
XIX, 34)</note>, ut profluant sacramenta, quibus formetur
Ecclesia. Cui non appareat quia in illis tunc factis futura
figurata sunt, quandoquidem dicit Apostolus
ipsum Adam formam futuri esse? <hi>Qui est,</hi> inquit, <hi>forma futuri 
 <note>(Rom. V, 14)</note>
          </hi>. Praefigurabantur omnia
<pb n="1464"/>
mystice. Neque enim vere non poterat Deus vigilanti
costam educere, feminamque formare. An forte ne
doleret latus quando costa detracta est, propter hoc
oportebat ut ille dormiret? Quis est qui sic dormiat,
ut ei ossa non evigilanti evellantur? An quia Deus
evellebat, propterea homo non sentiebat? Poterat
ergo et vigilanti sine dolore evellere, qui potuit dormienti.
Sed procul dubio hydria prima implebatur:
prophetia illius temporis de futuro isto tempore dispensabatur.</p>
        </div3>
<div3>
          <head>11.</head>
          <p>
 Christus etiam figuratus est in Noe, et in illa
arca orbis terrarum. Quare enim in arca inclusa sunt
omnia animalia <note>(Gen. VII, 7-9)</note>, nisi ut significarentur
omnes gentes? Non enim deerat Deo rursus creare
omne genus animalium. Quando enim omnia non
erant, nonne dixit, <hi>Producat terra,</hi> et produxit terra <note>(Id. I, 24)</note>?
Unde ergo tunc fecit, inde reficeret; verbo
fecit, verbo reficeret: nisi quia mysterium commendabat,
et secundam hydriam propheticae dispensationis
implebat, ut per lignum liberaretur figura orbis
terrarum; quia in ligno figenda erat vita orbis terrarum?</p>
        </div3>
<div3>
          <head>12.</head>
          <p>
 Jam in tertia hydria, ipsi Abrahae, quod jam
commemoravi, dictum est, <hi>In semine tuo benedicentur
omnes gentes.</hi> Et quis non videat cujus habebat figuram
unicus ejus, qui sibi ad sacrificium, quo ipse
immolandus ducebatur, ligna portabat? Portavit enim
Dominus crucem suam, sicut Evangelium loquitur <note>(Joan. XIX, 17)</note>.
Hoc de tertia hydria commemorasse
suffecerit.</p>
        </div3>
<div3>
          <head>13.</head>
          <p>
 De David autem, quid dicam quod ad omnes
gentes pertinebat prophetia ejus; quando modo audivimus
Psalmum, et difficile est ut dicatur psalmus
ubi hoc non sonet? Sed certe, ut dixi, modo cantavimus, <hi>Surge, Deus, judica terram; quoniam tu haereditabis
in omnibus gentibus 
 <note>(Psal. LXXXI, 8)</note>
          </hi>. Et ideo Donatistae
tanquam projecti de nuptiis: sicut ille homo
qui non habebat vestem nuptialem, invitatus est et venit,
sed projectus est de numero vocatorum, quia non
habebat vestem ad sponsi gloriam; qui enim suam
gloriam quaerit, non Christi, non habet vestem nuptialem:
non enim volunt consonare voci illius qui
amicus erat sponsi, et ait, <hi>Hic est qui baptizat <note>(Joan.
I, 33)</note>
          </hi>. Nec immerito illi qui non habebat vestem nuptialem,
hoc per increpationem objectum est, quod
non erat: <hi>Amice quid huc venisti?</hi> Et sicut ille obmutuit <note>(Matth. XXII, 11-13)</note>,
ita et isti. Quid enim prodest
strepitus oris, muto corde? Noverunt quippe intus
apud semetipsos non se habere quod dicant. Intus
obmutuerunt, foris perstrepunt. Audiunt, velint nolint,
etiam apud se cantari, <hi>Surge, Deus, judica terram;
quoniam tu haereditabis in omnibus gentibus:</hi> 
et non communicando omnibus gentibus, quid aliud
quam se exhaeredatos esse cognoscunt?</p>
        </div3>
<div3>
          <head>14.</head>
          <p>
 Quod ergo dicebam, fratres, quia ad omnes
gentes pertinet prophetia: volo enim alium sensum
ostendere in eo quod dictum est, <hi>Capientes metretas
binas vel ternas:</hi> ad omnes, inquam, gentes pertinet
prophetia; modo commemoravimus demonstratum in
<pb n="1465"/>
Adam, <hi>qui est forma futuri.</hi> Quis autem nesciat quod
de illo exortae sunt omnes gentes: et in ejus vocabulo
quatuor litteris, quatuor orbis terrarum partes per
graecas appellationes demonstrantur? Si enim graece
dicantur, Oriens, Occidens, Aquilo, Meridies, sicut
eas plerisque locis sancta Scriptura commemorat; in
capitibus verborum invenis Adam: dicuntur enim
graece quatuor memoratae mundi partes <foreign xml:lang="greek">ἀνατολὴ, δύσις,
ἄρκτος, μεσημβρία.</foreign> Ista quatuor nomina si tanquam versus
quatuor sub invicem scribas, in eorum capitibus
Adam legitur. Hoc in Noe propter arcam figuratum
est, in qua erant omnia animalia, quae significabant
omnes gentes: hoc in Abraham, cui apertius dictum
est, <hi>In semine tuo benedicentur omnes gentes:</hi> hoc in
David, de cujus Psalmis, ut alia omittam, modo cantavimus, <hi>Surge, Deus, judica terram; quoniam tu haereditabis
in omnibus gentibus.</hi> 
 Cui enim Deo dicitur, <hi>Surge,</hi> 
 nisi ei qui dormivit? <hi>Surge, Deus, judica terram.</hi> 
Tanquam diceretur, Dormisti, judicatus a terra;
surge, ut judices terram. Et quo pertinet illa prophetia, <hi>Quoniam tu haereditabis in omnibus gentibus?</hi> </p>
        </div3>
<div3>
          <head>15.</head>
          <p>
 Jam vero in quinta aetate, tanquam in quinta
hydria, Daniel vidit lapidem praecisum de monte sine
manibus, et fregisse omnia regna terrarum; et crevisse
illum lapidem, et factum esse montem magnum,
ita ut impleret universam faciem terrae <note>(Dan. II, 34,
35)</note>. Quid apertius, fratres mei? Lapis de monte praeciditur:
ipse est lapis quem reprobaverunt aedificantes,
et factus est in caput anguli <note>(Psal. CXVII, 22)</note>.
De quo monte praeciditur, nisi de regno Judaeorum,
unde Dominus noster Jesus Christus secundum carnem
natus est? Et praeciditur sine manibus, sine
opere humano; quia sine amplexu maritali de virgine
exortus est. Mons ille unde praecisus est, non
impleverat universam faciem terrae: non enim tenuerat
regnum Judaeorum omnes gentes. At vero regnum
Christi, universum orbem terrarum cernimus
occupare.</p>
        </div3>
<div3>
          <head>16.</head>
          <p>
 Jam ad sextam aetatem pertinet Joannes Baptista,
quo nemo exsurrexit major in natis mulierum:
de quo dictum est, <hi>Major quam propheta <note>(Matth. XI,
11, 9)</note>
          </hi>. Quomodo et ipse ostendit, quia omnibus gentibus
missus est Christus? Quando Judaei venerunt ad
eum ut baptizarentur, et ne superbirent de nomine
Abraham, <hi>Generatio,</hi> inquit, <hi>viperarum, quis ostendit
vobis fugere ab ira ventura? facite ergo fructum dignum
poenitentiae;</hi> id est, humiles estote: superbis enim
loquebatur. Unde autem erant superbi? De genere
carnis, non de fructu imitationis patris Abraham.
Quid eis ait? <hi>Nolite dicere, Patrem habemus Abraham:
potens est enim Deus de lapidibus istis suscitare filios
Abrahae <note>(Id. III, 7-9)</note>
          </hi>. Lapides dicens omnes gentes,
non propter firmitatem, sicut lapis dictus est quem
reprobaverunt aedificantes; sed propter stoliditatem
et duritiam stultitiae, quia eis quos adorabant similes
facti erant: adorabant enim insensata simulacra, pariter
insensati. Unde insensati? Quoniam in Psalmo
dicitur, <hi>Similes illis fiant qui faciunt ea, et omnes qui
confidunt in eis <note>(Psal. CXIII, 8)</note>
          </hi>. Ideo cum coeperint
<pb n="1466"/>
homines Deum adorare, quid audiunt? <hi>Ut sitis filii
Patris vestri qui in coelis est, qui solem suum facit oriri
super bonos et malos, et pluit super justos et injustos <note>(Matth. V, 45)</note>
          </hi>.
Quapropter si ei fit homo similis quem
adorat; quid est, <hi>Potens est Deus de lapidibus istis
suscitare filios Abrahae?</hi> Nos ipsos interrogemus, et videmus
quia factum est. Nos enim de gentibus venimus;
de gentibus autem non veniremus, nisi Deus de lapidibus
suscitasset filios Abrahae. Facti sumus filii Abrahae
imitando fidem, non nascendo per carnem. Sicut
enim illi degenerando exhaeredati; sic nos imitando
adoptati. Ergo, fratres, ad omnes gentes pertinebat
etiam ista sextae hydriae prophetia; et ideo de omnibus
dictum est, <hi>Capientes metretas binas vel ternas.</hi> </p>
        </div3>
<div3>
          <head>17.</head>
          <p>
 Sed quomodo ostendimus omnes gentes pertinere
ad binas vel ternas metretas? Aestimantis enim
fuit quodammodo, ut ipsas diceret binas, quas dixerat
ternas, ad commendandum scilicet sacramentum.
Quomodo sunt binae metretae? Circumcisio et praeputium.
Hos duos populos Scriptura commemorat, et
nullum praetermittit hominum genus, quando dicit, <hi>Circumcisio et praeputium 
 <note>(Coloss. III, 11)</note>
          </hi>; in duobus
istis nominibus habes omnes gentes: binae metretae
sunt. His duobus parietibus de diverso venientibus ad
pacem in seipso faciendam, lapis angularis factus est
Christus <note>(Ephes. II, 14-20)</note>. Ostendamus et ternas
metretas in eisdem ipsis omnibus gentibus. Tres erant
filii Noe <note>(Gen. V, 31)</note>, per quos reparatum est genus
humanum. Unde Dominus ait: <hi>Simile est regnum coelorum
fermento, quod accepit mulier et abscondit in farinae
mensuris tribus, quoadusque fermentaretur totum <note>(Luc. XIII, 21)</note>
          </hi>.
Quae est ista mulier, nisi caro Domini?
Quod est fermentum, nisi Evangelium? Quae
sunt tres mensurae, nisi omnes gentes, propter tres
filios Noe? Ergo <hi>sex hydriae capientes binas vel ternas
metretas,</hi> sex sunt aetates temporum, capientes prophetiam
pertinentem ad omnes gentes, sive in duobus
generibus hominum, id est, Judaeis et Graecis,
sicut saepe Apostolus commemorat <note>(Rom. II, 9; I Cor.
I, 24, etc.)</note>; sive in tribus, propter Noe tres filios,
significatas. Figurata est enim prophetia pertingens
usque ad omnes gentes. Nam in eo quod pertingit,
dicta est metreta, sicut dicit Apostolus, <hi>Accepimus
mensuram pertingendi usque ad vos <note>(II Cor. X, 13)</note>
          </hi>. Gentibus
enim evangelizans, hoc ait, <hi>mensuram pertingendi
usque ad vos.</hi> 
</p>
        </div3>
      </div1>

<div1>
        <head>TRACTATUS X. <hi>Ab eo Evangelii loco,</hi> Post haec descendit ad Capharnaum ipse et mater ejus, <hi>etc., usque ad id,</hi> Ille autem dicebat de templo corporis sui. <hi>Cap.</hi> II, V\. 12-21.</head>
<div3>
          <head>1.</head>
          <p>
 In Psalmo audistis gemitum pauperis, cujus
membra per totam terram tribulationes patiuntur
usque in finem saeculi. Satis agite, fratres mei, esse
in his membris et de his membris: nam tribulatio
tota transitura est. Vae gaudentibus <note>(Luc. VI, 25)</note>! Veritas
dicit: <hi>Beati lugentes, quoniam ipsi consolabuntur <note>(Matth. V, 5)</note>
          </hi>.
Deus homo factus est: quid futurus est
homo, propter quem Deus factus est homo? Haec spes
<pb n="1467"/>
consoletur nos in omni tribulatione et tentatione hujus
vitae. Non enim cessat inimicus persequi; et si non
aperte saevit, insidiis agit. Quid enim agit? <hi>Et super iram
dolose agebant <note>(Psal. XXXIV, 20)</note>
          </hi>. Inde dictus est leo et
draco. Sed quid dicitur Christo? <hi>Et conculcabis leonem
et draconem <note>(Psal. XC, 13)</note>
          </hi>. Leo propter apertam iram,
draco propter occultas insidias. Draco ejecit Adam
de paradiso, idem ipse leo persecutus est Ecclesiam,
dicente Petro, <hi>Quia adversarius vester diabolus sicut
leo rugiens circuit, quaerens quem devoret <note>(I Petr. V, 8)</note>
          </hi>.
Non tibi saevitiam suam perdidisse diabolus videatur:
quando blanditur, tunc magis cavendus est. Sed inter
has omnes insidias et ejus tentationes, quid faciemus,
nisi quod ibi audivimus, <hi>Ego autem, cum mihi molesti
essent, induebam me cilicio, et humiliabam in jejunio animam
meam.</hi> Est qui exaudiat, ne dubitetis orare: qui
autem exaudit, intus manet. Non in montem aliquem
oculos dirigatis, non faciem in stellas aut solem
aut lunam levetis. Non tunc exaudiri vos arbitremini,
quando super mare oratis: imo detestamini tales
orationes. Munda tantum cubiculum cordis: ubi fueris,
ubicumque oraveris, intus est qui exaudiat, intus in
secreto, quem sinum vocat cum ait, <hi>Et oratio mea in
sinu meo convertetur <note>(Psal. XXXIV, 13)</note>
          </hi>. Qui te exaudit,
non est praeter te. Non longe vadas, nec te extollas,
ut quasi attingas illum manibus. Magis si te extuleris,
cades: si te humiliaveris, ipse appropinquabit. Hic
Dominus Deus noster Verbum Dei, Verbum caro
factum, Filius Patris, Filius Dei, Filius hominis:
excelsus ut nos faceret, humilis ut nos reficeret,
ambulans inter homines, patiens humana, abscondens
divina.</p>
        </div3>
<div3>
          <head>2.</head>
          <p>
 <hi>Descendit,</hi> ut dicit Evangelista, <hi>in Capharnaum,
ipse et mater ejus, et fratres ejus, et discipuli ejus, et
ibi manserunt non multis diebus.</hi> Ecce habet matrem,
habet fratres, habet et discipulos: inde fratres, unde
matrem. Fratres enim Scriptura nostra, non eos solos
appellare consuevit, qui nascuntur ex eodem viro et
femina, aut ex eodem utero, aut ex eodem patre, quamvis
diversis matribus; aut certe ex eodem gradu, velut
compatrueles aut consobrinos: non solum hos fratres
novit dicere Scriptura nostra. Quomodo loquitur, sic
intelligenda est. Habet linguam suam: quicumque
hanc linguam nescit, turbatur, et dicit, Unde fratres
Domino? Num enim Maria iterum peperit? Absit. Inde
coepit dignitas virginum. Illa femina mater esse potuit,
mulier esse non potuit. Dicta est autem mulier
secundum femineum sexum, non secundum corruptionem
integritatis: et hoc ex lingua ipsius Scripturae.
Nam et Eva statim facta de latere viri sui, nondum
contacta a viro suo, nostis quia mulier appellata est: <hi>Et formavit eam in mulierem 
 <note>(Gen. II, 22)</note>
          </hi>. Unde ergo
fratres? Cognati Mariae fratres Domini, de quolibet
gradu cognati. Unde probamus? Ex ipsa Scriptura.
Frater Abrahae dictus est Lot <note>(Id. XIII, 8, et XIV, 14)</note>;
filius erat fratris ipsius. Lege, et invenies quia Abraham
patruus erat Lot <note>(Id. XI, 27, 31)</note>, et dicti sunt fratres.
<pb n="1468"/>
Unde, nisi quia cognati? Item Jacob Laban Syrum
habebat avunculum: frater enim erat Laban matris
Jacob, id est Rebeccae uxoris Isaac <note>(Id. XXVIII, 2)</note>. Lege
Scripturam, et invenies quia fratres dicuntur avunculus
et sororis filius <note>(Id. XXIX, 12-15)</note>. Qua regula cognita,
invenies omnes consanguineos Mariae fratres
esse Christi.</p>
        </div3>
<div3>
          <head>3.</head>
          <p>
 Sed illi discipuli magis erant fratres; quia et
illi cognati fratres non essent, si discipuli non essent:
et sine causa fratres, si magistrum non agnoscerent
fratrem. Nam quodam loco cum ei nuntiati essent mater
et fratres ejus foris stantes, ille autem cum discipulis
suis loquebatur, ait: <hi>Quae mihi mater, vel qui
fratres? Et extendens manum super discipulos suos, dixit,
Hi sunt fratres mei:</hi> et, <hi>Quicumque fecerit voluntatem
Patris mei, ille mihi mater, et frater, et soror est <note>(Matth. XII, 46-50)</note>
          </hi>.
Ergo et Maria, quia fecit voluntatem
Patris. Hoc in ea magnificavit Dominus, quia fecit
voluntatem Patris, non quia caro genuit carnem. Intendat
Charitas vestra. Propterea cum Dominus in
turba admirabilis videretur, faciens signa et prodigia,
et ostendens quid lateret in carne, admiratae quaedam
animae dixerunt: <hi>Felix venter qui te portavit.</hi> Et ille: <hi>Imo felices qui audiunt verbum Dei, et custodiunt 
 <note>(Luc.
XI, 27, 28)</note>
          </hi>. Hoc est dicere, Et mater mea quam appellastis
felicem, inde felix quia verbum Dei custodit:
non quia in illa Verbum caro factum est, et habitavit
in nobis <note>(Joan. I, 14)</note>; sed quia custodit ipsum Verbum
Dei per quod facta est, et quod in illa caro factum
est. Homines non gaudeant prole temporali, exsultent
si spiritu junguntur Deo. Haec diximus propter
id quod ait Evangelista, quia cum matre sua et
fratribus suis et discipulis habitavit in Capharnaum
paucis diebus.</p>
        </div3>
<div3>
          <head>4.</head>
          <p>
 Inde quid sequitur? <hi>Et prope erat Pascha Judaeorum,
et ascendit Jerosolymam.</hi> Aliam rem narrat, sicut
se habebat recordatio annuntiantis. « Et invenit in
templo vendentes boves et oves et columbas, et nummularios
sedentes: et cum fecisset quasi flagellum de
resticulis, omnes ejecit de templo; boves quoque et
oves, et nummulariorum effudit aes, et mensas subvertit;
et his qui columbas vendebant, dixit, Auferte ista
hinc, et nolite facere domum Patris mei domum negotiationis. » 
Quid audivimus, fratres? Ecce templum
illud figura adhuc erat, et ejicit inde Dominus omnes
qui sua quaerebant, qui ad nundinas venerant. Et quae
ibi vendebant illi? Quae opus habebant homines in sacrificiis
illius temporis. Novit enim Charitas vestra
quod sacrificia illi populo pro ejus carnalitate et corde
adhuc lapideo talia data sunt, quibus teneretur ne in
idola deflueret; et immolabant ibi sacrificia, boves,
oves et columbas: nostis, quia legistis. Non ergo magnum
peccatum, si hoc vendebant in templo, quod
emebatur ut offerretur in templo; et tamen ejecit inde
illos. Quid, si ibi ebriosos inveniret, quid faceret Dominus;
si vendentes ea quae licita sunt, et contra justitiam
non sunt (quae enim honeste emuntur, non illicite
venduntur), expulit tamen, et non est passus
domum orationis fieri domum negotiationis? Si negotiationis
<pb n="1469"/>
domus non debet fieri domus Dei, potationis
debet fieri? Nos autem quando ista dicimus, stridunt
dentibus suis adversus nos: et consolatur nos psalmus
quem audistis, <hi>Striderunt super me dentibus suis.</hi> 
Novimus et nos audire unde curemur, etsi ingeminantur
flagella Christo, quia flagellatur sermo ipsius: <hi>Congregata sunt,</hi> 
 inquit, <hi>in me flagella, et nescierunt</hi>.
Flagellatus est flagellis Judaeorum, flagellatur blasphemiis
falsorum christianorum: multiplicant flagella Domino
suo, et nesciunt. Faciamus nos, quantum ipse
adjuvat, <hi>Ego autem, cum mihi molesti essent, induebam
me cilicio, et humiliabam in jejunio animam meam <note>(Psal. XXXIV, 13-16)</note>
          </hi>.</p>
        </div3>
<div3>
          <head>5.</head>
          <p>
 Dicimus tamen, fratres (non enim et ipse pepercit
illis: qui flagellandus erat ab eis, prior illos flagellavit),
signum quoddam nobis ostendit, quod fecit
flagellum de resticulis, et inde indisciplinatos, negotiationem
de Dei templo facientes, flagellavit. Etenim
unusquisque in peccatis suis restem sibi texit. Propheta
dicit, <hi>Vae his qui trahunt peccata sicut restem longam! <note>(Isai. V, 18, sec. LXX)</note>
          </hi>.
Quis facit restem longam?
Qui peccato addit peccatum. Quomodo adduntur peccata
peccatis? Cum peccata quae facta sunt, cooperiuntur
aliis peccatis. Furtum fecit, ne inveniatur
quia fecit, quaerit mathematicum. Sufficeret furtum
fecisse; quare vis adjungere peccatum peccato?
ecce duo peccata. Cum ad mathematicum prohiberis
accedere, blasphemas episcopum: ecce tria peccata.
Cum audis, Mitte illum foras de Ecclesia; dicis, Duco
me ad partem Donati: ecce addis quartum. Crescit
restis: time restem. Bonum est tibi ut hic inde cum
flagellaris, corrigaris; ne in fine dicatur, <hi>Ligate illi
pedes et manus, et projicite eum in tenebras exteriores <note>(Matth. XXII, 13)</note>
          </hi>.
 <hi>Criniculis</hi> enim <hi>peccatorum suorum
unusquisque constringitur <note>(Prov. V, 22)</note>
          </hi>. Illud Dominus
dicit, illud alia Scriptura dicit; sed utrumque Dominus
dicit. De peccatis suis ligantur homines, et mittuntur
in tenebras exteriores.</p>
        </div3>
<div3>
          <head>6.</head>
          <p>
 Qui sunt tamen qui vendunt boves? ut in figura
quaeramus mysterium facti. Qui sunt qui oves vendunt
et columbas? Ipsi sunt qui sua quaerunt in Ecclesia,
non quae Jesu Christi <note>(Philipp. II, 21)</note>. Venale habent
totum, qui nolunt redimi: emi nolunt, et vendere
volunt. Bonum est enim eis ut redimantur sanguine
Christi, ut perveniant ad pacem Christi. Quid enim
prodest acquirere in hoc saeculo quodlibet temporale
et transitorium, sive sit pecunia, sive sit voluptas ventris
et gutturis, sive sit honor in laude humana? Nonne
omnia fumus et ventus? nonne omnia transeunt, currunt?
Et vae his qui haeserint transeuntibus, quia simul
transeunt. Nonne omnia fluvius praeceps currens
in mare? Et vae qui ceciderit, quia in mare trahetur.
Ergo tenere debemus omnes affectus a talibus concupiscentiis.
Fratres mei, qui talia quaerunt, vendunt.
Nam et Simon ille ideo volebat emere Spiritum sanctum,
quia vendere volebat Spiritum sanctum <hi>(Act. VIII
<pb n="1470"/>
18, 19)</hi>; et putabat Apostolos mercatores tales esse,
quales Dominus de templo flagello ejecit. Talis enim
ipse erat, et quod venderet emere volebat: de illis
erat qui columbas vendunt. Etenim in columba apparuit
Spiritus sanctus <note>(Matth. III, 16)</note>. Qui ergo vendunt
columbas, fratres, qui sunt, nisi qui dicunt, Nos damus
Spiritum sanctum? Quare enim hoc dicunt, et quo
pretio vendunt? Pretio honoris sui. Accipiunt pretium
cathedras temporales, ut videantur ipsi vendere columbas.
Caveant a flagello de resticulis. Columba non
est venalis: gratis datur, quia gratia vocatur. Ideo,
fratres mei, quomodo videtis eos qui vendunt, propolarios,
quisque quod vendit laudat: quot proposita
fecerunt? Alterum propositum habet Carthagine
Primianus, alterum habet Maximianus, alterum habet
in Mauritania Rogatus, alterum habent in Numidia
illi et illi, quos jam nec nominare sufficimus.
Circuit ergo aliquis emere columbam, unusquisque
ad propositum suum laudat quod vendit. Avertatur
illius cor ab omni vendente, veniat ubi gratis accipitur.
Nec sic erubescunt, fratres, quia per ipsas
dissensiones suas amaras et malitiosas, cum sibi tribuunt
quod non sunt, cum extolluntur putantes se
aliquid esse cum nihil sint <note>(Galat. VI, 3)</note>, tot partes de
se fecerunt. Sed quid in eis impletum est quod nolunt
corrigi, nisi quod audistis in Psalmo, <hi>Discissi sunt, nec
compuncti sunt?</hi> </p>
        </div3>
<div3>
          <head>7.</head>
          <p>
 Qui ergo boves vendunt? Boves intelliguntur
qui nobis Scripturas sanctas dispensaverunt. Boves
erant Apostoli, boves erant Prophetae. Unde dicit Apostolus:
 « Bovi trituranti os non infrenabis. Numquid
de bobus pertinet ad Deum? An propter nos dicit?
Propter nos enim dicit; quia debet in spe qui arat
arare, et triturans in spe participandi »  <note>(I Cor. IX, 9, 10)</note>.
Ergo illi boves reliquerunt nobis memoriam Scripturarum.
Non enim de suo dispensaverunt, quia gloriam
Domini quaesierunt. Quid enim audistis in ipso
Psalmo? <hi>Et dicant semper, Magnificetur Dominus, qui
volunt pacem servi ejus <note>(Psal. XXXIV, 16, 27)</note>
          </hi>. Servus
Dei, populus Dei, Ecclesia Dei. Qui volunt pacem Ecclesiae
ipsius, magnificent Dominum, non servum; <hi>et
dicant semper, Magnificetur Dominus. Qui dicant? Qui
volunt pacem servi ejus.</hi> Ipsius populi, ipsius servi vox
est illa evidens, quam in lamentationibus audistis in
Psalmo, et movebamini cum audiretis, quia inde estis.
Quod cantabatur ab uno, de omnibus cordibus resonabat.
Felices qui se in illis vocibus tanquam in speculo
<pb n="1471"/>
cognoscebant. Qui ergo volunt pacem servi ejus, pacem
populi ejus, pacem unius quam dicit <hi>unicam,</hi> et
quam vult erui a leone, <hi>Erue de manu canis unicam
meam <note>(Psal. XXI, 21 et 22)</note>
          </hi>? Qui dicunt semper, <hi>Magnificetur
Dominus.</hi> Ergo boves illi Dominum magnificaverunt,
non se. Videte bovem magnificantem Dominum
suum, quia agnovit bos possessorem suum <note>(Isai. I, 3)</note>:
attendite bovem timentem ne deseratur
possessor bovis, et in bove praesumatur; quomodo
expavescit eos qui volunt in illo ponere spem:  « Numquid
Paulus pro vobis crucifixus est? aut in nomine
Pauli baptizati estis »  <note>(I Cor. I, 13)</note>? Quod dedi, non
ego dedi: gratis accepistis, columba de coelo descendit.
 « Ego, »  inquit,  « plantavi, Apollo rigavit; sed
Deus incrementum dedit: neque qui plantat est aliquid,
neque qui rigat, sed qui incrementum dat
Deus <note>(Id. III, 6, 7)</note>. Et dicant semper, Magnificetur
Dominus, qui volunt pacem servi ejus. » </p>
        </div3>
<div3>
          <head>8.</head>
          <p>
 Isti autem de Scripturis ipsis fallunt populos, ut
accipiant ab ipsis honores et laudes, et non convertantur
homines ad veritatem. Quia vero ipsis Scripturis
fallunt populos, a quibus quaerunt honores; vendunt
boves, vendunt et oves, id est ipsas plebes. Et
cui vendunt, nisi diabolo? Namque, fratres mei, si
Christi unica Ecclesia est, et una est; quidquid inde
praeciditur, quis tollit, nisi leo ille rugiens et circumiens,
quaerens quem devoret <note>(I Petr. V, 8)</note>? Vae his
qui praeciduntur! nam illa integra permanebit. Novit
enim Dominus qui sunt ejus <note>(II Tim. II, 19)</note>. Tamen
quantum in ipsis est, vendunt boves et oves, vendunt
et columbas: observent flagellum peccatorum suorum.
Certe quando aliquid tale patiuntur propter
istas iniquitates suas, agnoscant quia Dominus fecit
flagellum de resticulis, et ad hoc admonet eos ut mutent
se, ut non sint negotiatores: nam si se non mutaverint,
audient in fine, <hi>Ligate</hi> illis <hi>manus et pedes,
et projicite in tenebras exteriores.</hi> </p>
        </div3>
<div3>
          <head>9.</head>
          <p>
 <hi>Tunc scriptum esse, Zelus domus tuae comedit me,
recordati sunt discipuli:</hi> quia zelo domus Dei ejecit
istos de templo Dominus. Fratres, unusquisque christianus
in membris Christi zelo domus Dei comedatur.
Quis comeditur zelo domus Dei? Qui omnia quae
forte ibi videt perversa, satagit corrigi, cupit emendari,
non quiescit: si emendare non potest, tolerat,
gemit. Non excutitur de area granum, sustinet paleam;
ut intret in horreum, cum palea fuerit separata.
Tu ante horreum, si granum es, noli excuti de area;
ne prius ab avibus colligaris, quam in horreum congregeris.
Aves enim coeli aeriae potestates exspectant
aliquid rapere de area, et non rapiunt nisi quod inde
fuerit excussum. Ergo zelus domus Dei comedat te:
unumquemque christianum zelus domus Dei comedat,
in qua domo Dei membrum est. Non enim magis
est domus tua, quam domus ubi habes salutem sempiternam.
Domum tuam intras propter requiem temporalem;
domum Dei intras propter requiem sempiternam.
Si ergo in domo tua ne quid perversum
fiat satagis; in domo Dei ubi salus proposita est et requies
<pb n="1472"/>
sine fine, debes pati quantum in te est, si quid
forte perversum videris? Verbi gratia, vides fratrem
currere ad theatrum? prohibe, mone, contristare, si
zelus domus Dei comedit te. Vides alios currere et
inebriari velle, et hoc velle in locis sanctis, quod nusquam
decet? prohibe quos potes, tene quos potes,
terre quos potes, quibus potes blandire; noli tamen
quiescere. Amicus est? admoneatur leniter. Uxor est?
severissime refrenetur. Ancilla est? etiam verberibus
compescatur. Fac quidquid potes, pro persona quam
portas; et perficis, <hi>Zelus domus tuae comedit me.</hi> Si
autem fueris frigidus, marcidus, ad te solum spectans,
et quasi tibi sufficiens, et dicens in eo de tuo, Quid
mihi est curare aliena peccata? sufficit mihi anima
mea; ipsam integram servem Deo: eia, non tibi venit
in mentem servus ille qui abscondit talentum, et
noluit erogare? Numquid enim accusatus est quia
perdidit, et non quia sine lucro servavit <note>(Matth. XXV,
25-30)</note>? Sic ergo audite, fratres mei, ut non quiescatis.
Ego vobis consilium daturus sum: det ille qui intus
est; quia etsi per me dederit, ille dat. Nostis quid
agatis unusquisque in domo sua cum amico, cum inquilino,
cum cliente suo, cum majore, cum minore:
quomodo dat Deus aditum, quomodo aperit januam
verbo suo, nolite quiescere lucrari Christo; quia lucrati
estis a Christo.</p>
        </div3>
<div3>
          <head>10.</head>
          <p>
 « Dixerunt illi Judaei: Quod signum ostendis
nobis, quia haec facis? »  Et Dominus:  « Solvite templum
hoc, et in tribus diebus excitabo illud. Dixerunt
ergo Judaei: Quadraginta et sex annis aedificatum est
templum hoc, et tu dicis, In tribus diebus excitabo
illud? »  Caro erant, carnalia sapiebant: ille vero loquebatur
spiritualiter. Quis autem posset intelligere
de quo templo dicebat? Sed non multum quaerimus;
per Evangelistam nobis aperuit, dixit de quo templo
diceret: <hi>Solvite templum hoc, et in tribus diebus excitabo
illud. Quadraginta et sex annis aedificatum est
templum, et triduo suscitabis illud? Dicebat autem,</hi> ait
Evangelista, <hi>de templo corporis sui.</hi> Et manifestum
est, occisum Dominum post triduum resurrexisse.
Hoc modo omnibus nobis notum est: et si Judaeis
clausum est, quia foris stant; nobis tamen apertum
est, quia novimus in quem credimus. Ipsius templi solutionem
et reaedificationem, anniversaria solemnitate
celebraturi sumus: ad quam vos exhortamur, ut praeparetis
vos, si qui estis catechumeni, ut accipiatis
gratiam; jam nunc tempus est, jam nunc parturiatur
quod tunc nascatur. Ergo illud novimus.</p>
        </div3>
<div3>
          <head>11.</head>
          <p>
 Sed forte hoc exigitur a nobis, utrum habeat
aliquod sacramentum quadraginta sex annis aedificatum
templum. Sunt quidem multa quae hinc dici possint;
sed quod breviter dici potest et facile intelligi,
hoc interim dicimus. Fratres, diximus jam, nisi fallor,
hesterno die, Adam unum hominem fuisse, et ipsum
esse totum genus humanum. Nam ita diximus, si meministis
( <hi>In superiori Tractatu</hi> ). Quasi fractus est, et
sparsus colligitur, et quasi conflatur in unum societate
atque concordia spirituali. Et gemit unus
<pb n="1473"/>
pauper modo ipse Adam, sed in Christo innovatur:
quia sine peccato venit Adam, ut peccatum Adam solveret
in carne sua, et ut redintegraret sibi Adam imaginem
 Dei. De Adam ergo caro Christi: de Adam
ergo templum quod destruxerunt Judaei, et resuscitavit
Dominus triduo. Resuscitavit enim carnem suam:
videte, quia Deus erat aequalis Patri. Fratres mei, dicit
Apostolus, <hi>Qui eum excitavit a mortuis.</hi> De quo dicit?
De Patre:  « Factus, »  inquit,  « obediens usque ad
mortem, mortem autem crucis: propter quod et Deus
illum excitavit a mortuis, et dedit ei nomen quod est
super omne nomen »  <note>(Philipp. II, 8, 9)</note>. Resuscitatus
et exaltatus est Dominus. Resuscitavit eum, quis? Pater,
cui dixit in Psalmis, <hi>Excita me, et reddam illis. <note>(Psal. XL, 11)</note>
          </hi>.
Ergo Pater eum resuscitavit. Non se
ipse? Quid autem facit Pater sine Verbo? quid facit
Pater sine Unico suo? Nam audi quia et ipse Deus
erat: <hi>Solvite templum hoc, et in tribus diebus excitabo
illud.</hi> Numquid dixit, Solvite templum, quod triduo Pater
resuscitet? Sed quomodo cum Pater suscitat, et Filius
suscitat; sic cum Filius suscitat, et Pater suscitat:
quia Filius dixit, <hi>Ego et Pater unum sumus <note>(Joan X, 30)</note>
          </hi>.</p>
        </div3>
<div3>
          <head>12.</head>
          <p>
 Quid ergo sibi vult numerus quadragenarius
senarius? Interim ipse Adam quia per totum orbem
terrarum est, audistis jam hesterno die in quatuor litteris
graecis quatuor verborum graecorum. Si enim
ista verba quatuor scribas sub invicem, id est, nomina
quatuor partium mundi, Orientis, Occidentis, Aquilonis
et Meridiani, quod est totus orbis; unde dicit Dominus
a quatuor ventis collecturum se electos suos,
cum venerit ad judicium <note>(Marc. XIII, 27)</note>: si enim facias
ista quatuor nomina graeca, <foreign xml:lang="greek">ἀνατολὴ,</foreign> quod est
Oriens; <foreign xml:lang="greek">δύσις,</foreign> quod est Occidens; <foreign xml:lang="greek">ἄρκτος,</foreign> quod est
Septentrio; <foreign xml:lang="greek">μεσημβρία,</foreign> quod est Meridies: Anatole,
dysis, arctos, mesembria, capita verborum Adam habent.
Quomodo ergo ibi invenimus et quadragenarium
senarium numerum? Quia caro Christi de Adam
erat. Ad litteras numeros computant Graeci. Quod nos
facimus <hi>a</hi> litteram, ipsi lingua sua ponuat alpha <foreign xml:lang="greek">α,</foreign> et
vocatur alpha <foreign xml:lang="greek">α</foreign> unum. Ubi autem in numeris scribunt
beta <foreign xml:lang="greek">β,</foreign> quod est <hi>b</hi> ipsorum, vocatur in numeris
duo. Ubi scribunt gamma <foreign xml:lang="greek">γ,</foreign> vocatur in numeris ipsorum
tria. Ubi scribunt delta <foreign xml:lang="greek">δ,</foreign> vocatur in numeris
ipsorum quatuor: et sic per omnes litteras numeros
habent. <hi>M,</hi> quod nos dicimus, et illi dicunt my <foreign xml:lang="greek">μ,</foreign> quadraginta
significat: dicunt enim my <foreign xml:lang="greek">μ τεσσαράκοντα.</foreign>
Jam videte istae litterae quem numerum habeant; et
ibi invenietis quadraginta sex annis aedificatum templum.
Habet enim Adam alpha <foreign xml:lang="greek">α,</foreign> quod est unum: habet
delta <foreign xml:lang="greek">δ,</foreign> quod sunt quatuor; habes quinque: habet
iterum alpha <foreign xml:lang="greek">α,</foreign> quod est unum; habes sex: habet et
my <foreign xml:lang="greek">μ,</foreign> quod est quadraginta: habes quadraginta sex. Haec,
fratres mei, etiam ab anterioribus majoribus nostris dicta
sunt, et inventus est iste numerus in litteris quadragenarius
senarius. Et quia Dominus noster Jesus
<pb n="1474"/>
Christus de Adam corpus accepit, non de Adam peccatum
traxit; templum corporeum inde sumpsit, non
iniquitatem quae de templo pellenda est: ipsam autem
carnem quam traxit de Adam (Maria enim de Adam,
et Domini caro de Maria), Judaei crucifixerunt; et ille
resuscitaturus erat ipsam carnem in triduo, quam
illi in cruce erant occisuri: illi solverunt templum
quadraginta sex annis aedificatum, et ille in triduo
resuscitavit illud.</p>
        </div3>
<div3>
          <head>13.</head>
          <p>
 Benedicimus Dominus Deo nostro, qui ad laetitiam
spiritualem congregavit nos. Simus in humilitate
cordis semper, et gaudium nostrum penes ipsum sit.
Non de prosperitate aliqua hujus saeculi inflemur, sed
noverimus felicitatem nostram non esse nisi cum ista
transierint. Modo gaudium nostrum, fratres mei, in
spe sit: nemo gaudeat quasi in re praesenti, ne haereat
in via. Totum gaudium de spe futura sit, totum desiderium
vitae aeternae sit. Omnia suspiria Christo anhelent:
ille unus pulcherrimus, qui et foedos dilexit ut
pulchros faceret, desideretur; ad illum unum curratur,
illi ingemiscatur; <hi>et dicunt semper, Magnificetur
Dominus, qui volunt pacem servi ejus.</hi> 
</p>
        </div3>
      </div1>

<div1>
        <head>TRACTATUS XI. <hi>Ab eo quod scriptum est,</hi> Cum autem esset Jerosolymis in Pascha in die festo, multi crediderunt in nomine ejus; <hi>usque ad id,</hi> Nisi quis renatus fuerit ex aqua et Spiritu, non potest introire in regnum Dei. <hi>Cap.</hi> II, V\. 23-25, <hi>et cap.</hi> III, V\. 1 5.</head>
<div3>
          <head>1.</head>
          <p>
 Opportune nobis Dominus procuravit hodierno
die lectionis hujus ordinem: nam quia ex ordine
Evangelium secundum Joannem considerare atque
tractare suscepimus, credo quod adverterit Charitas
vestra. Opportune ergo occurrit ut hodie audiretis ex
Evangelio, quia <hi>Nisi quis renatus fuerit ex aqua et Spiritu,
non videbit regnum Dei.</hi> Tempus est enim ut vos
exhortemur, qui adhuc estis catechumeni: qui sic
credidistis in Christum, ut adhuc vestra peccata portetis.
Nullus autem regnum coelorum videbit oneratus
peccatis; quia nisi cui dimissa fuerint, non regnabit
cum Christo: dimitti autem non possunt, nisi ei qui
renatus fuerit ex aqua et Spiritu sancto. Sed omnia
verba quemadmodum se habeant advertamus, ut hic
inveniant qui pigri sunt, quanta sollicitudine sibi festinandum
sit ad onus deponendum. Quia si ferrent
aliquam sarcinam gravem, aut lapidis, aut ligni, aut
alicujus etiam lucri, si frumentum portarent, si vinum,
si pecuniam, currerent ut deponerent onera:
portant sarcinam peccatorum, et pigri sunt currere.
Currendum est ut deponatur haec sarcina; premit, et
mergit.</p>
        </div3>
<div3>
          <head>2.</head>
          <p>
 Ecce audistis quia <hi>cum esset</hi> Dominus Jesus
Christus <hi>Jerosolymis in Pascha in die festo, multi crediderunt
in nomine ejus, videntes signa ejus quae faciebat.
Multi crediderunt in nomine ejus:</hi> et quid sequitur? <hi>Ipse autem Jesus non credebat semetipsum eis.</hi> 
Quid sibi ergo hoc vult, Illi credebant <hi>in nomine ejus;</hi> 
et, <hi>Ipse Jesus non credebat semetipsum eis?</hi> An forte
non crediderant ei, et fingebant se credidisse, et propterea
<pb n="1475"/>
Jesus non se credebat eis; Sed non diceret
Evangelista, <hi>Multi crediderunt in nomine ejus,</hi> nisi verum
illis testimonium perhiberet. Magna ergo res, et
mira res: credunt homines in Christum, et Christus
non se credit hominibus. Praesertim quia Filius Dei
est, utique volens passus est; et si nollet, nunquam
pateretur; qui si nollet, nec nasceretur: si autem hoc
solum vellet, ut nasceretur tantum, et non moreretur,
et quidquid vellet, faceret; quia omnipotentis Patris
Filius omnipotens est. Ex ipsis rebus probemus. Quia
cum voluissent eum tenere, discessit ab eis; loquitur
Evangelium: <hi>Et cum voluissent eum de vertice montis
praecipitare, discessit ab eis illaesus <note>(Luc. IV, 29, 30)</note>
          </hi>.
Et quando venerunt ad eum comprehendendum, jam
venditum a Juda traditore, cum ille putaret in potestate
se habere, tradere magistrum et Dominum
suum; et ibi ostendit Dominus voluntate se pati, non
necessitate. Nam cum eum comprehendere Judaei voluissent, <hi>dixit illis: Quem quaeritis? At illi dixerunt:
Jesum Nazarenum. Et ille: Ego sum. Hac voce audita,
redierunt retro, et ceciderunt 
 <note>(Joan. XVIII, 4-6)</note>
          </hi>. In eo
quod eos respondens dejecit, ostendit potestatem; ut
in eo quod ab eis comprehensus est, ostenderet voluntatem.
Ergo quod passus est, misericordiae fuit.
Traditus est enim propter delicta nostra, et resurrexit
propter justificationem nostram <note>(Rom. IV, 25)</note>. Audi
verba ipsius: <hi>Potestatem habeo ponendi animam meam,
et potestatem habeo iterum sumendi eam: nemo tollit
eam a me, sed ego pono illam a meipso, ut iterum sumam
eam <note>(Joan. X, 18)</note>
          </hi>. Cum ergo haberet tantam potestatem,
cum eam dictis praedicaret, factis ostenderet;
quid sibi vult quod non se credebat eis Jesus, quasi
aliquid nolenti nocituris, aut aliquid nolenti facturis,
praesertim quia jam crediderant in nomine ejus? Et
de ipsis dicit Evangelista, <hi>Crediderunt in nomine ejus,</hi> 
de quibus dicit, <hi>Ipse autem Jesus non credebat semetipsum
eis.</hi> Quare? <hi>Quod ipse nosset omnes, et quia opus
ei non erat ut quis testimonium perhiberet de homine;
ipse enim sciebat quid esset in homine.</hi> Plus noverat artifex
quid esset in opere suo, quam ipsum opus quid
esset in semetipso. Creator hominis noverat quid esset
in homine, quod ipse creatus homo non noverat. Nonne
hoc probamus de Petro, quia non noverat quid in
ipso esset, quando dixit, <hi>Tecum usque ad mortem?</hi> 
Audi quia Dominus noverat quid esset in homine: Tu
mecum usque ad mortem? <hi>Amen, amen dico tibi, priusquam
gallus cantet, ter me negabis <note>(Matth. XXVI, 33,
34, et Luc. XXII, 33, 34)</note>
          </hi>. Homo ergo nesciebat quid
esset in se; sed Creator hominis noverat quid esset
in homine. Crediderunt tamen in nomine ejus multi,
et ipse Jesus non se credebat eis. Quid dicimus, fratres?
Forte consequentia indicabunt nobis quid sibi
vult mysterium verborum istorum. Quia crediderant
in eum homines, manifestum est, verum est: nemo
dubitat, Evangelium loquitur, verax Evangelista testatur.
Item quia ipse Jesus non credebat semetipsum
illis, et hoc manifestum est, et nullus christianus dubitat;
quia et hoc Evangelium loquitur, et idem verax
Evangelista testatur. Quare ergo crediderunt illi in
<pb n="1476"/>
nomine ejus, et Jesus non credebat semetipsum illis?
Sequentia videamus.</p>
        </div3>
<div3>
          <head>3.</head>
          <p>
 <hi>Erat autem homo ex Pharisaeis, Nicodemus nomine,
princeps Judaeorum: hic venit ad eum nocte, et
dixit ei, Rabbi.</hi> Jam hoc nostis, quia Rabbi magister
dicitur. <hi>Scimus quia a Deo venisti magister: nemo enim
potest haec signa facere quae tu facis, nisi fuerit Deus
cum eo.</hi> Ergo iste Nicodemus ex his erat qui crediderant
in nomine ejus, videntes signa et prodigia quae
faciebat. Superius enim hoc dixit: <hi>Cum autem esset
Jerosolymis in Pascha in die festo, multi crediderunt in
nomine ejus.</hi> Quare crediderunt? sequitur et dicit, <hi>videntes
signa ejus quae faciebat.</hi> Et de Nicodemo quid
dicit? <hi>Erat princeps Judaeorum, nomine Nicodemus:
hic venit ad eum nocte, et ait illi, Rabbi, scimus quia a
Deo venisti magister.</hi> Et iste ergo crediderat in nomine
ejus. Et ipse unde crediderat? Sequitur, <hi>Nemo enim
potest haec signa facere quae tu facis, nisi fuerit Deus
cum eo.</hi> Si ergo Nicodemus de illis multis erat qui crediderant
in nomine ejus, jam in isto Nicodemo attendamus
quare Jesus non se credebat eis. <hi>Respondit Jesus,
et dixit ei: Amen, amen dico tibi, nisi quis natus
fuerit denuo, non potest videre regnum Dei.</hi> Ipsis ergo
se credit Jesus, qui nati fuerint denuo. Ecce illi crediderant
in eum, et Jesus non se credebat eis. Tales
sunt omnes catechumeni: ipsi jam credunt in nomine
Christi, sed Jesus non se credit eis. Intendat et intelligat
Charitas vestra. Si dixerimus catechumeno, Credis
in Christum? respondet, Credo, et signat se: jam
crucem Christi portat in fronte, et non erubescit de
cruce Domini sui. Ecce credidit in nomine ejus. Interrogemus
eum, Manducas carnem Filii hominis, et bibis
sanguinem Filii hominis? nescit quid dicimus, quia
Jesus non se credidit ei.</p>
        </div3>
<div3>
          <head>4.</head>
          <p>
 Cum ergo ex eo numero Nicodemus esset, venit
ad Dominum: sed nocte venit; et hoc forte ad rem
pertinet. Ad Dominum venit, et nocte venit: ad lucem
venit, et in tenebris venit. Renati autem ex aqua et
Spiritu, quid audiunt ab Apostolo? <hi>Fuistis aliquando
tenebrae; nunc autem lux in Domino: sicut filii lucis
ambulate <note>(Ephes. V, 8)</note>
          </hi>: et iterum, <hi>Nos autem qui
diei sumus, sobrii simus <note>(I Thess. V, 8)</note>
          </hi>. Qui ergo renati
sunt, noctis fuerunt, et diei sunt: tenebrae fuerunt,
et lumen sunt. Jam credit se illis Jesus, et non
nocte veniunt ad Jesum sicut Nicodemus, non in tenebris
quaerunt diem. Tales enim jam etiam profitentur:
accessit ad illos Jesus, fecit in illis salutem:
quia ipse dixit: <hi>Nisi quis manducaverit carnem meam
et biberit sanguinem meum, non habebit in se vitam <note>(Joan. VI, 54)</note>
          </hi>.
Et quod signum crucis habent in
fronte catechumeni, jam de domo magna sunt; sed
fiant ex servis filii. Non enim nihil sunt qui jam ad
domum magnam pertinent. Quando autem manna
manducavit populus Israel? Cum transisset mare rubrum.
Mare autem rubrum quid significet, audi Apostolum: <hi>Nolo autem vos ignorare, fratres, quia omnes
<pb n="1477"/>
patres nostri suo nube fuerunt, et omnes per mare
transierunt.</hi> 
 Utquid per mare transierunt, quasi quaereres
ab illo; secutus ait, <hi>Et omnes per Moysen baptizati
sunt in nube et in mari <note>(I Cor. X, 1, 2)</note>
          </hi>. Si ergo
figura maris tantum valuit, species Baptismi quantum
valebit? Si quod gestum est in figura, trajectum populum
ad manna perduxit; quid exhibebit Christus in
veritate baptismi sui, trajecto per eum populo suo?
Per baptismum suum trajicit credentes, occisis omnibus
peccatis, tanquam hostibus consequentibus, sicut
in illo mari omnes Aegyptii perierunt. Quo trajicit,
fratres mei? quo trajicit per Baptismum Jesus, cujus
figuram tunc gerebat Moyses, qui per mare trajiciebat?
quo trajicit? Ad manna. Quod est manna? <hi>Ego sum,</hi> 
 inquit, <hi>panis vivus, qui de coelo descendi <note>(Joan. VI, 51)</note>
          </hi>.
Manna accipiunt fideles, jam trajecti
per mare rubrum. Quare mare rubrum? jam mare,
quare et rubrum? Significabat mare illud rubrum baptismum
Christi. Unde rubet baptismus Christi, nisi
Christi sanguine consecratus? Quo ergo perducit credentes
et baptizatos? Ad manna. Ecce dico manna:
notum est quid acceperint Judaei, populus iste Israel,
notum est quid illis pluisset Deus de coelo; et nesciunt
catechumeni quid accipiant Christiani. Erubescant
ergo, quia nesciunt; transeant per mare rubrum,
manducent manna: ut quomodo crediderunt in nomine
Jesu, sic se ipsis credat Jesus.</p>
        </div3>
<div3>
          <head>5.</head>
          <p>
 Ideo intendite, fratres mei, quid respondeat iste
qui nocte venit ad Jesum. Quamvis ad Jesum venerit,
tamen quia nocte venit, adhuc de tenebris carnis suae
loquitur. Non intelligit quod audit a Domino, non
intelligit quod audit a luce, quae illuminat omnem hominem
venientem in hunc mundum <note>(Id. I, 9)</note>. Jam ei
Dominus dixit, <hi>Nisi quis natus fuerit denuo, non videbit
regnum Dei. Dicit ad eum Nicodemus: Quomodo
potest homo nasci cum sit senex?</hi> Spiritus ei loquitur,
et ille carnem sapit. Carnem suam sapit, quia carnem
Christi nondum sapit. Cum enim dixisset Dominus
Jesus, <hi>Nisi quis manducaverit carnem meam, et biberit
sanguinem meum, non habebit in se vitam;</hi> scandalizati
sunt quidam qui eum sequebantur, et dixerunt
apud semetipsos, <hi>Durus est hic sermo; quis potest eum
audire?</hi> Putabant enim hoc dicere Jesum, quod eum
possent concisum sicut agnum coquere, et manducare:
abhorrentes a verbis ejus, recesserunt, et amplius
eum non sunt secuti. Sic Evangelista loquitur: <hi>Et Dominus ipse remansit cum duodecim: et illi ad
eum, Domine, ecce illi dimiserunt te; et ille, Numquid
et vos vultis abire</hi>?
Ostendere volens quia ipse
illis erat necessarius, non illi erant Christo necessarii.
Ne quis terreat Christum, quando dicitur ut sit christianus;
quasi beatior erit Christus, si tu fueris christianus.
Bonum est tibi, ut sis christianus: nam si
non fueris, malum Christo non erit. Audi vocem
Psalmi: <hi>Dixi Domino, Deus meus es tu, quoniam bonorum
meorum non eges <note>(Psal. XV, 2)</note>
          </hi>. Ideo <hi>Deus meus es
<pb n="1478"/>
tu, quoniam bonorum meorum non eges.</hi> Si fueris sine
Deo, minor eris; si fueris cum Deo, major Deus non
erit. Non ex te ille major, sed tu sine illo minor.
Cresce ergo in illo, noli te subtrahere, ut quasi ille
deficiat. Reficieris, si accesseris; deficies, si recesseris.
Integer manet te accedente, integer manet et te
cadente. Cum ergo dixisset discipulis, <hi>Numquid et
vos vultis abire?</hi> respondit Petrus, petra illa, voce omnium, <hi>Domine, ad quem ibimus? Verba vitae aeternae
habes.</hi> 
 Bene sapuit in ore ipsius caro Domini. Dominus
autem exposuit eis, et dixit, <hi>Spiritus est qui vivificat:</hi> 
cum dixisset, <hi>Nisi quis manducaverit carnem
meam, et biberit sanguinem meum, non habebit in se
vitam;</hi> ne carnaliter intelligerent, <hi>Spiritus est,</hi> inquit, <hi>qui vivificat, caro autem nihil prodest: verba quae
locutus sum vobis, spiritus est et vita 
 <note>(Joan. VI,
54-69)</note>
          </hi>.</p>
        </div3>
<div3>
          <head>6.</head>
          <p>
 Hunc spiritum et hanc vitam non sapiebat iste
Nicodemus, qui nocte venerat ad Jesum. Ait ei Jesus: <hi>Nisi quis natus fuerit denuo, non videbit regnum
Dei.</hi> 
 Et ille carnem suam sapiens, in cujus ore nondum
sapiebat caro Christi: <hi>Quomodo,</hi> inquit, <hi>potest
homo, cum sit senex, iterum nasci? Numquid potest in
ventrem matris suae iterum introire, et nasci?</hi> Non noverat
iste nisi unam nativitatem ex Adam et Eva; ex
Deo et Ecclesia nondum noverat: non noverat nisi
eos parentes qui generant ad mortem; nondum noverat
eos parentes qui generant ad vitam: non noverat
nisi eos parentes qui generant successuros; nondum
noverat eos qui semper viventes generant permansuros.
Cum ergo sint duae nativitates, ille unam intelligebat.
Una est de terra, alia de coelo; una est de
carne, alia de Spiritu; una est de mortalitate, alia de
aeternitate; una est de masculo et femina, alia de Deo
et Ecclesia. Sed ipsae duae singulae sunt; nec illa potest
repeti, nec illa. Recte intellexit Nicodemus nativitatem
carnis: sic et tu intellige nativitatem spiritus,
quomodo intellexit Nicodemus nativitatem carnis.
Quid Nicodemus intellexit? <hi>Numquid potest homo
denuo in ventrem matris suae intrare, et nasci?</hi> Sic,
quicumque tibi dixerit ut spiritualiter iterum nascaris,
responde quod dixit Nicodemus, <hi>Numquid potest
homo iterum in ventrem matris suae intrare, et nasci?</hi> 
Jam natus sum de Adam, non me potest iterum generare
Adam: jam natus sum de Christo, non me potest
iterum generare Christus. Quomodo uterus non
potest repeti, sic nec Baptismus.</p>
        </div3>
<div3>
          <head>7.</head>
          <p>
 Qui nascitur de Ecclesia catholica, tanquam de
Sara nascitur, de libera nascitur: qui nascitur de
haeresi, tanquam de ancilla nascitur, sed ex semine
Abraham. Advertat Charitas vestra quam magnum sacramentum.
Testatur Deus, et dicit, <hi>Ego sum Deus
Abraham, et Deus Isaac, et Deus Jacob.</hi> Non erant alii
patriarchae? non erat ante istos sanctus Noe, qui solus
in toto genere humano cum tota domo sua meruit
de diluvio liberari, in quo et in filiis ejus figurata est
Ecclesia? Ligno portante evadunt diluvium <note>(Gen. VII, 7)</note>.
Deinde postea magni quos novimus, quos sancta Scriptura
<pb n="1479"/>
commendat, Moyses fidelis in tota domo ejus <note>(Num. XII, 7)</note>.
Et illi tres nominantur, quasi eum soli
promeruerint, <hi>Ego sum Deus Abraham, et Deus Isaac,
et Deus Jacob: hoc mihi nomen est in aeternum <note>(Exod.
III. 6, 15)</note>
          </hi>. Sacramentum grande! Potens est Dominus
et ora nostra aperire, et corda vestra, ut dicere
possimus sicut revelare dignatus est, et capere possitis
sicut expedit vobis.</p>
        </div3>
<div3>
          <head>8.</head>
          <p>
 Tres ergo isti patriarchae, Abraham, Isaac, et
Jacob. Jam nostis filii Jacob quia duodecim fuerunt,
et inde populus Israel: quia ipse Jacob Israel, et populus
Israel tribus duodecim, pertinentes ad duodecim
filios Israel. Abraham, Isaac, et Jacob, tres patres,
et populus unus Tres patres tanquam in principio
populi; tres patres in quibus figurabatur populus:
et populus ipse prior, praesens populus. In populo
enim Judaeorum figuratus est populus Christianorum.
Ibi figura, hic veritas, ibi umbra, hic corpus, dicente
Apostolo, <hi>Haec autem in figura contingebant illis.</hi> 
Vox est Apostoli: <hi>Scripta sunt,</hi> inquit, <hi>propter
nos, in quos finis saeculorum obvenit <note>(I Cor. X, 11)</note>
          </hi>.
Recurrat nunc animus vester ad Abraham, Isaac, et
Jacob. In istis tribus invenimus parere liberas, parere
et ancillas: invenimus ibi partus liberarum, invenimus
ibi et partus ancillarum. Ancilla nihil boni significat: <hi>Ejice ancillam,</hi> 
 inquit, <hi>et filium ejus; non
enim haeres erit filius ancillae cum filio liberae.</hi> Apostolus
hoc commemorat; et in illis duobus filiis Abrahae,
dicit Apostolus fuisse figuram duorum Testamentorum,
Veteris et Novi. Ad Vetus Testamentum pertinent
dilectores temporalium, dilectores saeculi: ad
Novum Testamentum dilectores vitae aeternae. Ideo illa
Jerusalem in terra, umbra erat coelestis Jerusalem
matris omnium nostrum, quae est in coelo: et haec
Apostoli verba sunt <note>(Gen. XXI, 10; Galat. IV, 22-30)</note>.
Et de ista civitate unde peregrinamur, multa nostis,
multa jam audistis. Invenimus autem rem miram in
istis partubus, id est in istis fetibus, in istis generationibus
liberarum et ancillarum, quatuor scilicet genera
hominum: in quibus quatuor generibus, completur
figura futuri populi christiani, ut non sit mirum quod
in illis tribus dictum est, <hi>Ego sum Deus Abraham, et
Deus Isaac, et Deus Jacob.</hi> In omnibus enim Christianis,
fratres intendite, aut per malos nascuntur boni,
aut per bonos nascuntur mali, aut per bonos boni,
aut per malos mali: amplius istis quatuor generibus
non potestis invenire. Quae iterum repetam, advertite,
retinete; excutite corda vestra, nolite pigri esse: capite,
ne capiamini, quomodo quatuor genera sunt omnium
Christianorum. Aut per bonos nascuntur boni,
aut per malos nascuntur mali, aut per bonos mali,
aut per malos boni. Puto quia planum est. Per bonos
boni: si et qui baptizant, boni sunt: et qui baptizantur,
recte credunt, et in membris Christi recte numerantur.
Per malos mali: si et qui baptizant, mali
sunt; et qui baptizantur, duplici corde ac edunt ad
Deum, et non tenent eos mores quos audiunt in Ecclesia,
<pb n="1480"/>
ut non ibi sint palea, sed frumentum. Quam
enim multi sint, novit Charitas vestra. Per malos
boni: aliquando baptizat adulter, et qui baptizatur
justificatur. Per bonos mali: aliquando qui baptizant,
sancti sunt; qui baptizantur, tenere viam Dei nolunt.</p>
        </div3>
<div3>
          <head>9.</head>
          <p>
 Puto, fratres, notum esse in Ecclesia, et quotidianis
exemplis manifestari ea quae dicimus: sed in
prioribus nostris patribus ea consideremus, quia habuerunt
et illi ista quatuor genera. Per bonos boni:
Ananias Paulum baptizavit <note>(Act. IX, 18)</note>. Quid per
malos mali? Dicit Apostolus quosdam praedicatores
Evangelii, quos dicit non caste annuntiare solere
Evangelium, quos tolerat in societate christiana, et
dicit, <hi>Quid enim? dum omni modo, sive occasione,
sive veritate Christus annuntietur, et in hoc gaudeo <note>(Philipp.
I, 18)</note>
          </hi>. Numquid malevolus erat, et de alieno
malo gaudebat? Sed quia et per malos verum praedicabatur,
et per malorum ora Christus praedicabatur;
si quos isti sui similes baptizabant, mali malos baptizabant:
si quos isti baptizabant tales, quales admonet
Dominus cum dicit, <hi>Quae dicunt facite; quae autem faciunt,
facere nolite <note>(Matth. XXIII, 3)</note>
          </hi>, mali bonos baptizabant.
Boni malos baptizabant, quomodo a Philippo
sancto Simon magus baptizatus est <note>(Act. VIII, 13)</note>.
Nota sunt ergo ista quatuor genera, fratres mei. Ecce
iterum ea repeto, tenete illa, numerate illa, advertite
illa; cavete quae mala sunt, tenete quae bona sunt. Per
bonos boni nascuntur, cum per sanctos sancti baptizantur:
per malos mali, cum et qui baptizant et
qui baptizantur, inique et impie vivunt: per malos
boni, cum mali sunt qui baptizant; et boni qui baptizantur:
per bonos mali, cum boni sunt qui baptizant,
et mali qui baptizantur.</p>
        </div3>
<div3>
          <head>10.</head>
          <p>
 Quomodo invenimus ista in tribus istis nominibus, <hi>Ego sum Deus Abraham, Deus Isaac, et Deus Jacob?</hi> 
Ancillas accipimus in malis, liberas accipimus in bonis:
pariunt liberae bonos; Sara peperit Isaac <note>(Gen.
XXI, 3)</note>: pariunt ancillae malos; Agar peperit Ismael <note>(Id. XVI, 15)</note>.
Habemus in uno Abraham et illud
genus cum per bonos boni, et illud genus cum per
malos mali. Per bonos mali ubi figurati sunt? Libera
erat Rebecca uxor Isaac: legite, peperit geminos,
unus erat bonus, alter malus. Habes aperte Scripturam
dicentem Dei voce, <hi>Jacob dilexi. Esau autem odio
habui <note>(Malach. I, 2, 3; Rom. IX, 13)</note>
          </hi> Istos duos genuit
Rebecca, Jacob et Esau: unus inde eligitur,
alius reprobatur; unus succedit in haereditatem,
alter exhaeredatur. Non facit populum suum Deus de
Esau; sed facit de Jacob. Semen unum, diversi qui
concepti sunt: uterus unus, diversi qui nati sunt.
Numquid non libera peperit Jacob, quae libera peperit
Esau? Luctabantur in ventre matris suae, et dictum
est Rebeccae, cum ibi luctarentur, <hi>Duo populi sunt in
utero tuo <note>(Gen. XXV, 22-24)</note>
          </hi>. Duo homines, duo populi;
bonus populus, malus populus: sed tamen in
uno ventre luctantur. Quanti mali sunt in Ecclesia,
et unus uterus portat, donec in fine discernantur: et
<pb n="1481"/>
boni adversus malos clamant, et mali adversus bonos
reclamant, et in unius visceribus utrique luctantur.
Numquid semper simul erunt? In fine exitur ad lucem,
declaratur nativitas quae hic in sacramento figuratur: et
tunc apparebit, <hi>Jacob dilexi, Esau autem odio habui.</hi> </p>
        </div3>
<div3>
          <head>11.</head>
          <p>
 Jam ergo invenimus, fratres, et de bonis bonos,
de libera Isaac: et de malis malos, de ancilla Ismael:
et de bonis malos, Esau de Rebecca. De malis bonos
ubi inveniemus? Restat Jacob, ut in tribus patriarchis
quatuor generum istorum perfectio concludatur.
Habuit uxores Jacob liberas, habuit et ancillas:
pariunt liberae, pariunt et ancillae, et fiunt duodecim
filii Israel <note>(Gen. XXIX, XXX, XXXV)</note>. Si numeres omnes
de quibus nati sunt, non omnes de liberis, non omnes
de ancillis: sed tamen omnes ex uno semine. Quid
ergo, fratres mei? numquid qui nati sunt de ancillis,
non simul possederunt terram promissionis cum fratribus
suis? Invenimus ibi bonos filios Jacob natos de
ancillis, et bonos filios Jacob natos de liberis. Nihil
illis obfuit nativitas de uteris ancillarum, quando in
patre cognoverunt semen suum, et consequenter regnum
cum fratribus tenuerunt. Quomodo ergo in filiis
Jacob non obfuit illis qui nati sunt de ancillis, quominus
tenerent regnum, et terram promissionis cum
fratribus ex aequo acciperent; non illis obfuerunt natales
ancillarum, sed praevaluit semen paternum: sic
quicumque per malos baptizantur, tanquam de ancillis
videntur nati; sed tamen quia ex semine verbi Dei,
quod figuratur in Jacob, non contristentur, simul haereditatem
cum fratribus possidebunt. Securus ergo sit
qui de semine bono nascitur; tantum non imitetur
ancillam, si de ancilla nascitur. Ancillam malam superbientem
non imiteris. Unde enim filii Jacob de ancillis
nati, possederunt terram promissionis cum fratribus,
Ismael autem de ancilla natus, expulsus est ab
haereditate? Unde, nisi quia ille superbus erat, illi
humiles? Erexit ille cervicem, et voluit seducere fratrem
suum, ludens cum illo.</p>
        </div3>
<div3>
          <head>12.</head>
          <p>
 Magnum ibi sacramentum. Ludebant simul
Ismael et Isaac; vidit illos Sara ludentes, et ait Abrahae: <hi>Ejice ancillam et filium ejus; non enim haeres erit filius
ancillae cum filio meo Isaac.</hi> 
 Et cum contristatus esset
Abraham, confirmavit ei Dominus dictum uxoris ejus.
Jam hic manifestum est sacramentum, quia nescio
quid futurum parturiebat illa res gesta. Ludentes vidit,
et dicit: <hi>Ejice ancillam et filium ejus.</hi> Quid est
hoc, fratres? Quid enim mali fecerat Ismael puero
Isaac, quia ludebat cum illo? Sed illa lusio, illusio
erat; illa lusio deceptionem significabat. Nam magnum
sacramentum attendat Charitas vestra. Persecutionem
illam vocat Apostolus; ipsam lusionem,
ipsum lusum persecutionem vocat: ait enim, <hi>Sed
sicut tunc ille qui secundum carnem natus erat, persequebatur
eum qui secundum spiritum, ita et nunc;</hi> id est,
qui secundum carnem nati sunt, persequuntur eos
qui secundum spiritum nati sunt. Qui sunt secundum
carnem nati? Dilectores mundi, amatores saeculi. Qui
sunt secundum spiritum nati? Amatores regni coelorum,
dilectores Christi, desiderantes vitam aeternam,
<pb n="1482"/>
gratis colentes Deum. Ludunt, et dicit Apostolus
persecutionem. Nam posteaquam dixit haec verba
Apostolus, <hi>Et sicut tunc ille qui secundum carnem natus
erat, persequebatur eum qui secundum spiritum, ita
et nunc;</hi> secutus est, et ostendit de qua persecutione
diceret: <hi>Sed quid dicit Scriptura? Ejice ancillam et
filium ejus; non enim haeres erit filius ancillae cum filio
meo Isaac <note>(Gen. XXI, 9-12; Galat. IV, 29, 30)</note>
          </hi>. Quaerimus
ubi hoc dicat Scriptura, ut videamus utrum
aliqua persecutio praecesserit Ismaelis in Isaac: et
invenimus hoc dictum esse a Sara, quando vidit pueros
ludentes simul. Quam lusionem dicit Scriptura
vidisse Saram, hanc persecutionem dicit Apostolus.
Plus ergo vos persequuntur qui vos illudendo seducunt:
Veni, veni; baptizare hic, hic habes verum
baptismum. Noli ludere, unus est verus; ille lusus
est: seduceris, et ista persecutio gravis tibi erit.
Melius tibi erat ut Ismaelem tu lucrareris ad regnum;
sed non vult Ismael, quia ludere vult. Tene tu haereditatem
patris, et audi: <hi>Ejice ancillam et filium ejus;
non enim haeres erit filius ancillae cum filio meo Isaac.</hi> </p>
        </div3>
<div3>
          <head>13.</head>
          <p>
 Isti etiam audent dicere quia persecutionem solent
pati a catholicis regibus, aut a catholicis principibus.
Quam persecutionem tolerant? Afflictionem
corporis: si tamen aliquando passi sunt, aut quomodo
passi sunt, ipsi sciant, et conveniant conscientias
suas; tamen afflictionem corporis passi sunt: persecutio
quam faciunt gravior est. Cave quando vult ludere
Ismael cum Isaac, quando tibi blanditur, quando
offert alterum baptismum: responde, Habeo jam Baptismum.
Si enim verus est iste baptismus, qui tibi
vult dare alterum, illudere te vult. Cave animae persecutorem.
Nam si a principibus catholicis aliquid
passa est pars Donati aliquando, secundum corpus
passa est, non secundum illusionem spiritus. Audite
et videte in ipsis veteribus factis, omnia futurarum
rerum signa et indicia. Invenitur Sara afflixisse Agar
ancillam: Sara libera est: posteaquam superbire
coepit ancilla, questa est Abrahae Sara, et dixit, <hi>Ejice
ancillam; erexit adversum me cervicem suam.</hi> Et quasi
ab Abraham fieret, de Abraham questa est mulier.
Abraham vero qui non in ancilla libidine abutendi
tenebatur, sed officio generandi, quoniam Sara ei dederat
unde prolem susciperet, ait ei: <hi>Ecce ancilla
tua, utere ea sicut vis.</hi> Et afflixit eam graviter Sara, et
fugit a facie ejus. Ecce libera afflixit ancillam, et non
illam vocat persecutionem Apostolus; ludit servus
cum domino, et persecutionem vocat: afflictio ista
non vocatur persecutio, et lusio illa vocatur persecutio.
Quid vobis videtur, fratres? Nonne intelligitis
quid significatum sit? Sic ergo quando vult Deus concitare
potestates adversus haereticos, adversus schismaticos,
adversus dissipatores Ecclesiae, adversus
exsufflatores Christi, adversus blasphematores Baptismi,
non mirentur; quia Deus concitat, ut a Sara
verberetur Agar. Cognoscat se Agar, ponat cervicem:
quia cum humiliata discederet a domina sua,
occurrit ei angelus, et dixit, <hi>Quid est, Agar ancilla
<pb n="1483"/>
Sarae?</hi> cum conquesta esset de domina, quid audivit
ab Angelo? <hi>Revertere ad dominam tuam <note>(Gen. XVI, 5-9)</note>
          </hi>.
Ad hoc ergo affligitur, ut revertatur. Atque utinam
revertatur; quia proles ejus, sicut filii Jacob, cum
fratribus haereditatem tenebit.</p>
        </div3>
<div3>
          <head>14.</head>
          <p>
 Mirantur autem quia commoventur potestates
christianae adversus detestandos dissipatores Ecclesiae.
Non ergo moverentur? Et quomodo redderent rationem
de imperio suo Deo? Intendat Charitas vestra
quid dicam, quia pertinet hoc ad reges saeculi christianos,
ut temporibus suis pacatam velint matrem
suam Ecclesiam, unde spiritualiter nati sunt. Legimus
Danielis visiones et gesta prophetica. Tres pueri in
igne laudaverunt Dominum: miratus est Nabuchodonosor
rex laudantes Deum pueros, et circa eos
ignem innocentem; et cum admiratus esset, quid
ait Nabuchodonosor rex, non vel Judaeus vel circumcisus,
ille qui statuam suam erexerat, et ad eam adorandam
omnes coegerat; tamen laudibus trium puerorum
commotus, ubi vidit majestatem Dei praesentis
in igne, quid ait?  « Et ego proponam decretum omnibus
tribubus et linguis in omni terra. »  Quale decretum?
 « Quicumque dixerint blasphemiam in Deum Sidrac,
Misac, et Abdenago, in interitum erunt, et domus
eorum in perditionem »  <note>(Dan. III)</note>. Ecce quomodo
saevit rex alienigena, ne blasphemetur Deus Israel,
quia potuit tres pueros de igne liberare: et nolunt
ut saeviant reges christiani, quia Christus exsufflatur,
a quo non tres pueri, sed orbis terrarum cum ipsis
regibus a gehennarum igne liberatur? Nam tres illi
pueri, fratres mei, liberati sunt ab igne temporali.
Numquid non ipse est Deus Machabaeorum, qui et
trium puerorum? Illos ab igne liberavit: illi in tormentis
igneis corpore defecerunt, sed in legitimis
mandatis animo permanserunt. Illi aperte liberati
sunt, illi occulte coronati sunt <note>(II Machab. VII)</note>. Plus
est liberari de flamma gehennarum, quam de fornace
potestatis humanae. Si ergo Nabuchodonosor rex laudavit
et praedicavit et gloriam dedit Deo. quia liberavit
de igne tres pueros, et tantam gloriam dedit, ut
decretum mitteret per regnum suum, <hi>Quicumque dixerint
blasphemiam in Deum Sidrac, Misac, et Abdenago,
in interitum erunt, et domus eorum in perditionem:</hi> 
quomodo isti reges non moveantur, qui non
tres pueros attendunt liberatos de flamma, sed seipsos
liberatos de gehenna, quando vident Christum, a
quo liberati sunt, exsufflari in Christianis, quando
audiunt dici christiano, Dic te non esse christianum?
Talia facere volunt, et saltem talia pati nolunt.</p>
        </div3>
<div3>
          <head>15.</head>
          <p>
 Nam videte qualia faciunt, et qualia patiuntur.
Occidunt animas, affliguntur in corpore: sempiternas
mortes faciunt, et temporales se perpeti conqueruntur.
Et tamen quas patiuntur? Proferunt nobis
nescio quos in persecutione suos martyres. Ecce
Marculus de petra praecipitatus est: ecce Donatus
Bagaiensis in puteum missus est. Quando potestates
Romanae talia supplicia decreverunt, ut praecipitarentur
homines? Quid autem respondent nostri? Quid
<pb n="1484"/>
sit gestum nescio: tamen quid tradunt nostri? Quia
ipsi se praecipitaverunt, et potestates infamaverunt.
Recordemur consuetudinem potestatum Romanarum,
et videamus cui credendum sit. Dicunt nostri illos se
praecipitasse: si non sunt ipsi discipuli ipsorum qui
se modo de saxis nullo persequente praecipitant, non
credamus: quid mirum, si fecerunt illi quod solent?
Nam potestates Romanae nunquam talibus suppliciis
usae sunt. Num enim non poterant occidere aperte?
Sed illi qui se mortuos coli voluerunt, famosiorem
mortem non invenerunt. Postremo quidquid illud est,
non novi. Et si passa es, o pars Donati, corporalem
afflictionem ab Ecclesia catholica, a Sara passa es
Agar; <hi>redi ad dominam tuam.</hi> Locus quidem necessarius
aliquanto diutius nos tenuit, ut textum totum
evangelicae lectionis exponere minime valeremus.
Fratres, sufficiat interim Charitati vestrae, ne haec quae
dicta sunt, dicendo alia, excludantur de cordibus
vestris. Haec tenete, talia dicite, flammantes illuc
procedite, accendite frigidos.
</p>
        </div3>
      </div1>

<div1>
        <head>TRACTATUS XII. <hi>Ab eo Evangelii loco,</hi> Quod natum est de carne, caro est, <hi>etc., usque ad id,</hi> Qui autem facit veritatem, venit ad lucem, ut manifestentur ejus opera, quia in Deo sunt facta. <hi>Cap.</hi> III, V\. 6-21.</head>
<div3>
          <head>1.</head>
          <p>
 Ex eo quod hesterno die intentam fecimus Charitatem
vestram, intelligimus vos alacrius et numerosius
convenisse: sed interim lectioni evangelicae ex
ordine sermonem debitum reddamus, si placet;
deinde audiet Charitas vestra de pace Ecclesiae vel
quid egerimus, vel quid adhuc agendum speremus.
Nunc ergo tota intentio cordis ad Evangelium feratur,
nemo aliunde cogitet. Si enim qui totus adest, vix
capit; qui se per cogitationes diversas dividit, nonne
et quod ceperat fundit? Meminit autem Charitas vestra
Dominico praeterito, quantum Dominus adjuvare
dignatus est, disseruisse nos de spirituali regeneratione
( <hi>In superiori Tractatu</hi> ): quam lectionem vobis
iterum legi fecimus, ut quae tunc non dicta sunt, in
Christi nomine adjuvantibus orationibus vestris impleamus.</p>
        </div3>
<div3>
          <head>2.</head>
          <p>
 Regeneratio spiritualis una est, sicut generatio
carnalis una est. Et quod Nicodemus Domino ait, verum
dixit, quia non potest homo cum sit senex, redire
rursum in uterum matris suae, et nasci. Ille quidem
dixit, quia homo cum sit senex, hoc non potest,
quasi, et si infans esset, posset. Omnino enim non
potest, sive recens ab utero, sive annosa jam aetate,
redire rursum in materna viscera, et nasci. Sed sicut
ad nativitatem carnalem valent muliebria viscera ad
semel pariendum; sic ad nativitatem spiritualem valent
viscera Ecclesiae, ut semel quisque baptizetur.
Propterea ne quis forte dicat, Sed iste in haeresi natus
est, et iste in schismate natus est; amputata sunt
omnia, si meministis, quae vobis disputata sunt de tribus
patribus nostris, quorum Deus dici voluit, non
quia soli erant, sed quia in solis expleta est integritas
significandi populi futuri. Invenimus enim natum de
<pb n="1485"/>
ancilla exhaeredatum, natum de libera haeredem:
rursum invenimus natum de libera exhaeredatum,
natum de ancilla haeredem. Natus de ancilla exhaeredatus
Ismael <note>(Gen. XXI, 10)</note>, natus de libera haeres
Isaac <note>(Id. XXV, 5)</note>; natus de libera exhaeredatus
Esau <note>(Id. XXVII, 35)</note>, nati de ancillis haeredes filii Jacob <note>(Id. XLIX)</note>.
In illis itaque tribus patribus,
omnis futuri populi figura perspecta est: nec immerito
Deus inquit, <hi>Ego sum Deus Abraham, et Deus
Isaac, et Deus Jacob: hoc mihi,</hi> inquit, <hi>nomen est in
aeternum <note>(Exod. III, 6, 15)</note>
          </hi>. Magis meminerimus quid
promissum sit ipsi Abrahae: hoc enim promissum est
Isaac, hoc promissum est et Jacob. Quid invenimus? <hi>In semine tuo benedicentur omnes gentes 
 <note>(Gen. XXII,
18)</note>
          </hi>. Credidit tunc unus quod nondum videbat: vident
homines, et excaecantur. Completum est in gentibus
quod promissum est uni: et separantur a communione
gentium, qui et quod impletum est videre
nolunt. Sed quid illis prodest quia videre nolunt? Vident,
velint nolint; aperta veritas et clausos oculos
ferit.</p>
        </div3>
<div3>
          <head>3.</head>
          <p>
 Responsum est Nicodemo, qui ex eis erat qui
crediderant in Jesum, et ipse Jesus non se credebat
eis. Quibusdam enim non se credebat, cum jam in
illum credidissent. Sic habes scriptum:  « Multi crediderunt
in nomine ejus, videntes signa quae faciebat.
Ipse autem Jesus non credebat semetipsum illis. Non
enim opus habebat ut quisquam testimonium perhiberet
de homine; ipse enim sciebat quid esset in homine » <note>(Joan. II, 23-25)</note>.
Ecce jam illi credebant in
Jesum, et ipse Jesus non se credebat eis. Quare?
Quia nondum erant renati ex aqua et Spiritu. Inde
hortati sumus, et hortamur fratres nostros catechumenos.
Si enim interroges eos, jam crediderunt in
Jesum: sed quia nondum carnem ejus et sanguinem
accipiunt, nondum se illis credidit Jesus. Quid faciant,
ut se illis credat Jesus? Renascantur ex aqua
et Spiritu, proferat Ecclesia quos parturit. Concepti
sunt, edantur in lucem: habent ubera quibus nutriantur,
non timeant ne nati suffocentur, ab uberibus
maternis non recedant.</p>
        </div3>
<div3>
          <head>4.</head>
          <p>
 Nullus potest homo redire in matris viscera, et
iterum nasci. Sed de ancilla nescio quis natus est?
Numquid tunc qui nati sunt de ancillis, redierunt in
uterum liberarum, ut denuo nascerentur? Semen
Abraham et in Ismael; et ut posset Abraham facere
filium de ancilla, uxor auctor fuit. Natus est ex semine
viri, et non utero, sed solo placito uxoris <note>(Gen.
XVI, 2-4)</note>. Numquid quia de ancilla, ideo exhaeredatus?
Si propterea exhaeredatus quia de ancilla natus
est, nulli ancillarum filii admitterentur ad haereditatem.
Filii Jacob admissi sunt ad haereditatem:
Ismael autem, non quia ex ancilla natus, exhaeredatus,
sed quia superbus matri, superbus in filium matris;
mater enim ejus magis Sara quam Agar. Illius
uterus accommodatus, illius voluntas accessit; non
faceret Abraham quod Sara nollet: magis ergo ille
filius Sarae. Sed quia superbus in fratrem, et superbus
ludendo, quia deludendo; quid ait Sara? <hi>Ejice ancillam
<pb n="1486"/>
et filium ejus; non enim haeres erit filius ancillae
cum filio meo Isaac <note>(Gen. XXI, 9, 10)</note>
          </hi>. Non ergo illum
viscera ancillae ejecerunt foras, sed cervix servilis.
Et si liber superbus sit, servus est; et quod pejus est,
malae dominae, ipsius superbiae. Itaque, fratres mei,
respondete homini non posse rursus nasci hominem;
respondete securi non posse rursus nasci hominem.
Quidquid iterum fit, illusio est; quidquid iterum fit,
lusus est. Ismael ludit, foras mittatur. Animadvertit
enim eos Sara ludentes, ait Scriptura, et dixit Abrahae, <hi>Ejice ancillam et filium ejus.</hi> 
 Displicuit Sarae lusus
puerorum; aliquid novum vidit pueros ludere. Nonne
optant hoc quae filios habent, videre ludentes filios
suos? Vidit illa, et improbavit. Nescio quid vidit in
lusu: illusionem vidit in illo lusu, animadvertit servi
superbiam; displicuit illi, ejecit foras. Nati de ancillis
improbi mittuntur foras, et natus de libera mittitur
foras Esau. Nemo ergo praesumat quia de bonis nascitur,
nemo praesumat quia per sanctos baptizatur.
Qui per sanctos baptizatur, adhuc caveat ne non sit
Jacob, sed Esau. Hoc ergo, fratres, dixerim: melius
est ab hominibus sua quaerentibus et mundum diligentibus,
quod significat nomen ancillae, baptizari et
spiritualiter haereditatem quaerere Christi, ut sit tanquam
filius Jacob de ancilla, quam baptizari per
sanctos et superbire, ut sit Esau foras mittendus,
quamvis natus ex libera. Haec, fratres, tenete. Non
vos palpamus, nulla spes vestra in nobis sit: nec nobis
blandimur, nec vobis; unusquisque suam sarcinam
portat. Nostrum est dicere, ne male judicemur:
vestrum est audire, et corde audire, ne exigatur
quod damus; imo quando exigitur, lucrum inveniatur,
non detrimentum.</p>
        </div3>
<div3>
          <head>5.</head>
          <p>
 Dicit Dominus Nicodemo, et exponit ei: <hi>Amen,
amen dico tibi, nisi quis renatus fuerit ex aqua et Spiritu,
non potest introire in regnum Dei.</hi> Tu, inquit,
carnalem generationem intelligis, cum dicis, <hi>Numquid
potest homo redire in viscera matris suae?</hi> ex aqua
et Spiritu oportet ut nascatur propter regnum Dei. Si
propter haereditatem patris hominis temporalem nascitur,
nascatur ex visceribus matris carnalis: si propter
haereditatem patris Dei sempiternam, nascatur
ex visceribus Ecclesiae. Generat per uxorem filium
pater moriturus successurum: generat Deus de Ecclesia
filios non successuros, sed secum mansuros,
Et sequitur: <hi>Quod natum est de carne, caro est: et quod
natum est de Spiritu, spiritus est.</hi> Spiritualiter ergo
nascimur, et in spiritu nascimur verbo et sacramento.
Adest Spiritus, ut nascamur: Spiritus invisibiliter
adest unde nasceris, quia et tu invisibiliter nasceris.
Sequitur enim, et dicit: <hi>Non mireris quia dixi tibi,
oportet vos nasci denuo: Spiritus ubi vult spirat, et
vocem ejus audis, sed nescis unde veniat, aut quo vadat.</hi> 
Nemo videt Spiritum: et quomodo audimus vocem
Spiritus? Sonat Psalmus, vox est Spiritus; sonat
Evangelium, vox est Spiritus; sonat sermo divinus,
vox est Spiritus. <hi>Vocem ejus audis, et nescis unde veniat,
<pb n="1487"/>
et quo vadat.</hi> Sed si nascaris et tu de Spiritu,
hoc eris, ut ille qui non est adhuc natus de Spiritu,
non sciat de te unde venias, et quo eas. Hoc enim
secutus ait: <hi>Sic est et omnis qui natus est ex Spiritu.</hi> </p>
        </div3>
<div3>
          <head>6.</head>
          <p>
 <hi>Respondit Nicodemus, et dixit ei: Quomodo possunt
haec fieri?</hi> Et revera carnaliter, non intelligebat.
In illo fiebat quod dixerat Dominus, vocem Spiritus
audiebat, et nesciebat unde venerat et quo ibat. <hi>Respondit
Jesus, et dixit ei: Tu es magister in Israel, et
haec ignoras?</hi> O fratres, quid, putamus Dominum
huic magistro Judaeorum quasi insultare voluisse?
Noverat Dominus quid agebat, volebat illum nasci ex
Spiritu. Nemo ex Spiritu nascitur, nisi humilis fuerit:
quia ipsa humilitas facit nos nasci de Spiritu; quia
prope est Dominus obtritis corde <note>(Psal. XXXIII, 19)</note>.
Ille magisterio inflatus erat, et alicujus momenti sibi
esse videbatur, quia doctor erat Judaeorum: deponit
ei superbiam, ut possit nasci de Spiritu: insultat
tanquam indocto; non quia superior vult videri Dominus.
Quid magnum, Deus ad hominem, veritas ad
mendacium? Major Christus quam Nicodemus dici debet,
dici potest, cogitandum est? Si diceretur major
Christus quam Angeli, ridendum erat: incomparabiliter
enim major omni creatura, per quem facta est
omnis creatura. Sed exagitat superbiam hominis, <hi>Tu es magister in Israel, et haec ignoras?</hi> 
 Tanquam
dicens, Ecce nihil nosti, princeps superbus, nascere
ex Spiritu: si enim natus fueris ex Spiritu, vias Dei
tenebis, ut Christi humilitatem sequaris. Sic enim
altus est super omnes Angelos, quia <hi>cum in forma
Dei esset, non rapinam arbitratus est esse aequalis Deo;
sed semetipsum exinanivit formam servi accipiens, in
similitudinem hominum factus, et habitu inventus ut
homo: humiliavit semetipsum, factus obediens usque ad
mortem</hi> (et ne mortis genus tibi aliquod placeat), <hi>mortem autem crucis 
 <note>(Philipp. II, 6-8)</note>
          </hi>. Pendebat, et
insultabatur ei. De cruce descendere poterat; sed
differebat, ut de sepulcro resurgeret. Pertulit superbos
servos Dominus; medicus aegrotos. Si hoc ille,
quid illi quos oportet nasci ex Spiritu? si hoc ille verus
magister in coelo, non hominum tantum, sed et
Angelorum. Si enim docti sunt Angeli, Verbo Dei
docti sunt. Si Verbo Dei docti sunt, quaerite unde
docti sunt; et invenietis, <hi>In principio erat Verbum, et
Verbum erat apud Deum, et Deus erat Verbum <note>(Joan.
I, 1)</note>
          </hi>. Tollitur homini cervix, sed aspera et dura, ut
sit lenis cervix ad portandum jugum Christi, de quo
dicitur, <hi>Jugum meum lene est, et sarcina mea levis
est <note>(Matth. XI, 30)</note>
          </hi>.</p>
        </div3>
<div3>
          <head>7.</head>
          <p>
 Et sequitur: <hi>Si terrena dixi vobis, et non creditis;
quomodo, si dixero vobis coelestia, credetis?</hi> 
Quae terrena dixit, fratres? <hi>Nisi quis natus fuerit denuo,</hi> 
terrenum est? <hi>Spiritus ubi vult spirat, et vocem
ejus audis, et nescis unde veniat, et quo eat,</hi> terrenum
est? Si enim de isto vento diceret, sicut nonnulli intellexerunt,
cum quaereretur ab eis quid terrenum
<pb n="1488"/>
dixerit Dominus, dum ait, <hi>Si terrena dixi vobis, et
non creditis; quomodo, si coelestia dixero, credetis?</hi> 
Cum ergo quaereretur a quibusdam, quid terrenum
dixerit Dominus, angustias passi dixerunt, Quod ait, <hi>Spiritus ubi vult spirat, et vocem ejus audis, et nescis
unde veniat, et quo eat,</hi> 
 de isto vento dixit. Quid
enim nominavit terrenum? Loquebatur de generatione
spirituali: secutus ait, <hi>Sic est omnis qui natus
est ex Spiritu.</hi> Deinde, fratres, quis nostrum non
videat, verbi gratia, austrum euntem de meridie ad
aquilonem; aut alium ventum venientem ab oriente
ad occidentem? quomodo ergo nescimus unde veniat
et quo eat? Quid ergo dixit terrenum, quod non credebant
homines? An illud quod de templo resuscitando
dixerat? Corpus enim suum de terra acceperat,
et ipsam terram de terreno corpore susceptam parabat
suscitare. Non ei creditum est terram suscitaturo. <hi>Si terrestria,</hi> 
 inquit, <hi>dixi vobis et non creditis: quomodo,
si coelestia dixero, credetis?</hi> Hoc est, si non
creditis quia templum possum resuscitare dejectum a
vobis; quomodo credetis quia per Spiritum possint
homines regenerari?</p>
        </div3>
<div3>
          <head>8.</head>
          <p>
 Et sequitur: <hi>Et nemo ascendit in coelum, nisi
qui descendit de coelo, Filius hominis qui est in coelo.</hi> 
Ecce hic erat, et in coelo erat: hic erat carne, in
coelo erat divinitate; imo, ubique divinitate. Natus
de matre, non recedens a Patre. Duae nativitates
Christi intelliguntur; una divina, altera humana:
una per quam efficeremur, altera per quam reficeremur:
ambae mirabiles; illa sine matre, ista sine
patre. Sed quia de Adam corpus acceperat, quia
Maria de Adam, ipsumque corpus suscitaturus erat:
terrenum quiddam dixerat, <hi>Solvite templum hoc, et in
tribus diebus suscitabo illud <note>(Joan. II, 19)</note>
          </hi>. Coeleste autem
quiddam dixit, <hi>Nisi quis renatus fuerit ex aqua et
Spiritu, non videbit regnum Dei <note>(Id. III, 5)</note>
          </hi>. Eia, fratres,
Deus voluit esse filius hominis, et homines
voluit esse filios Dei. Ipse descendit propter nos, nos
ascendamus propter ipsum. Solus enim descendit et
ascendit, qui hoc ait, <hi>Nemo ascendit in coelum, nisi
qui descendit de coelo.</hi> Non ergo ascensuri sunt in
coelum quos facit filios Dei? Ascensuri plane: haec
nobis promissio est, <hi>Erunt aequales Angelis Dei <note>(Matth.
XXII, 30)</note>
          </hi>. Quomodo ergo nemo ascendit, nisi qui descendit?
Quia unus descendit, unus ascendit. Quid
de caeteris? quid intelligendum, nisi quia membra
ejus erunt, ut unus ascendat? Propterea sequitur, <hi>Nemo ascendit in coelum, nisi qui de coelo descendit,
Filius hominis qui est in coelo.</hi> 
 Miraris quia et hic erat
et in coelo? Tales fecit discipulos suos. Paulum audi
apostolum dicentem, <hi>Nostra autem conversatio in
coelis est <note>(Philipp. III, 20)</note>
          </hi>. Si homo Paulus apostolus
ambulabat in carne in terra, et conversabatur in coelo,
Deus coeli et terrae non poterat esse et in coelo et in
terra?</p>
        </div3>
<div3>
          <head>9.</head>
          <p>
 Si ergo nemo, nisi ille, descendit et ascendit,
quae spes est caeteris? Ea spes est caeteris, quia ille
propterea descendit ut in illo et cum illo unus essent,
<pb n="1489"/>
qui per illum ascensuri essent. <hi>Non dicit, Et seminibus,</hi> 
ait Apostolus, <hi>tanquam in multis; sed tanquam in
uno, Et semini tuo, quod est Christus.</hi> Et fidelibus ait: <hi>Vos autem Christi; si autem Christi, ergo semen Abrahae
estis 
 <note>(Galat. III, 16, 29)</note>
          </hi>. Quod dixit unum, hoc dixit
omnes nos esse. Ideo in Psalmis aliquando plures
cantant, ut ostendatur quia de pluribus fit unus; aliquando
unus cantat, ut ostendatur quid fiat de pluribus.
Propterea unus sanabatur in illa piscina <note>(Joan.
V, 4)</note>; et quisquis alius descendebat, non sanabatur.
Ergo iste unus commendat unitatem Ecclesiae. Vae illis
qui oderunt unitatem, et partes sibi faciunt in hominibus!
Audiant illum qui volebat eos facere unum in
uno ad unum: audiant illum dicentem, Nolite vos facere
multos: <hi>ego plantavi, Apollo rigavit; sed Deus incrementum
dedit: sed neque qui plantat est aliquid, neque
qui rigat, sed qui incrementum dat Deus <note>(I Cor. III,
6, 7)</note>
          </hi>. Illi dicebant: <hi>Ego sum Pauli, ego Apollo, ego
Cephae.</hi> Et ille: <hi>Divisus est Christus <note>(Id. I, 12, 13)</note>
          </hi>? In
uno estote, unum estote, unus estote: <hi>Nemo ascendit
in coelum, nisi qui de coelo descendit.</hi> Ecce volumus esse
tui, dicebant Paulo. Et ille: Nolo sitis Pauli, sed ejus
estote cujus est vobiscum Paulus.</p>
        </div3>
<div3>
          <head>10.</head>
          <p>
 Descendit enim et mortuus est, et ipsa morte
liberavit nos a morte: morte occisus, mortem occidit.
Et nostis, fratres, quia mors ista per diaboli invidiam
intravit in mundum. <hi>Deus mortem non fecit,</hi> Scriptura
loquitur; <hi>nec laetatur,</hi> inquit, <hi>in perditione vivorum:
creavit enim ut essent omnia <note>(Sap. I, 13, 14)</note>
          </hi>. Sed
quid ibi ait? <hi>Invidia autem diaboli mors intravit in orbem
terrarum <note>(Id. II, 24)</note>
          </hi>. Ad mortem a diabolo propinatam
non veniret homo vi adductus: non enim cogendi
potentiam diabolus habebat, sed persuadendi versutiam.
Non consentires, nihil invexerat diabolus: consensio
tua, o homo, te perduxit ad mortem. A mortali
mortales nati, ex immortalibus mortales facti. Ab
Adam omnes homines mortales: Jesus autem Filius
Dei, Verbum Dei, per quod facta sunt omnia, unicus
aequalis Patri, mortalis factus est; quia Verbum caro
factum est, et habitavit in nobis <note>(Joan. I, 13, 14)</note>.</p>
        </div3>
<div3>
          <head>11.</head>
          <p>
 Ergo mortem suscepit, et mortem suspendit in
cruce; et de ipsa morte liberantur mortales. Quod in
figura factum est apud antiquos, commemorat illud
Dominus: <hi>Et sicut,</hi> inquit, <hi>Moyses exaltavit serpentem
in eremo, ita exaltari oportet Filium hominis; ut omnis
qui credit in eum non pereat, sed habeat vitam aeternam.</hi> 
Magnum sacramentum, et qui legerunt, noverunt.
Deinde audiant vel qui non legerunt, vel qui forte lectum
sive auditum obliti sunt. Prosternebatur in eremo
populus Israel morsibus serpentum, fiebat magna strages
multarum mortium: plaga enim Dei erat corripientis,
et flagellantis, ut erudiret. Demonstratum est
ibi magnum sacramentum rei futurae, ipse Dominus testatur
in hac lectione, ut nemo possit aliud interpretari
quam quod ipsa veritas de se indicat. Dictum est enim ad
Moysen a Domino ut faceret aeneum serpentem, et exaltaret
in ligno in eremo, et admoneret populum Israel,
ut si quis morsus esset a serpente, illum serpentem in
<pb n="1490"/>
ligno exaltatum attenderet. Factum est: mordebantur
homines, intuebantur, et sanabantur <note>(Num. XXI,
6-9)</note>. Quid sunt serpentes mordentes? Peccata de
mortalitate carnis. Quis est serpens exaltatus? Mors
Domini in cruce. Quia enim a serpente mors, per serpentis
effigiem figurata est. Morsus serpentis lethalis,
mors Domini vitalis. Attenditur serpens, ut nihil
valeat serpens. Quid est hoc? Attenditur mors, ut nihil
valeat mors. Sed cujus mors? Mors vitae: si dici
potest, Mors vitae; imo quia dici potest, mirabiliter
dicitur. Sed numquid non erit dicendum quod fuit faciendum?
Ego dubitem dicere quod Dominus pro me
dignatus est facere? Nonne vita Christus? et tamen
in cruce Christus. Nonne vita Christus? et tamen
mortuus Christus. Sed in morte Christi mors mortua
est; quia vita mortua occidit mortem, plenitudo vitae
deglutivit mortem: absorpta est mors in Christi corpore.
Sic et nos dicemus in resurrectione, quando jam
triumphantes cantabimus, <hi>Ubi est, mors, contentio
tua? ubi est, mors, aculeus tuus <note>(I Cor. XV, 54, 55)</note>
          </hi>?
Interim modo, fratres, ut a peccato sanemur, Christum
crucifixum intueamur; quia <hi>sicut Moyses,</hi> inquit, <hi>exaltavit serpentem in eremo, ita exaltari oportet
Filium hominis; ut omnis qui credit in eum, non pereat,
sed habeat vitam aeternam.</hi> 
 Quomodo qui intuebantur
illum serpentem, non peribant morsibus serpentum;
sic qui intuentur fide mortem Christi, sanantur
a morsibus peccatorum. Sed illi sanabantur a
morte ad vitam temporalem: hic autem ait, <hi>ut habeant vitam
aeternam.</hi> Hoc enim interest inter figuratam imaginem
et rem ipsam: figura praestabat vitam temporalem;
res ipsa cujus illa figura erat, praestat vitam aeternam.</p>
        </div3>
<div3>
          <head>12.</head>
          <p>
 <hi>Non enim misit Deus Filium suum in mundum,
ut judicet mundum, sed ut salvetur mundus per ipsum.</hi> 
Ergo quantum in medico est, sanare venit aegrotum.
Ipse se interimit, qui praecepta medici observare non
vult. Venit Salvator ad mundum: quare Salvator dictus
est mundi, nisi ut salvet mundum, non ut judicet
mundum? Salvari non vis ab ipso; ex te judicaberis.
Et quid dicam, judicaberis? Vide quid ait: <hi>Qui
credit in eum, non judicatur; qui autem non credit:</hi> 
quid dicturum speras nisi, judicatur? <hi>jam,</hi> inquit, <hi>judicatus est.</hi> 
 Nondum apparuit judicium, sed jam factum
est judicium. Novit enim Dominus qui sunt ejus:
novit qui permaneant ad coronam, qui permaneant ad
flammam; novit in area sua triticum, novit paleam;
novit segetem, novit zizania. Jam judicatus est qui
non credit. Quare judicatus? <hi>Quia non credidit in
nomine unigeniti Filii Dei.</hi> </p>
        </div3>
<div3>
          <head>13.</head>
          <p>
 <hi>Hoc est autem judicium, quia lux venit in mundum,
et dilexerunt homines magis tenebras quam lucem:
erant enim mala opera eorum.</hi> Fratres mei, quorum
opera bona invenit Dominus? Nullorum: omnium
mala opera invenit. Quomodo ergo quidam fecerunt
veritatem, et venerunt ad lucem? Et hoc enim sequitur: <hi>Qui autem facit veritatem, venit ad lucem, ut manifestentur
opera ejus, quia in Deo sunt facta.</hi> 
 Quomodo
<pb n="1491"/>
quidam opus bonum fecerunt, ut venirent ad lucem,
id est ad Christum? et quomodo quidam dilexerunt
tenebras? Si enim omnes peccatores invenit, et omnes
a peccato sanat, et serpens ille in quo figurata est
mors Domini, eos sanat qui morsi fuerant, et propter
morsum serpentis erectus est serpens, id est mors
Domini, propter mortales homines, quos invenit injustos;
quomodo intelligitur, <hi>Hoc est judicium, quia lux
venit in mundum, et dilexerunt homines magis tenebras
quam lucem: erant enim mala opera eorum?</hi> Quid est
hoc? quorum enim erant bona opera? Nonne venisti
ut justifices impios? Sed <hi>dilexerunt,</hi> inquit, <hi>tenebras
magis quam lucem.</hi> Ibi posuit vim: multi enim dilexerunt
peccata sua, multi confessi sunt peccata sua: quia
qui confitetur peccata sua, et accusat peccata sua, jam
cum Deo facit. Accusat Deus peccata tua: si et tu accusas,
conjungeris Deo. Quasi duae res sunt, homo et
peccator. Quod audis homo, Deus fecit: quod audis
peccator, ipse homo fecit. Dele quod fecisti, ut Deus
salvet quod fecit. Oportet ut oderis in te opus tuum,
et ames in te opus Dei. Cum autem coeperit tibi displicere
quod fecisti, inde incipiunt bona opera tua,
quia accusas mala opera tua. Initium operum bonorum,
confessio est operum malorum. Facis veritatem,
et venis ad lucem. Quid est, Facis veritatem? Non te
palpas, non tibi blandiris, non te adulas; non dicis,
Justus sum, cum sis iniquus, et incipis facere veritatem.
Venis autem ad lucem ut manifestentur opera
tua, quia in Deo sunt facta; quia et hoc ipsum quod
tibi displicuit peccatum tuum, non tibi displiceret,
nisi Deus tibi luceret, et ejus veritas tibi ostenderet.
Sed qui et admonitus diligit peccata sua, odit admonentem
lucem et fugit eam, ut non arguantur opera
ejus mala quae diligit. Qui autem facit veritatem, accusat
in se mala sua; non sibi parcit, non sibi ignoscit,
ut Deus ignoscat: quia quod vult ut Deus ignoscat,
ipse agnoscit, et venit ad lucem; cui gratias agit, quod
illi quid in se odisset ostenderit. Dicit Deo, <hi>Averte faciem
tuam a peccatis meis:</hi> et qua fronte dicit, nisi
iterum dicat, <hi>Quoniam facinus meum ego cognosco, et
peccatum meum coram me est semper <note>(Psal. L, 11, 5)</note>
          </hi>?
Sit ante te quod non vis esse ante Deum. Si autem
post te feceris peccatum tuum, retorquet illud tibi
Deus ante oculos tuos; et tunc retorquet, quando
jam poenitentiae fructus nullus erit.</p>
        </div3>
<div3>
          <head>14.</head>
          <p>
 Currite, ne tenebrae vos comprehendant <note>(Joan.
XII, 35)</note>, fratres mei: evigilate ad salutem vestram,
evigilate dum tempus est; nullus retardetur a templo
Dei, nullus retardetur ab opere Domini, nullus avocetur
ab oratione continua, nullus a solita devotione
fraudetur. Evigilate ergo cum dies est: lucet dies,
Christus est dies. Paratus est ignoscere, sed agnoscentibus;
punire autem defendentes se, et justos se jactantes,
et putantes se esse aliquid, cum nihil sint. In
dilectione autem ejus et in misericordia ejus qui ambulat,
etiam liberatus ab illis lethalibus et grandibus
peccatis, qualia sunt facinora, homicidia, furta, adulteria;
propter illa quae minuta videntur esse peccata
<pb n="1492"/>
linguae, aut cogitationum, aut immoderationis in rebus
concessis, facit veritatem confessionis, et venit ad
lucem in operibus bonis: quoniam minuta plura peccata
si negligantur, occidunt. Minutae sunt guttae quae
flumina implent: minuta sunt grana arenae; sed si
multa arena imponatur, premit atque opprimit. Hoc
facit sentina neglecta, quod facit fluctus irruens: paulatim
per sentinam intrat; sed diu intrando et non
exhauriendo, mergit navim. Quid est autem exhaurire,
nisi bonis operibus agere ne obruant peccata,
gemendo, jejunando, tribuendo, ignoscendo? Iter autem
hujus saeculi molestum est, plenum est tentationibus;
in rebus prosperis ne extollat, in rebus adversis
ne frangat. Qui tibi dedit felicitatem hujus saeculi,
ad consolationem tuam dedit, non ad corruptionem.
Rursus qui te flagellat in isto saeculo, ad emendationem,
non ad damnationem facit. Ferto patrem erudientem,
ne sentias judicem punientem. Haec quotidie
dicimus vobis, et saepe dicenda sunt, quia bona et salutaria
sunt.
</p>
        </div3>
      </div1>

<div1>
        <head>TRACTATUS XIII. <hi>Ab eo Evangelii loco,</hi> Post haec venit Jesus et discipuli ejus in Judaeam teram, <hi>etc., usque ad id,</hi> Amicus autem sponsi, qui stat et audit eum, gaudio gaudet propter vocem sponsi. <hi>Cap.</hi> III, V\. 22-29.</head>
<div3>
          <head>1.</head>
          <p>
 Ordo lectionis evangelicae secundum Joannem,
sicut potestis meminisse, qui curam geritis profectus
vestri, ita sequitur, ut haec quae modo lecta est, hodie
nobis tractanda proponatur. Ab ipso principio usque
ad hodiernam lectionem, quae supra dicta sunt,
meministis jam esse tractata. Et si forte inde multa
estis obliti, certe vel officium nostrum manet in vestra
memoria. Quae hinc audieritis de baptismo Joannis, etsi
non tenetis omnia, audisse vos tamen credo quod
teneatis: quae dicta sunt etiam, quare Spiritus sanctus
in columbae specie apparuerit; et quomodo illa nodosissima
quaestio soluta sit, quia nescio quid quod non
noverat, didicit Joannes in Domino per columbam,
cum jam eum nosset, quando venienti ut baptizaretur,
ait, <hi>Ego a te debeo baptizari, et tu venis ad me?</hi> Quando
ei Dominus respondit, <hi>Sine modo, ut impleatur omnis
justitia <note>(Matth. III, 14 et 15)</note>
          </hi>.</p>
        </div3>
<div3>
          <head>2.</head>
          <p>
 Nunc ergo ad eumdem Joannem cogit nos ordo
lectionis reverti. Ipse est ille qui prophetatus est per
Isaiam, <hi>Vox clamantis in eremo, Parate viam Domino,
rectas facite semitas ejus <note>(Isa. XL, 3)</note>
          </hi>. Tale testimonium
reddidit Domino suo, et (quia ille dignatus
est) amico suo: Dominusque ipsius et amicus ipsius
perhibuit et ipse testimonium Joanni. Dixit enim de
Joanne, <hi>In natis mulierum non exsurrexit major Joanne
Baptista.</hi> Sed quia illi se praeposuit, in hoc quod plus
erat Joanne, Deus erat. <hi>Qui autem minor est,</hi> inquit, <hi>in regno coelorum, major est illo 
 <note>(Matth. XI, 11)</note>
          </hi>. Minor nativitate,
major potestate, major divinitate, majestate,
claritate: tanquam <hi>in principio erat Verbum, et Verbum
erat apud Deum, et Deus erat Verbum.</hi> Sic autem
perhibuerat in superioribus lectionibus Joannes Domino
testimonium, ut Filium Dei quidem diceret, Deum
non diceret, nec tamen negaret: tacuerat Deum, non
<pb n="1493"/>
negaverat Deum, sed non omnino tacuit Deum: fortassis
enim invenimus hoc in hodierna lectione. Dixerat
Filium Dei: sed dicti sunt et homines filii Dei. Dixerat
tantae excellentiae illum fuisse, ut non esset
ipse dignus corrigiam calceamenti ejus solvere <note>(Joan.
I, 1, 34, 27)</note>. Jam magnitudo ista multum dat intelligi,
cujus non erat dignus corrigiam calceamenti solvere,
ille quo nemo surrexerat major in natis mulierum.
Plus enim erat omnibus hominibus et Angelis. Nam
angelum invenimus prohibuisse, ne homo illi ad pedes
caderet. Cum enim quaedam in Apocalypsi Angelus
ostenderet Joanni, qui scripsit hoc Evangelium, conterritus
magnitudine visionis Joannes cecidit ad pedes
Angeli. Et ille: <hi>Surge, vide ne feceris hoc; Deum adora 
 nam ego conservus tuus sum et fratrum tuorum <note>(Apoc. XXII, 8, 9)</note>
          </hi>.
Cadere ergo sibi ad pedes hominem
angelus prohibuit. Nonne manifestum est quia
super omnes Angelos est, cui talis homo, quo major
nemo surrexit in natis mulierum, dicit indignum se
esse solvere corrigiam calceamenti?</p>
        </div3>
<div3>
          <head>3.</head>
          <p>
 Tamen aliquid evidentius dicat Joannes, quia
Deus est Dominus noster Jesus Christus. Inveniamus
hoc in praesenti lectione, quia forte et de illo cantavimus, <hi>Regnavit Deus super omnem terram:</hi> 
 contra
quod surdi sunt, qui putant eum in Africa sola regnare.
Non enim non dictum est de Christo, cum dictum
est, <hi>Regnavit Deus super omnem terram.</hi> Quis est
enim alius rex noster, nisi Dominus noster Jesus Christus?
Ipse est rex noster. Et quid audistis in ipso Psalmo,
recenti versu modo cantato? <hi>Psallite Deo nostro,
psallite: psallite regi nostro, psallite.</hi> Quem dixit Deum,
ipsum dixit regem nostrum: <hi>Psallite Deo nostro, psallite:
psallite regi nostro, psallite intelligenter.</hi> Ne in una
parte velis intelligere cui psallis: <hi>Quoniam rex omnis
terrae Deus <note>(Psal. XLVI, 3, 7, 8)</note>
          </hi>. Et quomodo est omnis
terrae rex, qui visus est in una parte terrarum, in Jerosolyma,
in Judaea, ambulans inter homines, natus,
sugens, crescens, manducans, bibens, vigilans, dormiens,
fatigatus ad puteum sedens, comprehensus,
flagellatus, sputis illitus, spinis coronatus, ligno suspensus,
lancea percussus, mortuus, sepultus? quomodo
ergo rex omnis terrae? Quod videbatur in loco,
caro erat: oculis carneis caro apparebat; in carne
mortali majestas immortalis occultabatur. Et quibus
oculis majestas immortalis penetrata compage carnis
poterit intueri? Est alius oculus, est interior oculus.
Non enim nullos oculos habebat et Tobias, quando
caecus oculis corporeis filio dabat praecepta vitae <note>(Tob. IV)</note>.
Ille patri manum tenebat, ut pedibus ambularet:
ille filio consilium dabat, ut viam justitiae teneret.
Et hac oculos video, et hac oculos intelligo.
Et meliores oculi dantis vitae consilium, quam oculi
tenentis manum. Tales oculos quaerebat et Jesus,
quando ait Philippo, <hi>Tanto tempore vobiscum sum, et
non cognovistis me?</hi> Tales oculos quaerebat, cum ait, <hi>Philippe, qui videt me, videt et Patrem 
 <note>(Joan. XIV, 9)</note>
          </hi>.
Isti oculi in intelligentia sunt, isti oculi in mente sunt.
Ideo cum dixisset Psalmus, <hi>Quoniam rex omnis terrae
<pb n="1494"/>
Deus;</hi> subjecit statim, <hi>Psallite intelligenter.</hi> Quod enim
dico, <hi>Psallite Deo nostro, psallite;</hi> Deum dico regem
nostrum. Sed regem nostrum inter homines vidistis
tanquam hominem, vidistis passum, crucifixum, mortuum:
latebat aliquid in illa carne quam oculis carneis
videre potuistis. Quid ibi latebat? <hi>Psallite intelligenter;</hi> 
nolite oculis quaerere quod mente conspicitur. <hi>Psallite</hi> 
 lingua, quia inter vos caro; sed quia <hi>Verbum
caro factum est, et habitavit in nobis,</hi> reddite sonum
carni, reddite Deo mentis obtutum. <hi>Psallite intelligenter,</hi> 
et videtis quia <hi>Verbum caro factum est, et habitavit
in nobis.</hi> </p>
        </div3>
<div3>
          <head>4.</head>
          <p>
 Dicat et Joannes testimonium: <hi>Post haec venit
Jesus et discipuli ejus in Judaeam terram, et illic demorabatur
cum eis, et baptizabat.</hi> Baptizatus baptizabat.
Non eo baptismo baptizabat quo baptizatus est. Dat
baptismum Dominus baptizatus a servo, ostendens
humilitatis viam, et perducens ad baptismum Domini,
hoc est baptismum suum, praebendo humilitatis exemplum,
quia ipse non respuit baptismum servi. Et in
baptismo servi via praeparabatur Domino, et baptizatus
Dominus viam se fecit venientibus. Ipsum audiamus: <hi>Ego sum via, veritas et vita 
 <note>(Joan. XIV, 6)</note>
          </hi>. Si veritatem
quaeris, viam tene: nam ipsa est via quae est
veritas. Ipsa est quo is, ipsa est qua is; non per aliud
is ad aliud, non per aliud venis ad Christum: per
Christum ad Christum venis. Quomodo per Christum
ad Christum? Per Christum hominem ad Christum
Deum: per Verbum carnem factum, ad Verbum quod
in principio erat Deus apud Deum; ab eo quod manducavit
homo, ad illud quod quotidie manducant Angeli.
Sic enim scriptum est, <hi>Panem coeli dedit eis: panem
Angelorum manducavit homo <note>(Psal. LXXVII, 24 et 25)</note>
          </hi>.
Quis est panis Angelorum? <hi>In principio erat Verbum,
et Verbum erat apud Deum, et Deus erat Verbum.</hi> Quomodo
panem Angelorum manducavit homo? <hi>Et Verbum
caro factum est, et habitavit in nobis <note>(Joan. I, 1, 14)</note>
          </hi>.</p>
        </div3>
<div3>
          <head>5.</head>
          <p>
 Sed quia diximus manducare Angelos, fratres,
ne putetis morsibus fieri. Nam si hoc intellexeritis,
quasi dilaniatur Deus quem manducant Angeli. Quis
dilaniat justitiam? Sed rursum mihi aliquis dicit: Et
quis est qui manducat justitiam? Unde ergo, <hi>Beati qui
esuriunt et sitiunt justitiam, quoniam ipsi saturabuntur <note>(Matth. V, 6)</note>
          </hi>?
Cibus quem manducas per carnem, ut
reficiaris tu, ille deficit; ut reparet te, consumitur:
manduca justitiam, et tu reficeris, et illa integra perseverat.
Quomodo videndo istam lucem corpoream
reficiuntur isti oculi nostri, et res est corporea quae
videtur oculis corporeis. Multi enim cum fuerint diutius
in tenebris, infirmatur acies ipsorum, quasi jejunio
lucis. Fraudati oculi cibo suo (luce quippe pascuntur),
defatigantur jejunio et debilitantur, ita ut
ipsam lucem qua reficiuntur, videre non possint: et
si diutius abfuerit, exstinguuntur, et tanquam moritur
in eis ipsa acies lucis. Quid ergo? quia tot oculi
quotidie ista luce pascuntur, minor fit? Et illi reficiuntur,
et ipsa integra permanet. Si hoc potuit Deus
<pb n="1495"/>
de luce corporea corporeis oculis exhibere; non exhibet
mundis cordibus lucem illam infatigabilem, integram
perseverantem, nulla ex parte deficientem? Quam
lucem? <hi>In principio erat Verbum, et Verbum erat apud
Deum.</hi> Videamus si lux est. <hi>Quoniam apud te est fons
vitae, et in lumine tuo videbimus lumen <note>(Psal. XXXV,
10)</note>
          </hi>. In terra aliud est fons, aliud lumen. Sitiens quaeris
fontem, et ut pervenias ad fontem, quaeris lucem:
et si dies non est, accendis lucernam, ut ad fontem
pervenias. Fons ille, ipsa est lux; sitienti fons est,
caeco lux est: aperiantur oculi ut videant lucem, aperiantur
fauces cordis ut bibant fontem; quod bibis,
hoc vides, hoc audis. Totum tibi fit Deus; quia horum
quae diligis, totum tibi est. Si visibilia attendis, nec
panis est Deus, nec aqua est Deus, nec lux ista est
Deus, nec vestis est Deus, nec domus est Deus.
Omnia enim haec visibilia sunt, et singula sunt: quod
est panis, non hoc est aqua; et quod est vestis, non
hoc est domus; et quod sunt ista, non hoc est Deus:
visibilia enim sunt. Deus tibi totum est: si esuris,
panis tibi est; si sitis, aqua tibi est; si in tenebris es,
lumen tibi est, quia incorruptibilis manet; si nudus
es, immortalitatis vestis tibi est, cum corruptibile
hoc induerit incorruptionem, et mortale hoc induerit
immortalitatem <note>(I Cor. XV, 53, 54)</note>. Omnia possunt
dici de Deo, et nihil digne dicitur de Deo. Nihil latius
hac inopia. Quaeris congruum nomen, non invenis;
quaeris quoquo modo dicere, omnia invenis. Quid simile,
agnus et leo? De Christo utrumque dictum est: <hi>Ecce agnus Dei 
 <note>(Joan. I, 29)</note>
          </hi>. Quomodo leo? <hi>Vicit leo
de tribu Juda <note>(Apoc. V, 5)</note>
          </hi>.</p>
        </div3>
<div3>
          <head>6.</head>
          <p>
 Audiamus Joannem: <hi>Baptizabat Jesus.</hi> Diximus
quia baptizabat Jesus. Quomodo Jesus? quomodo Dominus?
quomodo Dei Filius? quomodo Verbum? Sed
Verbum caro factum est. <hi>Erat autem et Joannes baptizans
in Aenon juxta Salim.</hi> Lacus quidam <hi>Aenon</hi>.
Unde intelligitur quia lacus erat? <hi>Quia aquae multae
erant ibi, et veniebant, et baptizabantur. Nondum enim
missus erat in carcerem Joannes.</hi> Si meministis (ecce
iterum dico), dixi quare baptizabat Joannes: quia
oportebat ut Dominus baptizaretur. Et quare oportebat
ut Dominus baptizaretur? Quia multi contempturi
erant Baptismum, eo quod jam majore gratia praediti
viderentur, quam viderent alios fideles. Verbi gratia,
jam continenter vivens catechumenus, contemneret
conjugatum, et diceret se meliorem quam ille sit fidelis.
Ille catechumenus posset dicere in corde suo:
Quid mihi opus est Baptismum accipere, ut hoc habeam
quod et iste, quo jam melior sum? Ne ergo
cervix ista praecipitaret quosdam de meritis justitiae
suae plurimum elatos, baptizari voluit Dominus a
servo; tanquam alloquens filios capitales: Quid vos
extollitis? quid erigitis, quia habetis, ille prudentiam,
ille doctrinam, ille castitatem, ille fortitudinem patientiae?
Numquid tantum habere potestis, quantum
ego qui dedi? Et tamen ego baptizatus sum a servo,
vos dedignamini a Domino. Hoc est, <hi>Ut impleatur
omnis justitia <note>(Matth. III, 15)</note>
          </hi>.
<pb n="1496"/>
</p>
        </div3>
<div3>
          <head>7. </head>
          <p>
Sed dicet aliquis: Sufficiebat ergo ut baptizaret
Dominum Joannes; quid opus erat ut alii baptizarentur
a Joanne? Et hoc diximus, quia si solus Dominus
baptizaretur a Joanne, non deesset ista cogitatio hominibus,
quod meliorem habebat baptismum Joannes
quam Dominus. Dicerent enim: Usque adeo magnus
erat baptismus quem habuit Joannes, ut solus Christus
illo fuerit dignus baptizari. Ergo ut ostenderetur melior
baptismus quem daturus erat Dominus, et ille
tanquam servi intelligeretur, ille tanquam Domini,
baptizatus est Dominus, ut praeberet humilitatis
exemplum: non solus autem baptizatus est ab eo, ne
baptismus Joannis melior baptismo Domini videretur.
Ad hoc autem viam praebuit Dominus noster Jesus
Christus, sicut audistis, fratres, ne quis arrogans quod
habeat abundantiam alicujus gratiae, dedignetur baptizari
baptismo Domini. Quantumcumque enim catechumenus
proficiat, adhuc sarcinam iniquitatis suae
portat: non illi dimittitur, nisi cum venerit ad Baptismum.
Quomodo non caruit populus Israel populo
Aegyptiorum, nisi cum venisset ad mare rubrum <note>(Exod. XIV)</note>;
sic pressura peccatorum nemo caret,
nisi cum ad fontem Baptismi venerit.</p>
        </div3>
<div3>
          <head>8.</head>
          <p>
 <hi>Facta est ergo quaestio ex discipulis Joannis cum
Judaeis de purificatione.</hi> Baptizabat Joannes, baptizabat
Christus: moti sunt discipuli Joannis; concurrebatur
ad Christum, veniebatur ad Joannem. Qui
enim veniebant ad Joannem, mittebat illos ad Jesum
baptizari; non mittebantur ad Joannem, qui a Christo
baptizabantur. Turbati sunt discipuli Joannis, et coeperunt
quaestionem tractare cum Judaeis, quomodo
solet fieri. Intelligas dixisse Judaeos majorem esse
Christum, et ad ejus baptismum debere concurri. Illi
nondum intelligentes, defendebant baptismum Joannis.
Ventum est ad ipsum Joannem, ut solveret
quaestionem. Intelligat Charitas vestra. Et hic utilitas
ipsa humilitatis agnoscitur, et ostenditur utrum in
ipsa quaestione cum errarent homines, gloriari apud
se voluerit Joannes. Fortasse enim dixit: Verum dicitis,
recte contenditis, baptismus meus est melior.
Nam ut noveritis quod baptismus meus est melior,
ipsum Christum ego baptizavi. Poterat hoc dicere
Joannes, baptizato Christo. Quantum, se si vellet
extendere, habebat ubi se extenderet? Sed melius
noverat apud quem se humiliaret: quem se noverat
nascendo antecedere, illi voluit confitendo cedere;
salutem suam intelligebat in Christo esse. Jam
dixerat superius, <hi>Nos omnes de plenitudine ejus accepimus <note>(Joan. I, 16)</note>
          </hi>:
et hoc confiteri Deum est.
Quomodo enim omnes homines de plenitudine ejus
accipiunt, nisi ille sit Deus? Nam si sic ille homo ut
non Deus, de plenitudine Dei accipit etiam ipse, et sic
non Deus est. Si autem omnes homines de plenitudine
ejus accipiunt, ille est fons, illi bibentes. Qui
bibunt fontem, et sitire possunt et bibere; fons nunquam
sitit, fons se ipso non eget. Fonte egent homines;
aridis visceribus, aridis faucibus currunt ad fontem ut
reficiantur: fons fluit ut reficiat; ita Dominus Jesus
<pb n="1497"/>
</p>
        </div3>
<div3>
          <head>9. </head>
          <p>
Videamus ergo quid responderit Joannes: <hi>Venerunt
ad Joannem, et dixerunt ei: Rabbi, qui erat
tecum trans Jordanem, cui tu testimonium perhibuisti,
ecce hic baptizat, et omnes veniunt ad illum:</hi> hoc est,
Quid dicis? non sunt prohibendi, ut ad te potius veniant? <hi>Respondit, et dixit: Non potest homo quidquam
accipere, nisi ei datum fuerit de coelo.</hi> 
 De quo putatis
hoc dixisse Joannem? De seipso: Quasi homo accepi,
ait, de coelo. Intendat Charitas vestra. <hi>Non potest
homo quidquam accipere, nisi fuerit ei datum de coelo.
Ipsi vos mihi testimonium perhibetis quod dixerim, Ego
non sum Christus.</hi> Tanquam dicens, quid vos fallitis?
vos ipsi mihi quomodo proposuistis istam quaestionem?
Quid mihi dixistis? <hi>Rabbi, qui erat tecum trans
Jordanem, cui tu testimonium perhibuisti.</hi> Nostis ergo
quale testimonium illi perhibui: modo dicturus sum
non esse illum quem dixi esse? Ergo quia aliquid
accepi de coelo ut aliquid essem, inanem me vultis
esse, ut loquar contra veritatem? <hi>Non potest homo
accipere quidquam, nisi fuerit illi datum de coelo. Ipsi
vos mihi testimonium perhibetis quod dixerim, Ego non
sum Christus.</hi> Non es tu Christus: sed quid, si major
illo, quia tu illum baptizasti? <hi>Missus sum:</hi> ego praeco
sum, ille judex est.</p>
        </div3>
<div3>
          <head>10.</head>
          <p>
 Et audi testimonium multo vehementius, multo
expressius. Videte quid nobiscum agitur; videte quid
amare debeamus; videte quia aliquem hominem
amare pro Christo, adulterium est. Quare hoc dico?
Attendamus vocem Joannis: poterat in illo errari,
poterat ipse putari qui non erat; respuit a se falsum
honorem, ut teneat solidam veritatem. Videte quid
dicat Christum, quid se: <hi>Qui habet sponsam, sponsus
est.</hi> Casti estote, sponsum amate. Quid autem tu es,
qui nobis dicis, <hi>Qui habet sponsam, sponsus est? Amicus
autem sponsi, qui stat et audit eum, gaudio gaudet
propter vocem sponsi.</hi> Aderit Dominus Deus noster pro
motu cordis mei, multo enim gemitu plenum est, dicere
quod doleo: sed obsecro vos per ipsum Christum,
ut quod dicere non potuero, vos cogitetis; novi
enim dolorem meum exprimi satis digne non posse.
Multos enim adulteros video, qui sponsam tanto pretio
emptam, amatam foedam ut pulchra fieret, illo
emptore, illo liberatore, illo decoratore, possidere volunt;
et id agunt verbis suis, ut pro sponso amentur.
De illo dictum est, <hi>Hic est qui baptizat <note>(Joan. I, 33)</note>
          </hi>.
Quis huc exit et dicit, Ego baptizo? quis huc exit et
dicit, Ego quod dedero, hoc est sanctum? quis huc
procedit qui dicit, Bonum est tibi ut nascaris ex me?
Amicum sponsi audiamus, non adulteros sponsi: audiamus
zelantem, sed non sibi.</p>
        </div3>
<div3>
          <head>11.</head>
          <p>
 Fratres, regredimini corde ad vestras domos,
carnalia loquor, terrena loquor; humanum dico, propter
infirmitatem carnis vestrae <note>(Rom. VI, 19)</note>. Multi
habetis conjuges, multi habere vultis, multi etsi non
vultis, habuistis; multi qui omnino conjuges habere
non vultis, de conjugibus patrum vestrorum nati
estis: nullum cor est quod non iste tangat affectus;
nullus in rebus humanis tam avius a genere humano
<pb n="1498"/>
est, qui quod dico non sentiat. Ponite aliquem peregre
profectum, commendasse amico suo sponsam
suam: Vide, quaeso te, charus meus es, ne forte me
absente pro me aliquis ametur. Qualis ergo ille, qui
custodiens sponsam vel uxorem amici sui, dat quidem
operam ut nullus alius ametur, sed si se amari pro amico
voluerit, et uti voluerit commendata sibi, quam detestandus
universo humano generi apparet? Videat
illam aliquanto petulantius per fenestram attendere
aut jocari cum aliquo, prohibet tanquam zelet: video
zelantem, sed videam cui; utrum amico absenti, an
sibi praesenti. Putate hoc Dominum nostrum Jesum
Christum fecisse. Commendavit amico suo sponsam
suam, peregre profectus est accipere regnum, sicut
dicit ipse in Evangelio <note>(Luc. XIX, 12)</note>, et tamen praesens
est majestate. Fallatur amicus qui trans mare
profectus est; et si fallitur, vae illi qui fallit! quid
Deum fallere conantur, Deum intuentem omnium
corda, et omnium secreta rimantem? Existit aliquis
haereticus, et dicit: Ego do, ego sanctifico, ego justifico,
nolo eas ad illam sectam. Bene quidem zelat,
sed vide cui. Non eas ad idola, bene zelat: non ad
sortilegos, bene zelat. Videamus cui zelat: Ego quod
do sanctum est, quia ego do; ego quem baptizo baptizatus
est, quem non baptizo non est baptizatus.
Audi amicum sponsi, disce zelare amico tuo: audi
vocem illius, <hi>Hic est qui baptizat.</hi> Quare tibi vis arrogare
quod tuum non est? Usque adeo absens est qui
hic reliquit sponsam suam? Nescis quia ille qui a
mortuis resurrexit, ad dexteram Patris sedet? Si contempserunt
eum Judaei in ligno pendentem, tu contemnis
in coelo sedentem? Noverit Charitas vestra
magnum dolorem me pati de hac re: sed, ut dixi,
dimitto caetera cogitationibus vestris. Non enim dico,
si loquar tota die; si plangam tota die, non sufficio:
non dico, si habeam, sicut dicit propheta, <hi>fontem lacrymarum <note>(Jerem. IX, 1)</note>
          </hi>;
sed si convertar in lacrymas,
et lacrymae fiam, in linguas, et linguae fiam, parum est.</p>
        </div3>
<div3>
          <head>12.</head>
          <p>
 Redeamus, videamus quid dicit iste: <hi>Qui habet
sponsam, sponsus est;</hi> non est mea sponsa. Et non
gaudes in nuptiis? Imo gaudeo, ait: <hi>Amicus autem
sponsi, qui stat et audit eum, gaudio gaudet propter vocem
sponsi.</hi> Non, inquit, gaudeo propter vocem meam,
sed propter vocem sponsi gaudeo. Ego sum in audiendo,
ille in dicendo: ego sum enim illuminandus, ille
lumen; ego sum in aure, ille Verbum. Ergo amicus
sponsi stat et audit eum. Quare stat? Quia non cadit.
Quare non cadit? Quia humilis est. Vide stantem in
solido: <hi>Non sum dignus corrigiam calceamenti ejus
solvere <note>(Joan. I, 27)</note>
          </hi>. Bene te humilias, merito non
cadis, merito stas, merito audis eum, et gaudio gaudes
propter vocem sponsi. Sic et Apostolus amicus
sponsi, zelat et ipse, non sibi, sed sponso. Audi vocem
zelantis: <hi>Zelo Dei vos zelo,</hi> dixit; non meo, non
mihi, sed zelo Dei. Unde? quomodo? quam zelas, vel
cui zelas? <hi>Desponsavi enim vos uni viro, virginem castam
exhibere Christo.</hi> Quid ergo times? quare zelas?
<pb n="1499"/> <hi>Timeo,</hi> 
 inquit, <hi>ne sicut serpens seduxit Evam astutia
sua, sic et vestri sensus corrumpantur a castitate quae
est in Christo <note>(II Cor. XI, 2, 3)</note>
          </hi>. Omnis Ecclesia virgo
appellata est. Diversa esse membra Ecclesiae, diversis
donis pollere videtis atque gaudere: alii conjugati,
aliae conjugatae, alii viduati uxores ultra non
quaerunt, aliae viduatae maritos ultra non quaerunt,
alii integritatem ab ineunte aetate conservant, aliae
virginitatem suam Deo voverunt; diversa sunt munera,
sed omnes isti una virgo est. Ubi est ista virginitas?
non enim in corpore. Paucarum feminarum
est, et si dici virginitas in viris potest, paucorum virorum
sancta integritas etiam corporis est in Ecclesia,
et honorabilius membrum est: alia autem membra
non in corpore, sed omnia in mente servant virginitatem.
Quae est virginitas mentis? Integra fides, solida
spes, sincera charitas. Hanc virginitatem timebat
ille, qui zelabat sponso, a serpente corrumpi. Sicut
enim membrum corporis violatur in quodam loco, sic
seductio linguae violat virginitatem cordis. In mente
non corrumpatur, quae non vult sine causa tenere
corporis virginitatem.</p>
        </div3>
<div3>
          <head>13.</head>
          <p>
 Quid ergo dicam, fratres? Et haeretici habent
virgines, et multae sunt virgines haereticorum. Videamus
si sponsum amant, ut virginitas ista custodiatur.
Cui custoditur? <hi>Christo,</hi> inquit. Videamus si Christo,
non Donato: videamus cui servetur ista virginitas;
cito probare poteritis. Ecce ostendo sponsum, quia
ipse se ostendit: perhibet illi testimonium Joannes, <hi>Hic est qui baptizat.</hi> 
 O tu virgo, si sponso huic servas
virginitatem tuam, quare curris ad eum qui dicit, Ego
baptizo; cum amicus sponsi tui dicat, <hi>Hic est qui baptizat?</hi> 
Deinde sponsus tuus totum orbem tenet; quare
tu in parte corrumperis? Quis est sponsus? <hi>Quoniam
rex omnis terrae Deus <note>(Psal. XLVI, 8)</note>
          </hi>. Ipse sponsus tuus
totum tenet, quia totum emit. Vide quanti emerit, ut
intelligas quid emerit: quod pretium dedit? Sanguinem
dedit. Ubi dedit, ubi fudit sanguinem suum? In
passione. Nonne sponso tuo cantas, aut cantare te
fingis, quando emptus est totus orbis: <hi>Foderunt manus
meas et pedes, dinumeraverunt omnia ossa mea: ipsi
vero consideraverunt, et conspexerunt me; diviserunt
sibi vestimenta mea, et super vestem meam miserunt
sortem?</hi> Sponsa es, agnosce vestem sponsi tui. Super
quam vestem missa est sors? Interroga Evangelium;
vide cui desponsata sis, vide a quo arrhas accipias.
Interroga Evangelium; vide quid tibi dicat in passione
Domini. <hi>Erat</hi> ibi <hi>tunica:</hi> videamus qualis: <hi>desuper
texta.</hi> Desuper texta tunica quid significat, nisi charitatem?
desuper texta tunica quid significat, nisi unitatem?
Hanc tunicam attende, quam nec persecutores
Christi diviserunt. Ait enim: <hi>Dixerunt inter se, Non
dividamus eam, sed sortem super eam mittamus <note>(Joan.
XIX, 23, 24)</note>
          </hi>. Ecce unde audistis Psalmum. Vestem
persecutores non consciderunt: christiani Ecclesiam
dividunt.
<pb n="1500"/>
</p>
        </div3>
<div3>
          <head>14. </head>
          <p>
Sed quid dicam, fratres? Aperte videamus quid
emerit. Ibi enim emit, ubi pretium dedit. Pro quanto
dedit? Si pro Africa dedit, simus Donatistae, et non
appellemur Donatistae, sed Christiani; quia Christus
solam Africam emit: quanquam et hic non soli Donatistae.
Sed non tacuit in commercio suo quid emerit.
Fecit tabulas: Deo gratias, non nos fefellit. Opus est
ut audiat illa sponsa, et ibi intelligat cui voverit virginitatem.
Ibi in ipso psalmo ubi dictum est, <hi>Foderunt
manus meas et pedes, dinumeraverunt omnia ossa mea;</hi> 
ubi passio Domini apertissime declaratur: qui psalmus
omni anno legitur novissima hebdomada intento universo
populo, imminente passione Christi, et apud
nos, et apud illos psalmus iste legitur. Intendite, fratres,
quid ibi emit; recitentur tabulae commerciales;
quid ibi emit, audite: <hi>Commemorabuntur et convertentur
ad Dominum universi fines terrae; et adorabunt in
conspectu ejus universae patriae gentium: quoniam ipsius
est regnum, et ipse dominabitur gentium <note>(Psal. XXI,
17-29)</note>
          </hi>. Ecce quid emit. Ecce <hi>quoniam rex omnis terrae
Deus</hi> est sponsus tuus. Quid ergo ad pannos vis deduci
talem divitem? Agnosce: totum emit, et tu dicis,
Partem hic habes. O si placeres sponso, o si non corrupta
loquereris, et corrupta, quod pejus est, corde,
non corpore! Amas hominem pro Christo, amas dicentem,
Ego baptizo: amicum sponsi non audis dicentem, <hi>Hic est qui baptizat;</hi> 
 non audis dicentem, <hi>Qui habet
sponsam, sponsus est.</hi> Ego non habeo sponsam, dixit:
sed quid sum? <hi>Amicus autem sponsi, qui stat et audit
eum, gaudio gaudet propter vocem sponsi <note>(I Cor. XIII, 1)</note>
          </hi>.</p>
        </div3>
<div3>
          <head>15.</head>
          <p>
 Evidenter ergo, fratres mei, nihil prodest istis
servare virginitatem, habere continentiam, eleemosynas
dare; omnia illa quae laudantur in Ecclesia, nihil
illis prosunt: quia conscindunt unitatem, id est, tunicam
illam charitatis. Quid faciunt? Diserti sunt multi inter
illos, magnae linguae, flumina linguarum. Numquid
angelice loquuntur? Audiant amicum sponsi zelantem
sponso, non sibi: <hi>Si linguis hominum loquar et Angelorum,
charitatem autem non habeam, factus sum ut aeramentum
sonans, aut cymbalum tinniens <note>(I Cor. XIII, 1)</note>
          </hi>.</p>
        </div3>
<div3>
          <head>16.</head>
          <p>
 Sed quid dicunt? Habemus Baptismum. Habes,
sed non tuum. Aliud est habere, aliud dominari.
Baptismum habes, quia accepisti ut baptizatus sis,
accepisti tanquam illuminatus; si tamen a te non
tenebratus: et quando das, minister das, non possessor;
praeco clamas, non judex. Per praeconem loquitur
judex, et in actis tamen non scribitur, Praeco
dixit; sed, Judex dixit. Proinde vide si tuum est quod
das, potestate. Si autem accepisti, confitere cum amico
sponsi, <hi>Non potest homo accipere quidquam, nisi datum
fuerit ei de coelo.</hi> Confitere cum amico sponsi, <hi>Qui
habet sponsam, sponsus est; amicus autem sponsi stat et
audit eum.</hi> Sed o si stares et audires eum, et non caderes
ut audires te! Audiendo enim eum, stares et
audires: nam loqueris, et tibi caput inflas. Ego, inquit
Ecclesia, si sponsa sum, si arrhas accepi, si
pretio sanguinis illius redempta sum, audio vocem
sponsi; et vocem amici sponsi tunc audio, si sponso
<pb n="1501"/>
meo det gloriam, non sibi. Dicat amicus, <hi>Qui habet
sponsam, sponsus est: amicus autem sponsi stat et audit
eum, et gaudio gaudet propter vocem sponsi.</hi> Ecce
habes Sacramenta, et ego concedo. Habes formam,
sed sarmentum es de vite praecisum; tu formam
ostendis, ego radicem quaero: de forma fructus non
exit, nisi ubi est radix; ubi autem est radix, nisi in
charitate? Et audi formam sarmentorum; Paulus loquatur: <hi>Si sciam,</hi> 
 inquit, <hi>omnia sacramenta, et habeam
omnem prophetiam et omnem fidem</hi> (et quantam
fidem?), <hi>ita ut montes transferam, charitatem autem
non habeam, nihil sum <note>(I Cor. XIII, 1, 2)</note>
          </hi>.</p>
        </div3>
<div3>
          <head>17.</head>
          <p>
 Nemo ergo vobis fabulas vendat. Et Pontius
fecit miraculum; et Donatus oravit, et respondit ei
Deus de coelo. Primo, aut falluntur aut fallunt. Postremo,
fac illum montes transferre: <hi>Charitatem autem,</hi> 
inquit, <hi>non habeam, nihil sum.</hi> Videamus utrum
habuerit charitatem. Crederem, si non divisisset unitatem.
Nam et contra istos, ut sic loquar, mirabiliarios
cautum me fecit Deus meus, dicens: <hi>In novissimis
temporibus exsurgent pseudoprophetae, facientes
signa et prodigia, ut in errorem inducant, si fieri potest,
etiam electos: ecce praedixi vobis <note>(Marc. XIII, 22, 23)</note>
          </hi>.
Ergo cautos nos fecit sponsus, quia et miraculis decipi
non debemus. Aliquando enim et desertor terret provincialem;
sed utrum in castris sit, et aliquid illi
prosit character ille in quo signatus est, hoc attendit
qui terreri et seduci non vult. Teneamus ergo unitatem,
fratres mei: praeter unitatem, et qui facit miracula
nihil est. In unitate enim erat populus Israel,
et non faciebat miracula: praeter unitatem erant magi
Pharaonis, et faciebant similia Moysi <note>(Exod. VII, 12,
22, et VIII, 7)</note>. Populus Israel, ut dixi, non faciebat:
qui erant salvi apud Deum; qui faciebant, an qui non
faciebant? Petrus apostolus resuscitavit mortuum <note>(Act. IX, 40)</note>;
Simon Magus fecit multa <note>(Id. VIII, 10)</note>:
erant ibi quidam christiani qui non poterant facere,
nec quod faciebat Petrus, nec quod faciebat Simon;
sed unde gaudebant? Quia nomina eorum erant scripta
in coelo. Nam et redeuntibus discipulis, Dominus
noster Jesus Christus propter fidem gentium hoc ait.
Dixerunt enim gloriantes ipsi discipuli, <hi>Ecce, Domine,
in nomine tuo etiam daemonia nobis subjecta sunt.</hi> Bene
quidem confessi sunt, detulerunt honorem nomini
Christi; et tamen quid ait eis? <hi>Nolite in hoc gloriari,
quia daemonia vobis subjecta sunt; sed gaudete, quia
nomina vestra scripta sunt in coelo <note>(Luc. X, 17-20)</note>
          </hi>. Petrus
daemonia exclusit; nescio quae anicula vidua,
nescio quis homo qualiscumque laicus habens charitatem,
tenens integritatem fidei, non facit hoc: Petrus
in corpore oculus est, ille in corpore digitus;
in eo tamen corpore est, in quo et Petrus; et si
minus valet digitus quam oculus, non est tamen praecisus
a corpore. Melius est esse digitum et esse in
corpore, quam esse oculum et evelli de corpore.</p>
        </div3>
<div3>
          <head>18.</head>
          <p>
 Proinde, fratres mei, nemo vos fallat, nemo
vos seducat: amate pacem Christi, qui pro vobis crucifixus
est, cum Deus esset. Paulus dicit, <hi>Neque qui
plantat est aliquid, neque qui rigat, sed qui incrementum
<pb n="1502"/>
dat Deus <note>(I Cor. III, 7)</note>
          </hi>. Et quisquam nostrum dicit
quia aliquid est? Si dixerimus quia aliquid sumus, et
non illi gloriam dederimus, adulteri sumus; nos
amari volumus, non sponsum. Vos Christum diligite,
et nos in illo, in quo et vos a nobis diligimini. Invicem
se diligant membra, sed omnia sub capite vivant.
Dolore quidem, fratres mei, multa coactus sum
dicere, et parva dixi: lectionem finire non potui,
aderit Dominus ut opportune finiatur. Nolui enim
amplius onerare corda vestra, quae volo vacare gemitibus,
et orationibus pro his qui adhuc surdi sunt, et
non intelligunt.
</p>
        </div3>
      </div1>

<div1>
        <head>TRACTATUS XIV. <hi>Ab eo Evangelii loco,</hi> Hoc ergo gaudium meum impletum est, <hi>etc., usque ad id,</hi> Qui autem incredulus est Filio, non videbit vitam, sed ira Dei manet super eum. <hi>Cap.</hi> III, V\. 29-36.</head>
<div3>
          <head>1.</head>
          <p>
 Lectio ista de sancto Evangelio excellentiam
divinitatis Domini nostri Jesu Christi, et humilitatem
hominis qui meruit dici amicus sponsi, nos docet; ut
distinguamus quid intersit inter hominem hominem,
et hominem Deum. Quia homo Deus Dominus noster
Jesus Christus, Deus ante omnia saecula, et homo in
nostro saeculo: Deus de Patre, homo de Virgine,
unus tamen atque idem Dominus et salvator Jesus
Christus, Filius Dei, Deus et homo. Joannes vero
excellentis gratiae missus ante ipsum; illuminatus ab
illo qui lumen est. De Joanne enim dictum est, <hi>Non
erat ille lumen, sed ut testimonium perhiberet de lumine <note>(Joan. I, 8)</note>
          </hi>.
Potest quidem dici lumen, et bene dicitur
et ipse lumen; sed illuminatum, non illuminans.
Aliud est enim lumen quod illuminat, et aliud lumen
quod illuminatur: nam et oculi nostri lumina dicuntur,
et tamen in tenebris patent, et non vident. Lumen
autem illuminans a seipso lumen est, et sibi
lumen est, et non indiget alio lumine ut lucere possit,
sed ipso indigent caetera ut luceant.</p>
        </div3>
<div3>
          <head>2.</head>
          <p>
 Confessus est ergo Joannes, sicut audistis, quia
cum discipulos multos faceret Jesus, et perferretur
ad eum veluti ut instigaretur; quasi invido enim narraverunt,
Ecce ille facit plures discipulos quam tu:
ille confessus est quid esset, et inde meruit ad ipsum
pertinere, quia non est ausus se dicere quod est ille.
Hoc ergo dixit Joannes,  « Non potest homo accipere
quidquam, nisi datum illi fuerit de coelo. »  Ergo Christus
dat, homo accipit. « Ipsi vos mihi testimonium perhibetis
quod dixerim, Ego non sum Christus, sed
quia missus sum ante illum. Qui habet sponsam,
sponsus est: amicus autem sponsi, qui stat et audit
eum, gaudio gaudet propter vocem sponsi »  <note>(Id. III,
26-29)</note>. Non sibi gaudium fecit de se. Qui enim vult
gaudere de se, tristis erit: qui autem de Deo vult
gaudere, semper gaudebit; quia Deus sempiternus
est. Vis habere gaudium sempiternum? Inhaere illi qui
sempiternus est. Talem se dixit Joannes. <hi>Propter vocem
sponsi gaudet amicus sponsi,</hi> ait, non propter
vocem suam: et <hi>stat, et audit eum.</hi> Si ergo cadit, non
<pb n="1503"/>
audit eum: de illo enim quodam qui cecidit, dictum
est, <hi>Et in veritate non stetit <note>(Joan. VIII, 44)</note>
          </hi>; de diabolo
dictum est. Ergo stare debet amicus sponsi et audire.
Quid est stare? Permanere in gratia ejus quam accepit.
Et audit vocem ad quam gaudeat. Sic erat Joannes:
noverat unde gaudebat, non sibi arrogabat quod
ipse non erat; sciebat illuminatum se, non illuminatorem. <hi>Erat autem lumen verum,</hi> 
 ait Evangelista, <hi>quod
illuminat omnem hominem venientem in hunc mundum <note>(Id. I, 9)</note>
          </hi>.
Si ergo omnem hominem, et ipsum Joannem;
quia et ipse de hominibus. Etenim quamvis
nemo exsurrexerit major Joanne in natis mulierum <note>(Matth. XI, 11)</note>,
unus tamen et ipse ex his qui nati
sunt ex mulieribus. Numquid comparandus est ei qui,
quia voluit, natus est; et ideo novo partu, quia novus
natus? Ambae enim generationes Domini inusitatae
sunt, et divina et humana: divina non habet
matrem, humana non habet patrem. Ergo unus de
caeteris Joannes, sed tamen majoris gratiae, ita ut in
natis mulierum nemo exsurgeret major illo, tantam
testificationem tribuit Domino nostro Jesu Christo, ut
illum dicat sponsum, se amicum sponsi, non dignum
tamen solvere corrigiam calceamenti ipsius. Hinc audivit
jam multa Charitas vestra: quod sequitur videamus;
aliquantum enim spissum est ad intelligendum.
Sed quoniam dicit ipse Joannes, quia <hi>non potest
homo accipere quidquam, nisi datum illi fuerit de
coelo;</hi> quidquid non intellexerimus, rogemus eum qui
dat de coelo: quia homines sumus, et non possumus
accipere quidquam, nisi ille dederit qui homo
non est.</p>
        </div3>
<div3>
          <head>3.</head>
          <p>
 Hoc ergo sequitur, et dicit Joannes, <hi>Hoc ergo
gaudium meum impletum est.</hi> Quod est gaudium ipsius?
Ut gaudeat ad vocem sponsi. Impletum est in me,
habeo gratiam meam, plus mihi non assumo, ne et
quod accepi amittam. Quod est hoc gaudium? <hi>Gaudio
gaudet propter vocem sponsi.</hi> Intelligat ergo homo non
se gaudere debere de sapientia sua, sed de sapientia
quam accepit a Deo. Nihil plus quaerat, et non amittit
quod invenit. Multi enim ideo facti sunt insipientes,
quia dixerunt se esse sapientes. Arguit illos Apostolus,
et dicit de ipsis:  « Quia quod notum est Dei,
ait, manifestum est illis: Deus enim illis manifestavit. » 
De quibusdam ingratis, impiis, audite quid dicat:
 « Deus enim illis manifestavit. Invisibilia enim ejus, a
creatura mundi, per ea quae facta sunt, intellecta
conspiciuntur; sempiterna quoque virtus ejus ac divinitas,
ut sint ipsi inexcusabiles. »  Quare  « inexcusabiles?
Quia cognoscentes Deum; »  non dixit, quia non cognoverunt;
 « cognoscentes Deum, non sicut Deum glorificaverunt
aut gratias egerunt; sed evanuerunt in cogitationibus
suis, et obscuratum est insipiens cor eorum:
dicentes enim se esse sapientes, stulti facti sunt »  <note>(Rom.
I, 19-22)</note>. Si enim Deum cognoverant, simul cognoverant
quia non eos fecerat sapientes nisi Deus. Non
ergo sibi tribuerent quod a se non habebant, sed ei a
quo acceperant. Non autem agendo gratias insipientes
facti sunt. Ergo Deus quod dederat gratis, tulit ingratis.
Noluit esse hoc Joannes, gratus esse voluit:
<pb n="1504"/>
confessus est accepisse se, et gaudere se dixit propter
vocem sponsi, et ait, <hi>Hoc ergo gaudium meum impletum
est.</hi> </p>
        </div3>
<div3>
          <head>4.</head>
          <p>
 <hi>Illum oportet crescere, me autem minui.</hi> Quid est
hoc? Illum oportet exaltari, me autem humiliari.
Quomodo crescit Jesus? quomodo crescit Deus? Perfectus
non crescit. Deus autem nec crescit, nec minuitur.
Si enim crescit, perfectus non est: si minuitur,
Deus non est. Jesus autem Deus quomodo crescit?
Si ad aetatem, quia dignatus est esse homo, et
fuit puer; et cum sit Verbum Dei, infans in praesepi
jacuit, et cum ipse matrem suam condiderit, lac infantiae
de matre suxit: quia crevit ergo Jesus aetate
carnis, ideo forte dictum est, <hi>Illum oportet crescere,
me autem minui.</hi> Sed quare et hoc? Joannes et Jesus,
quod ad carnem pertinet, coaevi erant: sex menses
inter se habebant <note>(Luc. I, 36)</note>, pariter creverant; et
si diutius ante mortem Dominus noster Jesus Christus
vellet hic esse, et ipsum Joannem hic secum esse,
quomodo pariter creverant, ita pariter senescere poterant:
quare ergo, <hi>Illum oportet crescere, me autem
minui?</hi> Primo, quia jam et Dominus triginta annorum
erat <note>(Id. III, 23)</note>: numquid juvenis, si jam triginta
annorum sit, adhuc crescit? Jam ab ipsa aetate vergere
incipiunt homines, et declinare ad graviorem
aetatem, et inde ad senectutem. Sed et si pueri essent
ambo, non diceret, <hi>Illum oportet crescere, me autem
minui;</hi> sed diceret, Simul nos oportet crescere. Nunc
autem triginta annorum ille, triginta et ille: sex
menses qui intererant, nullam distinguunt aetatem;
magis illud invenit lectio quam aspectio.</p>
        </div3>
<div3>
          <head>5.</head>
          <p>
 Quid ergo est, <hi>Illum oportet crescere, me autem
minui?</hi> Magnum hoc sacramentum! intelligat Charitas
vestra. Antequam veniret Dominus Jesus, homines
gloriabantur de se: venit ille homo, ut minueretur
hominis gloria, et augeretur gloria Dei. Etenim venit
ille sine peccato, et invenit omnes cum peccato. Si
sic venit ille ut dimitteret peccata, Deus largiatur,
homo confiteatur. Etenim confessio hominis, humilitas
hominis: miseratio Dei, altitudo Dei. Si ergo
venit ille dimittere homini peccata, agnoscat homo
humilitatem suam, et Deus faciat misericordiam suam. <hi>Illum oportet crescere, me autem minui:</hi> 
 hoc est, illum
oportet dare, me autem accipere; illum oportet glorificari,
me autem confiteri. Intelligat homo gradum
suum, et confiteatur Deo, et audiat Apostolum dicentem
homini superbienti et elato, extollere se volenti: <hi>Quid enim habes quod non accepisti? si autem
accepisti, quid gloriaris quasi non acceperis 
 <note>(I Cor. IV,
7)</note>
          </hi>? Intelligat ergo homo quia accepit, qui volebat
suum dicere quod non est ejus, et minuatur: bonum
est enim illi ut Deus in illo glorificetur. Ipse in se
minuatur, ut in Deo augeatur. Haec testimonia et hanc
veritatem, etiam passionibus suis significaverunt
Christus et Joannes. Nam Joannes capite minutus,
Christus in cruce exaltatus; ut et ibi appareret quid
est, <hi>Illum oportet crescere, me autem minui.</hi> Deinde natus
est Christus cum jam inciperent crescere dies,
natus est Joannes quando coeperunt minui dies. At
<pb n="1505"/>
testata est ipsa creatura et ipsae passiones verbis
Joannis dicentis, <hi>Illum oportet crescere, me autem minui.</hi> 
Crescat ergo in nobis gloria Dei, et minuatur
gloria nostra, ut in Deo crescat et nostra. Hoc enim
dicit Apostolus, hoc dicit Scriptura sancta: <hi>Qui gloriatur,
in Domino glorietur <note>(I Cor. I, 31, et Jerem. IX,
23, 24)</note>
          </hi>. In te vis gloriari? crescere vis: sed malo tuo
male crescis. Qui enim male crescit, juste minuitur.
Crescat ergo Deus qui semper perfectus est, crescat
in te. Quanto enim magis intelligis Deum, et quanto
magis capis, videtur in te crescere Deus: in se autem
non crescit, sed semper perfectus est. Intelligebas
heri modicum, intelligis hodie amplius, intelliges
cras multo amplius: lumen ipsum Dei crescit in te;
ita velut Deus crescit, qui semper perfectus manet.
Quemadmodum si curarentur alicujus oculi ex pristina
caecitate, et inciperet videre paululum lucis, et
alia die plus videret, et tertia die amplius, videretur
illi lux crescere: lux tamen perfecta est, sive ipse
videat, sive non videat. Sic est et interior homo:
proficit quidem in Deo, et Deus in illo videtur crescere;
ipse tamen minuitur, ut a gloria sua decidat, et
in gloriam Dei surgat.</p>
        </div3>
<div3>
          <head>6.</head>
          <p>
 Et distincte jam et manifeste apparet quod modo
audivimus. <hi>Qui de sursum venit, supra omnes est.</hi> Vide
quid dicat de Christo. Quid de se? <hi>Qui est de terra, de
terra est, et de terra loquitur. Qui de sursum venit, supra
omnes est;</hi> Christus est: <hi>Qui</hi> autem <hi>est de terra,
de terra est, et de terra loquitur;</hi> Joannes est. Et hoc
est totum, Joannes de terra est, et de terra loquitur?
totum testimonium quod perhibet de Christo, de terra
loquitur? non voces Dei audiuntur a Joanne, ubi testimonium
perhibet de Christo? Quomodo ergo de
terra loquitur? Sed de homine dicebat. Quantum ad
ipsum hominem pertinet, de terra est, et de terra loquitur:
si autem aliqua loquitur divina, illuminatus
est a Deo. Nam si non esset illuminatus, terra terram
loqueretur. Ergo seorsum est gratia Dei, seorsum natura
hominis. Modo naturam hominis interroga: nascitur
et crescit, usitata ista hominum discit. Quid novit
nisi terram de terra? Humana loquitur, humana
novit, humana sapit; carnalis carnaliter aestimat, carnaliter
suspicatur: ecce est totus homo. Veniat gratia
Dei, illuminet tenebras illius, sicut dicit, <hi>Tu illuminabis
lucernam meam, Domine; Deus meus, illumina
tenebras meas <note>(Psal. XVII, 29)</note>
          </hi>; assumat mentem humanam,
convertat ad lucem suam: incipit jam dicere,
quod Apostolus dicit, <hi>Non ego autem, sed gratia Dei
mecum <note>(I Cor. XV, 10)</note>
          </hi>; et, <hi>Vivo autem jam non ego, vivit
autem in me Christus <note>(Galat. II, 20)</note>
          </hi>. Hoc est, <hi>Illum
oportet crescere, me autem minui.</hi> Ergo Joannes,
quod ad Joannem pertinet, de terra est, et de terra
loquitur: si quid divinum audisti a Joanne, illuminantis
est, non recipientis.</p>
        </div3>
<div3>
          <head>7.</head>
          <p>
 <hi>Qui de coelo venit, supra omnes est; et quod vidit
et audivit, hoc testificatur; et testimonium ejus
<pb n="1506"/>
nemo accipit. De coelo venit, supra omnes est,</hi> Dominus
noster Jesus Christus: de quo superius dictum est, <hi>Nemo ascendit in coelum, nisi qui de coelo descendit,
Filius hominis qui est in coelo 
 <note>(Joan. III, 13)</note>
          </hi>. Est autem
super omnes; <hi>et quod vidit et audivit, hoc loquitur.</hi> 
Habet enim et Patrem ipse Filius Dei; habet et
Patrem, et audit a Patre. Et quod audit a Patre quid
est? quis hoc explicat? Quando lingua mea, quando
cor meum sufficere potest, vel cor ad intelligendum,
vel lingua ad proferendum, quid est quod Filius audivit
a Patre? Forte Filius Verbum Patris audivit? Imo Filius
Verbum Patris est. Videtis quemadmodum hic fatigetur
omnis conatus humanus; videtis quemadmodum
hic deficiat omnis conjectura pectoris nostri, et
omnis intentio mentis caligantis. Audio dicentem
Scripturam quia Filius hoc loquitur, quod audit a
Patre; et rursus audio dicentem Scripturam quia
ipse Filius Verbum Patris est: <hi>In principio erat Verbum,
et Verbum erat apud Deum, et Deus erat Verbum.</hi> 
Nos loquimur verba volantia et transeuntia: mox ut
sonuerit ore tuo verbum tuum, transit; peragit strepitum
suum et transit in silentium. Numquid potes
sequi sonum tuum, et tenere ut stet? Cogitatio tamen
tua manet, et de ipsa cogitatione manente dicis multa
verba transeuntia. Quid dicimus, fratres? Deus cum
loqueretur, adhibuit vocem, adhibuit sonos, adhibuit
syllabas? Si adhibuit ista, qua lingua locutus est?
Hebraea, an graeca, an latina? ibi necessariae linguae,
ubi distinctio gentium. Ibi autem nemo potest dicere,
illa lingua, vel illa lingua locutum esse Deum. Cor
tuum attende. Quando concipis verbum quod dicas:
dicam enim, si potero, quod in nobis attendamus,
non unde illud comprehendamus: quando ergo concipis
verbum quod proferas, rem vis dicere, et ipsa
rei conceptio in corde tuo jam verbum est; nondum
processit, sed jam natum est in corde, et manet ut
procedat: attendis autem ad quem procedat, cum
quo loquaris; si Latinus est, vocem latinam quaeris;
si Graecus est, verba graeca meditaris; si Punicus est,
attendis si nosti linguam punicam; pro diversitate auditorum
diversas linguas adhibes, ut proferas verbum
conceptum: illud autem quod corde conceperas, nulla
lingua tenebatur. Cum ergo Deus loquens, linguam
non quaereret, et genus locutionis non assumeret,
quomodo auditus est a Filio, cum ipsum Filium sit
locutus Deus? Quomodo enim tu verbum quod loqueris,
in corde habes, et apud te est, et ipsa conceptio
spiritualis est (nam sicut anima tua spiritus
est; ita et verbum quod concepisti, spiritus est;
nondum enim accepit sonum ut per syllabas dividatur,
sed manet in conceptione cordis et in speculo
mentis): sic Deus edidit Verbum, hoc est, genuit
Filium. Et tu quidem ex tempore gignis verbum etiam
in corde: Deus sine tempore genuit Filium, per
quem creavit omnia tempora. Cum ergo Verbum De
Filius sit, Filius autem locutus est nobis, non verbum
<pb n="1507"/>
suum, sed Verbum Patris, se nobis loqui voluit,
qui Verbum Patris loquebatur. Hoc ergo quomodo
decuit, et oportuit, dixit Joannes: quomodo potuimus,
nos exposuimus. Cui ad cor nondum pervenit dignus
de tanta re intellectus, habet quo se convertat,
habet quo pulset, habet a quo quaerat, habet a quo
petat, habet a quo accipiat.</p>
        </div3>
<div3>
          <head>8.</head>
          <p>
 <hi>Qui de coelo venit, supra omnes est: et quod vidit
et audivit, hoc testatur; et testimonium ejus nemo accipit.</hi> 
Si nemo, utquid venit? Quorumdam ergo nemo.
Est quidam populus praeparatus ad iram Dei, damnandus
cum diabolo: horum nemo accipit testimonium
Christi. Nam si omnino nemo, nullus homo; quid
est quod sequitur, <hi>Qui autem accepit testimonium ejus,
signavit quia Deus verax est?</hi> Certe ergo non nemo,
si tu ipse dicis, <hi>Qui accepit testimonium ejus, signavit
quia Deus verax est.</hi> Responderet ergo fortasse Joannes
interrogatus, et diceret, Novi quid dixerim, <hi>nemo.</hi> 
Est enim quidam populus natus ad iram Dei, et ad
hoc praecognitus. Qui sint enim credituri, et qui non
sint credituri, novit Deus; qui sint perseveraturi in
eo quod crediderunt, et qui sint lapsuri, novit Deus:
et numerati sunt Deo omnes futuri in vitam aeternam;
et novit jam illum populum distinctum. Et si ipse
novit, et Prophetis dedit nosse per Spiritum suum,
dedit et Joanni. Attendebat ergo Joannes, non oculo
suo; nam quantum ad ipsum pertinet, terra est, et
de terra loquitur: sed in ea gratia Spiritus, quam
accepit a Deo, vidit quemdam populum impium, infidelem;
attendens illum in infidelitate sua, ait, <hi>Testimonium
ejus qui venit de coelo, nemo accipit.</hi> Quorum
nemo? Eorum qui ad sinistram futuri sunt, eorum
quibus dicetur, <hi>Ite in ignem aeternum qui praeparatus
est diabolo et angelis ejus.</hi> Qui ergo accipiunt? Illi
qui ad dexteram futuri sunt, illi quibus dicetur, <hi>Venite,
benedicti Patris mei, percipite regnum quod vobis
paratum est ab origine mundi <note>(Matth. XXV, 41, 34)</note>
          </hi>.
Attendit ergo in spiritu divisionem, in genere autem
humano commixtionem; et quod nondum locis separatum
est, separavit intellectu, separavit cordis aspectu;
et vidit duos populos, fidelium et infidelium:
attendit infideles, et ait, <hi>Qui de coelo venit, supra
omnes est: et quod vidit et audivit, hoc testatur</hi>; <hi>et
testimonium ejus nemo accipit.</hi> Deinde transtulit se a
sinistra, et aspexit ad dexteram, et secutus ait, <hi>Qui
accepit testimonium ejus, signavit quia Deus verax est.</hi> 
Quid est, <hi>signavit quia Deus verax est,</hi> nisi, homo
mendax est, et Deus verax est? Quia nemo hominum
potest dicere quod veritatis est, nisi illuminetur ab
eo qui mentiri non potest. Deus ergo verax, Christus
autem Deus. Vis probare? Accipe testimonium ejus,
et invenis: <hi>Qui enim accepit testimonium ejus, signavit
quia Deus verax est.</hi> Quis? Ipse qui de coelo venit et
supra omnes est, Deus verax est. Sed si nondum illum
intelligis Deum, nondum accepisti testimonium ejus:
accipe, et signas, praesumenter intelligis, definienter
agnoscis quia Deus verax est.</p>
        </div3>
<div3>
          <head>9.</head>
          <p>
 <hi>Quem enim misit Deus, verba Dei loquitur.</hi> Ipse
<pb n="1508"/>
est Deus verax, et misit illum Deus: Deus misit
Deum. Junge ambos, unus Deus, Deus verax missus
a Deo. De singulis interroga, Deus: et de ambobus
interroga, Deus. Non singuli Deus et ambo dii, sed
singulus quisque Deus et ambo Deus. Tanta enim
ibi est charitas Spiritus sancti, tanta pax unitatis,
ut de singulis cum interrogatur, Deus tibi respondeatur;
de Trinitate cum interrogatur, Deus tibi respondeatur.
Si enim spiritus hominis quando inhaeret
Deo unus spiritus est, aperte Apostolo dicente, <hi>Qui
adhaeret Domino, unus spiritus est <note>(I Cor. VI, 17)</note>
          </hi>; quanto
magis Filius aequalis adhaerens Patri simul cum illo
unus Deus est? Audite alterum testimonium. Nostis
quam multi crediderunt, quando omnia quae habebant,
ad pedes Apostolorum vendita posuerunt, ut
distribueretur unicuique sicut opus erat: et de illa
congregatione sanctorum quid dicit Scriptura? <hi>Erat
illis anima una et cor unum in Domino <note>(Act. IV, 32)</note>
          </hi>.
Si charitas de tot animis fecit animam unam, et de
tot cordibus fecit cor unum, quanta est charitas inter
Patrem et Filium? Major utique potest esse quam
inter illos homines quibus erat cor unum. Si ergo
multorum fratrum cor unum propter charitatem, et
multorum fratrum anima una propter charitatem;
Deus Pater et Deus Filius, dicturus es quia duo sunt?
Si duo dii sunt, non est ibi summa charitas. Si enim
hic tanta charitas est, ut animam tuam et animam
amici tui unam animam faciat; quomodo ibi non est
unus Deus Pater et Filius? Absit ut hoc sentiat fides
non ficta. Prorsus quantum excellat charitas illa,
hinc intelligite. Multae animae sunt multorum hominum,
et si se diligunt, una anima est; sed possunt
dici et multae animae, possunt in hominibus, quia non
est tanta conjunctio: ibi autem, unum Deum licet
dicas; duos aut tres deos non licet dicas. Hinc tibi
commendatur supereminentia et summitas charitatis
tanta, ut major esse non possit.</p>
        </div3>
<div3>
          <head>10.</head>
          <p>
 <hi>Quem enim misit Deus, verba Dei loquitur.</hi> Hoc
utique de Christo dicebat, ut se ab illo distingueret.
Quid enim? ipsum Joannem nonne Deus misit? An
non ipse dixit, <hi>Missus sum ante eum <note>(Joan. III, 28)</note>
          </hi>,
et, <hi>Qui me misit baptizare in aqua <note>(Id. I, 33)</note>
          </hi>: et de
illo dictum est, <hi>Ecce mitto angelum meum ante te, et
praeparabit viam tuam?</hi> Nonne et ipse verba Dei loquitur,
de quo etiam dictum est quod sit amplius quam
propheta <note>(Malach. III, 1; Matth. XI, 10, 9)</note>? Si ergo
et ipsum Deus misit, et verba Dei loquitur; quomodo
ad distinctionem, de Christo eum dixisse accipimus, <hi>Quem enim misit Deus, verba Dei loquitur?</hi> 
 Sed vide
quid adjungat: <hi>Non enim ad mensuram dat Deus Spiritum.</hi> 
Quid est hoc, <hi>Non enim ad mensuram dat Deus
Spiritum?</hi> Invenimus quia ad mensuram dat Deus
Spiritum. Audi Apostolum dicentem, <hi>Secundum mensuram
donationis Christi <note>(Ephes. IV, 7)</note>
          </hi>. Hominibus
ad mensuram dat, unico Filio non dat ad mensuram.
Quomodo hominibus ad mensuram? <hi>Alii quidem datur
per Spiritum sermo sapientiae; alii sermo scientiae secundum
eumdem spiritum; alii fides in eodem spiritu,
<pb n="1509"/>
alii prophetia, alii dijudicatio spirituum, alii genera
linguarum, alii donatio curationum. Numquid omnes
apostoli? numquid omnes prophetae? numquid omnes
doctores? numquid omnes virtutes? numquid omnes dona
habent sanitatum? numquid omnes linguis loquuntur?
numquid omnes interpretantur <note>(I Cor. XII, 8, 9, 10,
29, 30)</note>
          </hi>? Aliud habet iste, aliud ille; et quod habet
ille, non habet iste: mensura est, divisio quaedam
donorum est. Ergo hominibus ad mensuram datur, et
concordia ibi unum corpus facit. Quomodo aliud accipit
manus ut operetur, aliud oculus ut videat, aliud
auris ut audiat, aliud pes ut ambulet; anima tamen
una est quae agit omnia, in manu ut operetur, in
pede ut ambulet, in aure ut audiat, in oculo ut videat:
sic sunt etiam diversa dona fidelium, tanquam
membris ad mensuram cuique propriam distributa.
Sed Christus qui dat, non ad mensuram accipit.</p>
        </div3>
<div3>
          <head>11.</head>
          <p>
 Audi enim adhuc quid sequitur; quia de Filio
dixerat, <hi>Non enim ad mensuram dat Deus Spiritum:
Pater diligit Filium, et omnia dedit in manu ejus.</hi> Adjecit, <hi>Omnia dedit in manu ejus,</hi> 
 ut nosses et hic qua
distinctione dictum sit, <hi>Pater diligit Filium.</hi> Quare
enim? Pater non diligit Joannem? et tamen non
omnia dedit in manu ejus. Pater non diligit Paulum?
et tamen non omnia dedit in manu ejus. <hi>Pater diligit
Filium:</hi> sed quomodo Pater Filium, non quomodo
dominus servum; quomodo Unicum, non quomodo
adoptatum. Itaque <hi>omnia dedit in manu ejus.</hi> Quid
est, <hi>omnia?</hi> Ut tantus sit Filius, quantus est Pater.
Ad aequalitatem enim sibi genuit eum, cui rapina non
esset in forma Dei esse aequalem Deo <note>(Philipp. II, 6)</note>. <hi>Pater diligit Filium, et omnia dedit in manu ejus.</hi> 
Ergo cum ad nos dignatus est mittere Filium, non
putemus aliquid minus nobis missum quam est Pater.
Pater mittens Filium, se alterum misit.</p>
        </div3>
<div3>
          <head>12.</head>
          <p>
 Namque putantes adhuc discipuli quia Pater
aliquid majus est quam Filius, videntes carnem et
non intelligentes divinitatem, dixerunt ei: <hi>Domine,
ostende nobis Patrem, et sufficit nobis.</hi> Tanquam dicerent,
Jam novimus te, et benedicimus te, quia novimus
te: gratias enim tibi agimus, quia ostendisti te
nobis; sed Patrem nondum novimus: propterea cor
nostrum ardet, et satagit concupiscentia quadam sancta
videndi Patris tui qui te misit; ipsum nobis ostende,
et nihil amplius a te desiderabimus: sufficit enim nobis
cum ille fuerit demonstratus, quo major esse
nemo potest. Bona concupiscentia, bonum desiderium;
sed parvus intellectus. Attendens enim ipse Dominus
Jesus parvos magna quaerentes, et se ipsum magnum
inter parvos, et parvum inter parvos, ait Philippo
qui hoc dixerat, uni ex discipulis: <hi>Tanto tempore
vobiscum sum, et non cognovistis me, Philippe?</hi> Posset
hic Philippus respondere, Cognovimus te; sed numquid
diximus tibi, Ostende nobis te? Te cognovimus,
sed Patrem quaerimus. Subjecit statim: <hi>Qui me vidit,
vidit et Patrem <note>(Joan. XIV, 8, 9)</note>
          </hi>. Si ergo aequalis Patri
missus est, non eum aestimemus ex infirmitate carnis,
sed cogitemus majestatem indutam carne, non oppressam
<pb n="1510"/>
carne. Manens enim Deus apud Patrem, apud
homines factus est homo, ut tu per illum qui ad te
factus est homo, fieres talis qualis capit Deum. Non
enim homo poterat capere Deum: videre poterat
homo hominem, capere Deum non poterat. Unde non
poterat capere Deum? Quia oculum cordis unde caperet,
non habebat. Erat ergo aliquid intus saucium,
et aliquid foris sanum: corporis oculos habebat sanos,
cordis oculos habebat saucios. Factus est ille homo ad
corporis oculum; ut credens in eum qui videri corporaliter
potuit, curareris ad eum ipsum videndum quem
spiritualiter videre non poteras. <hi>Tanto tempore vobiscum
sum, et non cognovistis me, Philippe? Qui me vidit, vidit et
Patrem.</hi> Quare illi non illum videbant? Ecce videbant
illum, et Patrem non videbant: videbant carnem, sed
majestas latebat. Quod videbant discipuli qui amaverunt,
viderunt et Judaei qui crucifixerunt. Intus ergo
erat totus ille, et sic intus in carne, ut apud Patrem
maneret: non enim deseruit Patrem quando venit
ad carnem.</p>
        </div3>
<div3>
          <head>13.</head>
          <p>
 Carnalis cogitatio non capit quod dico: differat
intellectum, et incipiat a fide; audiat quod sequitur: <hi>Qui credit in Filium, habet vitam aeternam: qui autem
incredulus est Filio, non videbit vitam, sed ira Dei manet
super eum.</hi> 
 Non dixit, ira Dei venit ad eum; sed, <hi>ira Dei manet super eum.</hi> 
 Omnes qui nascuntur mortales,
habent secum iram Dei. Quam iram Dei? Quam
accepit primus Adam. Si enim peccavit primus homo,
et audivit, <hi>Morte morieris <note>(Gen. II, 17)</note>
          </hi>; factus est
mortalis ille, et coepimus nasci mortales; cum ira
Dei nati sumus. Venit inde Filius non habens peccatum,
et indutus est carne, indutus est mortalitate. Si
ille nobiscum communicavit iram Dei, nos pigri sumus
cum illo communicare gratiam Dei? Qui ergo
non vult credere in Filium, <hi>ira Dei manet super eum.</hi> 
Quae ira Dei? De qua dicit Apostolus, <hi>Fuimus et nos
natura filii irae sicut et caeteri <note>(Ephes. II, 3)</note>
          </hi>. Omnes
ergo filii irae; quia de maledicto mortis venientes.
Crede in Christum factum pro te mortalem, ut illum
capias immortalem: quando enim ceperis ejus immortalitatem,
nec tu eris mortalis. Vivebat, moriebaris:
mortuus est, ut vivas. Attulit gratiam Dei,
abstulit iram Dei. Deus vicit mortem, ne mors vinceret
hominem.
</p>
        </div3>
      </div1>

<div1>
        <head>TRACTATUS XV. <hi>Ab eo Evangelii loco,</hi> Ut ergo cognovit Jesus quia audierunt Pharisaei, quia Jesus plures discipulos facit, <hi>etc., usque ad id,</hi> Et scimus quia hic est vere Salvator mundi. <hi>Cap.</hi> IV, V\. 1-42.</head>
<div3>
          <head>1.</head>
          <p>
 Non rude est auribus Charitas vestrae, evangelistam
Joannem velut aquilam volare altius, caliginemque
terrae transcendere, et lucem veritatis firmioribus
oculis intueri. Multa enim jam ex Evangelio
ejus per ministerium nostrum Domino adjuvante tractata
sunt: ex ordine autem sequitur haec lectio, quae
<pb n="1511"/>
hodie recitata est. Ea quae dicturus sum Domino donante
multi sic audituri estis, ut magis recognoscatis
quam discatis. Non ideo tamen pigra debet esse intentio,
quia non est cognitio, sed recognitio. Hoc lectum
est, et hanc lectionem tractandam gestamus in
manibus, quod Dominus Jesus ad puteum Jacob loquebatur
cum Samaritana muliere. Dicta enim ibi sunt
magna mysteria, et magnarum similitudines rerum;
pascentes animam esurientem, reficientes languentem.</p>
        </div3>
<div3>
          <head>2.</head>
          <p>
 Dominus enim haec  « cum audisset, cognovisse
Pharisaeos quod plures discipulos faceret quam Joannes,
et plures baptizaret (quanquam Jesus non baptizaret,
sed discipuli ejus), reliquit Judaeam terram,
et abiit iterum in Galilaeam. »  Hinc diutius disputandum
non est, ne immorantes in manifestis, angustias temporis
patiamur ad obscura scrutanda et aperienda.
Utique Dominus si sciret Pharisaeos ita de se cognovisse,
quod plures discipulos faceret, et quod plures
baptizaret, ut hoc eis ad salutem valeret sequendi
eum, ut et ipsi essent discipuli, et ipsi vellent ab eo
baptizari; magis non relinqueret Judaeam terram, sed
propter illos maneret ibi: quia vero cognovit eorum
scientiam, simul cognovit et invidentiam, quia non
hoc propterea didicerunt ut sequerentur, sed ut persequerentur;
abiit inde. Poterat quidem ille et praesens
ab his non teneri, si nollet; non occidi, si nollet;
quia potuit et non nasci, si nollet: sed quia in omni
re quam gessit ut homo, hominibus in se credituris
praebebat exemplum (quia unusquisque servus Dei non
peccat, si secesserit in alium locum, videns furorem
forte persequentium se, aut quaerentium in malum
animam suam; videretur autem sibi servus Dei peccare
si faceret, nisi in faciendo Dominus praecessisset),
fecit hoc ille magister bonus ut doceret, non
quod timeret.</p>
        </div3>
<div3>
          <head>3.</head>
          <p>
 Fortassis etiam hoc moveat, cur dictum sit, <hi>Baptizabat Jesus plures quam Joannes;</hi> 
 et posteaquam
dictum est, <hi>Baptizabat,</hi> subjectum est, <hi>Quanquam
Jesus non baptizabat, sed discipuli ejus.</hi> Quid ergo?
falsum dictum erat, et correctum est, cum additum
est, <hi>Quanquam Jesus non baptizabat, sed discipuli ejus?</hi> 
An utrumque verum est, quia et Jesus baptizabat, et
non baptizabat? Baptizabat enim, quia ipse mundabat;
non baptizabat, quia non ipse tingebat. Praebebant
discipuli ministerium corporis, praebebat ille
adjutorium majestatis. Quando enim cessaret a baptizando,
quamdiu non cessat a mundando? De quo dictum
est ab eodem Joanne, per Joannis Baptistae personam
dicentis, <hi>Hic est qui baptizat <note>(Joan. I, 33)</note>
          </hi>.
Ergo Jesus adhuc baptizat; et quo usque baptizandi
sumus, Jesus baptizat. Securus homo accedat ad inferiorem
ministrum; habet enim superiorem magistrum.</p>
        </div3>
<div3>
          <head>4.</head>
          <p>
 Sed forte ait aliquis: Baptizat quidem Christus
in spiritu, non in corpore. Quasi vero alterius dono
quam illius, quisquam etiam sacramento corporalis
et visibilis Baptismatis imbuatur. Vis nosse quia ipse
baptizat, non solum spiritu, sed etiam aqua? Audi
Apostolum:  « Sicut Christus, inquit, dilexit Ecclesiam,
<pb n="1512"/>
et seipsum tradidit pro ea, mundans eam lavacro
aquae in verbo, ut exhiberet ipse sibi gloriosam
Ecclesiam, non habentem maculam aut rugam, aut
aliquid hujusmodi »  <note>(Ephes. V, 25-27)</note>. Mundans eam.
Unde? <hi>Lavacro aquae in verbo.</hi> Quid est baptismus
Christi? Lavacrum aquae in verbo. Tolle aquam, non
est baptismus: tolle verbum, non est baptismus.</p>
        </div3>
<div3>
          <head>5.</head>
          <p>
 Jam ergo his praejactis, per quae venit ad collocutionem
cum illa muliere, videamus quae restant
plena mysteriis, et gravida sacramentis. « Oportebat
autem, inquit, eum transire per Samariam. Venit
ergo in civitatem Samariae quae dicitur Sichar, juxta
praedium quod dedit Jacob filio suo Joseph. Erat autem
ibi fons Jacob. »  Puteus erat: sed omnis puteus
fons, non omnis fons puteus: Ubi enim aqua de terra
manat, et usui praebetur haurientibus, fons dicitur:
sed si in promptu et superficie sit, fons tantum dicitur;
si autem in alto et profundo sit, ita puteus vocatur,
ut fontis nomen non amittat.</p>
        </div3>
<div3>
          <head>6.</head>
          <p>
 <hi>Jesus ergo fatigatus ex itinere, sedebat sic super
fontem. Hora erat quasi sexta.</hi> Jam incipiunt mysteria.
Non enim frustra fatigatur Jesus; non enim frustra
fatigatur Virtus Dei; non enim frustra fatigatur, per
quem fatigati recreantur; non enim frustra fatigatur,
quo deserente fatigamur, quo praesente firmamur.
Fatigatur tamen Jesus; et fatigatur ab itinere, et sedet,
et juxta puteum sedet, et hora sexta fatigatus
sedet. Omnia ista innuunt aliquid, indicare volunt
aliquid; intentos nos faciunt, ut pulsemus hortantur.
Ipse ergo aperiat et nobis et vobis, qui dignatus est
ita hortari ut diceret, <hi>Pulsate, et aperietur vobis <note>(Matth.
VII, 7)</note>
          </hi>. Tibi fatigatus est ab itinere Jesus. Invenimus
Virtutem Jesum, et invenimus infirmum Jesum;
fortem et infirmum Jesum: fortem, quia <hi>in principio
erat Verbum, et Verbum erat apud Deum, et Deus erat
Verbum: hoc erat in principio apud Deum.</hi> Vis videre
quam iste Filius Dei fortis sit? <hi>Omnia per ipsum facta
sunt, et sine ipso factum est nihil;</hi> et sine labore facta
sunt. Quid ergo illo fortius, per quem sine labore facta
sunt omnia? Infirmum vis nosse? <hi>Verbum caro
factum est, et habitavit in nobis <note>(Joan. I, 1, 3, 14)</note>
          </hi>.
Fortitudo Christi te creavit, infirmitas Christi te recreavit.
Fortitudo Christi fecit ut quod non erat esset:
infirmitas Christi fecit ut quod erat non periret.
Condidit nos fortitudine sua, quaesivit nos infirmitate
sua.</p>
        </div3>
<div3>
          <head>7.</head>
          <p>
 Nutrit ergo ipse infirmus infirmos, tanquam
gallina pullos suos; huic enim se similem fecit: <hi>Quoties volui,</hi> 
 inquit ad Jerusalem, <hi>congregare filios
tuos sub alas, tanquam gallina pullos suos, et noluisti <note>(Matth. XXIII, 37)</note>
          </hi>?
Videtis autem, fratres, quemadmodum
gallina infirmetur cum pullis suis. Nulla alia
avis quod sit mater agnoscitur. Videmus nidificare
passeres quoslibet ante oculos nostros; hirundines,
ciconias, columbas quotidie videmus nidificare; quos
nisi quando in nidis videmus, parentes esse non agnoscimus.
Gallina vero sic infirmatur in pullis suis, ut
etiamsi ipsi pulli non sequantur, filios non videas,
<pb n="1513"/>
matrem tamen agnoscas. Ita fit alis demissis, plumis
hispida, voce rauca, omnibus membris demissa et
abjecta, ut quemadmodum dixi, etiamsi filios non
videas, matrem tamen intelligas. Sic ergo infirmus
Jesus, fatigatus ab itinere. Iter ipsius est caro pro
nobis assumpta. Quomodo enim iter habet qui ubique
est, qui nusquam deest? Quo it, aut unde it, nisi
quia non ad nos veniret, nisi formam visibilis carnis
assumeret? Quia ergo venire ad nos eo modo dignatus
est, ut in forma servi assumpta carne appareret, ipsa
carnis assumptio est iter ipsius. Ideo <hi>fatigatus ab itinere</hi> 
quid est aliud, quam fatigatus in Carne? Infirmus
in carne Jesus: sed noli tu infirmari; in illius
infirmitate tu fortis esto, quia quod infirmum est Dei,
fortius est hominibus <note>(I Cor. I, 25)</note>.</p>
        </div3>
<div3>
          <head>8.</head>
          <p>
 Sub hac rerum imagine Adam qui erat forma
futuri <note>(Rom. V, 14)</note>, praebuit nobis magnum indicium
sacramenti; imo Deus in illo praebuit. Nam et dormiens
meruit accipere uxorem, et de costa ejus facta
est ei uxor <note>(Gen. II, 21)</note>: quoniam de Christo in cruce
dormiente futura erat Ecclesia de latere ejus, de latere
scilicet dormientis; quia et de latere in cruce
pendentis lancea percusso <note>(Joan. XIX, 34)</note> Sacramenta
Ecclesiae profluxerunt. Sed quare hoc dicere volui,
fratres? Quia infirmitas Christi nos facit fortes. Magna
ibi imago praecessit. Potuit Deus carnem detrahere
homini unde faceret feminam, et magis videtur
quasi congruere potuisse. Fiebat enim sexus infirmior,
et magis de carne infirmitas fieri debuit quam
de osse: ossa enim in carne firmiora sunt. Non detraxit
carnem unde faceret mulierem; sed detraxit
os, et detracto osse formata est mulier, et in locum
ossis caro adimpleta est. Poterat pro osse os reddere,
poterat ad faciendam mulierem non costam, sed carnem
detrahere. Quid igitur significavit? Facta est
mulier in costa tanquam fortis: factus est Adam in
carne tanquam infirmus. Christus est et Ecclesia, illius
infirmitas nostra est fortitudo.</p>
        </div3>
<div3>
          <head>9.</head>
          <p>
 Quare ergo hora sexta? Quia aetate saeculi sexta.
Computa in Evangelio tanquam unam horam, unam
aetatem ab Adam usque ad Noe; secundam a Noe
usque ad Abraham; tertiam ab Abraham usque ad
David; quartam a David usque ad transmigrationem
Babyloniae; quintam a transmigratione Babyloniae
usque ad baptismum Joannis: inde sexta agitur.
Quid miraris? Venit Jesus, et humiliando se venit ad
puteum. Fatigatus venit, quia infirmam carnem portavit.
Hora sexta, quia aetate saeculi sexta. Ad puteum,
quia ad profunditatem hujus habitationis nostrae.
Unde dicitur in Psalmis, <hi>De profundis clamavi
ad te, Domine <note>(Psal. CXXIX, 1)</note>
          </hi>. Sedit, ut dixi, quia
humiliatus est.</p>
        </div3>
<div3>
          <head>10.</head>
          <p>
 <hi>Et venit mulier.</hi> Forma Ecclesiae, non jam justificatae,
sed jam justificandae; nam hoc agit sermo.
Venit ignara, invenit eum, et agitur cum illa. Videamus
quid, videamus quare: <hi>Venit mulier de Samaria
haurire aquam.</hi> Samaritani ad Judaeorum gentem non
pertinebant: alienigenae enim fuerunt, quamvis vicinas
<pb n="1514"/>
terras incolerent. Longum est originem Samaritanorum
retexere, ne nos multa teneant, et necessaria
non loquamur: sufficit ergo ut Samaritanos inter
alienigenas deputemus. Et ne hoc audacius me arbitremini
dixisse quam verius, audite ipsum Dominum
Jesum, quid dixerit de illo Samaritano, uno de decem
leprosis quos mundaverat, qui solus rediit ut
gratias ageret: <hi>Nonne decem mundati sunt? et novem
ubi sunt? non erat alius qui daret gloriam Deo, nisi alienigena
iste <note>(Luc. XVII, 17, 18)</note>
          </hi>. Pertinet ad imaginem
rei, quod ab alienigenis venit ista mulier, quae typum
gerebat Ecclesiae: ventura enim erat Ecclesia de Gentibus,
alienigena a genere Judaeorum. Audiamus ergo
in illa nos, et in illa agnoscamus nos, et in illa gratias
Deo agamus pro nobis. Illa enim figura erat, non
veritas; quia et ipsa praemisit figuram, et facta est
veritas. Nam credidit in eum, qui de illa figuram nobis
praetendebat. <hi>Venit</hi> ergo <hi>haurire aquam.</hi> Simpliciter
venerat haurire aquam, sicut solent vel viri vel
feminae.</p>
        </div3>
<div3>
          <head>11.</head>
          <p>
 « Dicit ei Jesus: Da mihi bibere. Discipuli
enim ejus abierant in civitatem, ut cibos emerent.
Dicit ergo ei mulier illa Samaritana: Quomodo tu Judaeus
cum sis, bibere a me poscis, quae sum mulier
Samaritana? Non enim coutuntur Judaei Samaritanis. » 
Videtis alienigenas: omnino vasculis eorum Judaei
non utebantur. Et quia ferebat secum mulier vasculum
unde aquam hauriret, eo mirata est, quia Judaeus
petebat ab ea bibere, quod non solebant facere
Judaei. Ille autem qui bibere quaerebat, fidem ipsius
mulieris sitiebat.</p>
        </div3>
<div3>
          <head>12.</head>
          <p>
 Denique audi quis petat bibere. <hi>Respondit Jesus,
et dixit ei: Si scires donum Dei, et quis est qui dicit tibi,
Da mihi bibere, tu forsitan petisses ab eo, et dedisset tibi
aquam vivam.</hi> Petit bibere, et promittit bibere. Eget
quasi accepturus, et affluit tanquam satiaturus. <hi>Si
scires,</hi> inquit, <hi>donum Dei.</hi> Donum Dei est Spiritus
sanctus. Sed adhuc mulieri tecte loquitur, et paulatim
intrat in cor. Fortassis jam docet. Quid enim ista
hortatione suavius et benignius? <hi>Si scires donum Dei,
et scires quis est qui dicit tibi, Da mihi bibere, tu forsitan
peteres, et daret tibi aquam vivam:</hi> huc usque suspendit.
Viva aqua dicitur vulgo illa quae de fonte exit.
Illa enim quae colligitur de pluvia in lacunas aut cisternas,
aqua viva non dicitur. Et si de fonte manaverit,
et in loco aliquo collecta steterit, nec ad se illud
unde manabat admiserit, sed interrupto meatu.
tanquam a fontis tramite separata fuerit; non dicitur
aqua viva: sed illa aqua viva dicitur, quae manans
excipitur. Talis aqua erat in illo fonte. Quid ergo
promittebat quod petebat?</p>
        </div3>
<div3>
          <head>13.</head>
          <p>
 Tamen mulier suspensa ait: <hi>Domine, neque in
quo haurias habes, et puteus altus est.</hi> Videte quomodo
intellexerit aquam vivam, aquam scilicet quae erat in
illo fonte. Tu mihi vis dare aquam vivam, et ego fero
unde hauriam, et tu non fers. Aqua viva hic est, quomodo
mihi daturus es? Aliud intelligens et carnaliter
sapiens quodammodo pulsat, ut aperiat magister quod
<pb n="1515"/>
clausum est. Pulsabat ignorantia, non studio; adhuc
miseranda, non dum instruenda.</p>
        </div3>
<div3>
          <head>14.</head>
          <p>
 Dicit aliquid evidentius Dominus de illa aqua
viva. Dixerat enim mulier, <hi>Numquid tu major es patre
nostro Jacob, qui dedit nobis puteum, et ipse ex eo
bibit, et filii ejus, et pecora ejus,</hi> De hac aqua viva dare
mihi non potes, quoniam hauritorium non habes:
forte alium fontem promittis? Patre nostro melior
potes esse, qui hunc puteum fodit, et ipse cum suis
usus est eo? Dominus ergo dicat quid dixerit aquam
vivam. « Respondit Jesus, et dixit ei: Omnis qui biberit
ex aqua hac, sitiet iterum: qui autem biberit ex
aqua quam ego dabo ei, non sitiet in aeternum; sed aqua
quam ego dabo ei, fiet in eo fons aquae salientis in
vitam aeternam. »  Apertius locutus est Dominus, <hi>Fiet
in eo fons aquae salientis in vitam aeternam. Qui biberit
de aqua ista, non sitiet in aeternum.</hi> Quid evidentius,
quia non aquam visibilem, sed invisibilem promittebat?
quid evidentius, quia non carnaliter, sed spiritualiter
loquebatur?</p>
        </div3>
<div3>
          <head>15.</head>
          <p>
 Adhuc tamen illa mulier carnem sapit: delectata
est non sitire, et putabat hoc secundum carnem
promissum sibi esse a Domino. Quod quidem fiet, sed
in resurrectione mortuorum. Jam hoc volebat illa.
Dederat enim Deus aliquando servo suo Eliae, ut per
quadraginta dies nec esuriret, nec sitiret <note>(III Reg.
XIX, 8)</note>. Qui hoc potuit dare per quadraginta dies,
non potuit dare semper? Suspirabat tamen illa, nolens
indigere, nolens laborare. Assidue venire ad illum
fontem, onerari pondere, quo indigentia suppleretur;
et finito quod hauserat, rursus redire cogebatur: et
quotidianus ei fuit iste labor; quia indigentia illa reficiebatur,
non exstinguebatur. Delectata ergo tali
munere, rogat ut ei aquam vivam daret.</p>
        </div3>
<div3>
          <head>16.</head>
          <p>
 Verumtamen non praetereamus, quoniam Dominus
spirituale aliquid promittebat. Quid est, <hi>Qui
biberit de aqua hac, sitiet iterum?</hi> Et verum est secundum
hanc aquam; et verum est secundum quod significabat
illa aqua. Etenim aqua in puteo, voluptas
saeculi est in profunditate tenebrosa: hinc eam hauriunt
homines hydria cupiditatum. Cupiditatem quippe
proni submittunt, ut ad voluptatem haustam de
profundo perveniant; et fruuntur voluptate, praecedente
et praemissa cupiditate. Nam qui non praemiserit
cupiditatem, pervenire non potest ad voluptatem.
Pone ergo hydriam, cupiditatem; et aquam de profundo,
voluptatem: cum pervenerit quisque ad voluptatem
saeculi hujus, cibus est, potus est, lavacrum
est, spectaculum est, concubitus est; numquid non
iterum sitiet? Ergo <hi>de hac aqua qui biberit, iterum,</hi> 
inquit, <hi>sitiet:</hi> si autem acceperit a me aquam, <hi>non
sitiet in aeternum. Satiabimur,</hi> inquit, <hi>in bonis domus
tuae <note>(Psal. LXIV, 5)</note>
          </hi>. De qua ergo aqua daturus est, nisi
de illa de qua dictum est, <hi>Apud te est fons vitae?</hi> Nam
quomodo sitient qui <hi>inebriabuntur ab ubertate domus
tuae <note>(Psal. XXXV, 10, 9)</note>
          </hi>?</p>
        </div3>
<div3>
          <head>17.</head>
          <p>
 Promittebat ergo saginam quamdam et satietatem
Spiritus sancti: et illa nondum intelligebat; et
non intelligens, quid respondebat? <hi>Dicit ad eum mulier:
<pb n="1516"/>
Domine, da mihi hanc aquam, ut non sitiam, neque
veniam huc haurire.</hi> Ad laborem indigentia cogebat,
et laborem infirmitas recusabat. Utinam audiret, <hi>Venite
ad me, omnes qui laboratis et onerati estis, et ego
vos reficiam <note>(Matth. XI, 28)</note>
          </hi>. Hoc enim ei dicebat Jesus,
ut jam non laboraret, sed illa nondum intelligebat.</p>
        </div3>
<div3>
          <head>18.</head>
          <p>
 Denique volens ut intelligeret, <hi>dicit ei Jesus:
Vade, voca virum tuum et veni huc.</hi> Quid est, <hi>Voca virum
tuum?</hi> Per virum suum ei volebat aquam illam dare?
An quia non intelligebat, per virum suum eam volebat
docere? Forte quomodo ait Apostolus de mulieribus, <hi>Si quid autem volunt discere, domi viros suos interrogent?</hi> 
Sed ibi dicitur, <hi>domi viros suos interrogent,</hi> ubi non
est Jesus qui doceat: denique dicitur mulieribus quas
prohibebat Apostolus loqui in Ecclesia <note>(I Cor. XIV, 35,
34)</note>. Cum vero ipse Dominus aderat, et praesens praesenti
loquebatur? quid opus erat ut per virum ejus ei
loqueretur? Numquid per virum suum loquebatur
Mariae sedenti ad pedes suos, et excipienti verbum
suum, quando Martha circa multum ministerium etiam
de sororis suae felicitate occupatissima murmurabat? <note>(Luc. X, 39, 40)</note>.
Ergo, fratres mei, audiamus et intelligamus
quod ait Dominus, <hi>Voca virum tuum,</hi> mulieri.
Forte enim et animae nostrae dicit, <hi>Voca virum tuum.</hi> 
Quaeramus et de viro animae. Cur jam non ipse Jesus
vir animae verus est? Adsit intellectus, quoniam quod
dicturi sumus, vix capitur nisi ab intentis: adsit
ergo intellectus ut capiatur, et ipse intellectus erit
fortasse vir animae.</p>
        </div3>
<div3>
          <head>19.</head>
          <p>
 Videns ergo Jesus quia mulier non intelligebat,
et volens eam intelligere, <hi>Voca,</hi> inquit, <hi>virum tuum.</hi> 
Ideo enim nescis quod dico, quia intellectus tuus non
adest: loquor ego secundum spiritum, tu audis secundum
carnem. Quae loquor, nec ad voluptatem aurium
pertinent, nec ad oculos, nec ad olfactum, nec ad gustum,
nec ad tactum; mente sola capiuntur, intellectu
solo hauriuntur: ille intellectus non tibi adest, quomodo
capis quod dico? <hi>Voca virum tuum,</hi> praesenta
intellectum tuum. Quid tibi est enim animam habere?
Non est magnum, nam et pecus habet. Unde tu melior?
Quia intellectum habes, quod pecus non habet.
Quid est ergo, <hi>Voca virum tuum?</hi> Non me capis, non me
intelligis: de dono Dei tibi loquor, tu autem carnem
cogitas; secundum carnem sitire non vis, ego spiritum
alloquor: absens est intellectus tuus, <hi>Voca virum tuum.</hi> 
Noli esse sicut equus et mulus, quibus non est intellectus <note>(Psal. XXXI, 9)</note>.
Ergo, fratres mei, animam habere,
et intellectum non habere, hoc est, non adhibere,
nec secundum eum vivere, bestialis est vita.
Est enim in nobis quiddam bestiale quo in carne vivimus,
sed intellectu regendum est. Motus enim animae
secundum carnem se moventis, et in delicias carnales
immoderate diffluere cupientis, regit desuper
intellectus. Qui debet dici vir? qui regit, an qui regitur?
Procul dubio cum ordinata vita est, intellectus
animam regit, ad ipsam animam pertinens. Non enim
aliquid aliud est quam anima, sed aliquid animae est
intellectus: quomodo non aliquid aliud quam caro est
oculus, sed aliquid carnis est oculus. Cum autem carnis
<pb n="1517"/>
aliquid sit oculus, solus tamen luce perfruitur:
caetera autem membra carnalia luce perfundi possunt,
lucem sentire non possunt; solus ea oculus et perfunditur
et perfruitur. Sic in anima nostra quiddam
est quod intellectus vocatur. Hoc ipsum animae quod
intellectus et mens dicitur, illuminatur luce superiore.
Jam superior illa lux, qua mens humana illuminatur,
Deus est; <hi>Erat</hi> enim <hi>verum lumen, quod illuminat
omnem hominem venientem in hunc mundum <note>(Joan. I,
9)</note>
          </hi>. Talis lux Christus erat, talis lux cum muliere loquebatur:
et illa intellectu non aderat, qui illa luce
illuminaretur, nec tantum perfunderetur, verum etiam
frueretur. Ergo Dominus tanquam diceret, Illustrare
volo, et non adest quem; <hi>Voca,</hi> inquit, <hi>virum tuum:</hi> 
adhibe intellectum per quem docearis, quo regaris.
Ergo constitue animam excepto intellectu tanquam
feminam: intellectum autem habere, tanquam virum.
Sed iste vir non bene regit feminam suam, nisi cum
a superiore regitur. Caput enim mulieris vir, caput
autem viri Christus <note>(I Cor. XI, 3)</note>. Loquebatur caput
viri cum femina, et non aderat vir. Et tanquam diceret
Dominus, Adhibe caput tuum ut ille suscipiat caput
suum: ergo <hi>voca virum tuum, et veni huc;</hi> id est,
adesto, praesens esto: velut enim absens es, dum non
intelligis praesentis vocem veritatis; praesens esto,
sed noli sola; cum viro tuo adesto.</p>
        </div3>
<div3>
          <head>20.</head>
          <p>
 Et adhuc illa nondum advocato illo viro, non
intelligit, adhuc carnem sapit; absens est enim vir: <hi>Non habeo,</hi> 
 inquit, <hi>virum.</hi> Et Dominus sequitur, et
mysteria loquitur. Intelligas revera istam mulierem
non habuisse tunc virum; sed coutebatur nescio quo
non legitimo viro, adultero magis quam viro. <hi>Et Dominus
ei: Bene dixisti, Quia non habeo virum.</hi> Unde ergo
tu dixisti, <hi>Voca virum tuum?</hi> Et audi quia bene novit
Dominus eam non habere virum, <hi>Dicit ei,</hi> etc. Ne forte
putaret mulier ideo dixisse Dominum, <hi>Bene dixisti, Quia
non habeo virum,</hi> quod hoc a muliere didicerit, non
quod ipse istud divinitate cognoverit, audi aliquid quod
non dixisti: <hi>Quinque enim viros habuisti, et iste quem
habes, non est vir tuus, hoc vere dixisti.</hi> </p>
        </div3>
<div3>
          <head>21.</head>
          <p>
 Iterum cogit de istis quinque viris subtilius
aliquid perscrutari. Multi quippe intellexerunt, non
quidem absurde, nec usquequaque improbabiliter,
quinque viros mulieris hujus, quinque libros Moysi.
Utebantur enim eis Samaritani, et sub eadem Lege
erant: nam inde illis et circumcisio inerat. Sed quoniam
angustat nos quod sequitur, <hi>Et nunc quem habes,
non est vir tuus;</hi> videtur mihi facilius nos posse accipere
quinque viros priores animae, quinque sensus corporis
esse. Quando enim quisque nascitur, antequam uti
possit mente atque ratione, non regitur nisi sensibus
carnis. Anima in puero parvulo, quod auditur, quod
videtur, quod olet, quod sapit, quod tactu sentitur,
hoc appetit aut fugit. Appetit quidquid mulcet, fugit
quidquid offendit hos quinque sensus. Hos enim quinque
sensus mulcet voluptas, offendit dolor. Secundum
hos quinque sensus, tanquam quinque viros,
<pb n="1518"/>
prius vivit anima; quia istis regitur. Quare autem viri
dicti sunt? Quia legitimi. A Deo quippe facti, et a
Deo donati animae. Infirma est adhuc quae istis quinque
sensibus regitur, et sub istis quinque viris agit:
at ubi venerit ad annos exserendae rationis, si eam
susceperit optima disciplina et doctrina sapientiae;
quinque illis viris ad regendum non succedit, nisi vir
verus legitimus et illis melior, et qui melius regat, et
qui ad aeternitatem regat, ad aeternitatem excolat, ad
aeternitatem instruat. Nam nisi quinque sensus non
ad aeternitatem nos regunt, sed ad ista temporalia vel
appetenda vel fugienda. Ubi vero intellectus sapientia
imbutus regere coeperit animam, scit jam non solum
fugere foveam, et ambulare in aequali quod oculi ostendunt
animae infirmae: nec tantum canoras voces suaviter
audire, dissonasque repellere; vel blandis odoribus
delectari, putoresque respuere; aut dulcedine
capi, et amaritudine offendi; aut lenibus mulceri, et
asperis laedi. Ista enim omnia infirmae animae sunt necessaria.
Quid ergo regiminis adhibetur per illum intellectum?
Non alba et nigra discreturus est, sed
justa et injusta, bona et mala, utilia et inutilia, castitatem
et impudicitiam, hanc ut amet, istam ut vitet;
charitatem et odium, in hac ut sit, in illo ut non sit.</p>
        </div3>
<div3>
          <head>22.</head>
          <p>
 Hic vir quinque illis viris in ista muliere non
successerat. Ubi enim non succedit ille, error dominatur.
Nam cum coeperit anima capax esse rationis,
aut a sapiente mente regitur, aut ab errore:
sed error non regit, sed perdit. Post istos ergo quinque
sensus mulier illa adhuc errabat, et error eam
ventilabat. Error autem iste non erat legitimus vir,
sed adulter: ideo ei Dominus, ait, <hi>Bene dixisti,
Quia non habeo virum. Quinque enim viros habuisti:</hi> 
quinque te sensus carnis primo rexerunt; venisti
ad aetatem utendae rationis, nec ad sapientiam pervenisti,
sed in errorem incidisti. Ergo post illos
quinque viros, <hi>iste quem habes, non est tuus vir.</hi> Et
quid erat, si vir non erat, nisi adulter? <hi>Voca</hi> itaque
non adulterum, sed <hi>virum tuum;</hi> ut intellectu me capias,
non errore de me aliquid falsum sentias. Adhuc
enim errabat mulier, quae aquam illam cogitabat; cum
jam Dominus de Spiritu sancto loqueretur. Quare errabat,
nisi quia adulterum, non virum habebat? Tolle
ergo hinc istum adulterum qui te corrumpit, et <hi>vade,
voca virum tuum.</hi> Voca, et veni, ut intelligas me.</p>
        </div3>
<div3>
          <head>23.</head>
          <p>
 <hi>Dicit ei mulier: Domine, video quia propheta es
tu.</hi> Coepit venire vir, nondum plene venit. Prophetam
Dominum putabat. Erat quidem et propheta: nam
de seipso ait, <hi>Non est propheta sine honore, nisi in patria
sua <note>(Luc. IV, 24)</note>
          </hi>. Item de illo dictum est ad Moysen, <hi>Prophetam eis suscitabo de fratribus eorum, similem
tui 
 <note>(Deut. XVIII, 18)</note>
          </hi>. Similem scilicet ad formam
carnis, non ad eminentiam majestatis. Ergo invenimus
Dominum Jesum dictum prophetam. Proinde jam
non multum errat mulier ista. <hi>Video,</hi> inquit, <hi>quia
propheta es tu.</hi> Incipit vocare virum, adulterum excludere: <hi>Video quia propheta es tu.</hi> 
 Et incipit quaerere
quod illam solet movere. Contentio quippe fuerat inter
Samaritanos et Judaeos, quia Judaei in templo a Salomone
<pb n="1519"/>
fabricato adorabant Deum; Samaritani longe
inde positi, non in eo adorabant. Ideo Judaei meliores
se esse jactabant, quia in templo adorabat Deum. <hi>Non
enim coutuntur Judaei Samaritanis:</hi> quia dicebant eis,
Quomodo vos jactatis, et ideo vos meliores nobis esse
perhibetis, quia templum habetis quod nos non habemus?
Numquid patres nostri qui Deo placuerunt in
illo templo adoraverunt? nonne in monte isto adoraverunt,
ubi nos sumus? Melius ergo nos, inquiunt,
in hoc monte Deum rogamus, ubi patres nostri rogaverunt.
Contendebant utrique ignari, quia virum non
habentes: illi pro templo, illi pro monte inflabantur
adversus invicem.</p>
        </div3>
<div3>
          <head>24.</head>
          <p>
 Dominus tamen modo quid docet mulierem,
tanquam cujus vir coeperit praesens esse? <hi>Dicit ei mulier:
Domine, video quia propheta es tu. Patres nostri
in monte hoc adoraverunt, et vos dicitis quia Jerosolymis
est locus ubi adorare oportet. Dicit ei Jesus: Mulier,
crede mihi.</hi> Veniet enim Ecclesia, sicut dictum est in
Canticis canticorum, <hi>veniet et pertransiet ab initio fidei <note>(Cant. IV, 8, sec. LXX)</note>
          </hi>.
Veniet ut pertranseat, et pertransire
non potest nisi <hi>ab initio fidei.</hi> Merito jam
praesente viro audit, <hi>Mulier, crede mihi.</hi> Jam enim est
in te qui credat, quia praesens est vir tuus. Coepisti
adesse intellectu, quando me prophetam appellasti. <hi>Mulier, crede mihi:</hi> 
 quia nisi credideritis, non intelligetis <note>(Isai. VII, 9, sec. LXX)</note>.
Ergo, <hi>Mulier, crede mihi,
quia veniet hora, quando neque in monte hoc, neque in
Jerosolymis adorabitis Patrem. Vos adoratis quod nescitis,
nos adoramus quod scimus; quia salus ex Judaeis
est. Sed veniet hora.</hi> Quando? <hi>Et nunc est.</hi> Quae ergo
hora? <hi>Quando veri adoratores adorabunt Patrem in
spiritu et veritate;</hi> non in monte isto, non in templo,
sed in spiritu et veritate. <hi>Nam et Pater tales quaerit,
qui adorent eum.</hi> Quare Pater tales quaerit qui adorent
eum, non in monte, non in templo, sed in spiritu et
veritate? <hi>Spiritus est Deus.</hi> Si corpus esset Deus, oportebat
eum adorari in monte, quia corporeus est mons;
oportebat eum adorari in templo, quia corporeum est
templum. <hi>Spiritus est Deus; et eos qui adorant eum, in
spiritu et veritate oportet adorare.</hi> </p>
        </div3>
<div3>
          <head>25.</head>
          <p>
 Audivimus, et manifestum est; foras ieramus,
intro missi sumus. O si invenirem, dicebas, montem
aliquem altum et solitarium! credo enim quia in alto
est Deus, magis me exaudit ex alto. Quia in monte es,
propinquum te Deo putas, et cito te exaudiri, quasi
de proximo clamantem? In excelsis habitat, sed <hi>humilia
respicit. Prope est Dominus.</hi> Quibus? forte altis? <hi>His qui obtriverunt cor 
 <note>(Psal. XXXIII, 19)</note>
          </hi>. Mira res est:
et in altis habitat, et humilibus propinquat: <hi>humilia
respicit, excelsa autem a longe cognoscit <note>(Psal. CXXXVII,
6)</note>
          </hi>; superbos longe videt, eo illis minus propinquat,
quo sibi videntur altiores. Quaerebas ergo montem?
descende ut attingas. Sed ascendere vis? ascende:
noli montem quaerere. <hi>Ascensiones,</hi> inquit, <hi>in corde
ejus</hi> (hoc Psalmus dicit), <hi>in convalle plorationis <note>(Psal.
LXXXIII, 6, 7)</note>
          </hi>. Convallis humilitatem habet. Ergo intus
age totum. Et si forte quaeris aliquem locum altum,
<pb n="1520"/>
aliquem locum sanctum, intus exhibe te templum Deo.
Templum enim Dei sanctum est, quod estis vos <note>(I Cor.
III, 17)</note>. In templo vis orare? in te ora. Sed prius esto
templum Dei, quia ille in templo suo exaudiet orantem.</p>
        </div3>
<div3>
          <head>26.</head>
          <p>
 <hi>Venit ergo hora, et nunc est, quando veri adoratores
adorabunt Patrem in spiritu et veritate. Nos adoramus
quod scimus, vos adoratis quod nescitis; quoniam
salus ex Judaeis est.</hi> Multum dedit Judaeis: sed noli
istos reprobos accipere. Parietem illum accipe cui
adjunctus est alius, ut pacati in lapide angulari, quod
est Christus, copulentur. Unus enim paries a Judaeis,
unus a Gentibus: longe a se isti parietes, sed donec
in angulo conjungantur. Alienigenae autem hospites
erant, et peregrini a testamentis Dei <note>(Ephes. II,
12-22)</note>. Secundum hoc ergo dictum est, <hi>Nos adoramus
quod scimus.</hi> Ex persona quidem Judaeorum
dictum est, sed non omnium Judaeorum, non reproborum
Judaeorum: sed de qualibus fuerunt Apostoli,
quales fuerunt Prophetae, quales fuerunt illi omnes
sancti, qui omnia sua vendiderunt, et pretia rerum
suarum ad pedes Apostolorum posuerunt <note>(Act. IV,
34, 35)</note>. Non enim repulit Deus plebem suam quam
praescivit <note>(Rom. XI, 2)</note>.</p>
        </div3>
<div3>
          <head>27.</head>
          <p>
 Audivit hoc mulier ista, et addidit. Jamdudum
prophetam dixerat; vidit talia dicere eum cum quo
loquebatur, quae jam plus essent ad prophetam; et
quid respondit, videte: <hi>Dicit ei mulier, Scio quia
Messias veniet, qui dicitur Christus: cum ergo venerit
ille, omnia nobis demonstrabit.</hi> Quid est hoc? Modo,
inquit, de templo contendunt Judaei, et nos de monte
contendimus: cum ille venerit, et montem spernet,
et templum evertet; docebit nos iste omnia, ut in spiritu
et veritate noverimus adorare. Sciebat quis eam
posset docere, sed jam docentem nondum agnoscebat.
Jam ergo digna erat cui manifestaretur. Messias autem
unctus est; unctus graece Christus est; hebraice Messias
est: unde et punice, Messe dicitur unge. Cognatae
quippe sunt linguae istae et vicinae, hebraica, punica,
et syra.</p>
        </div3>
<div3>
          <head>28.</head>
          <p>
 Ergo <hi>dicit ei mulier, Scio quia Messias veniet,
qui dicitur Christus: cum ergo venerit ille, nobis annuntiabit
omnia. Dicit ei Jesus: Ego sum qui loquor tecum.</hi> 
Vocavit virum suum, factus est vir ejus caput mulieris,
factus est Christus caput viri <note>(I Cor. XI, 3)</note>. Jam
mulier ordinatur in fide, et regitur bene victura. Posteaquam
audivit hoc, <hi>Ego sum qui loquor tecum,</hi> jam
ultra quid diceret; quando Christus Dominus manifestare
se voluit mulieri, cui dixerat, <hi>Crede mihi?</hi> </p>
        </div3>
<div3>
          <head>29.</head>
          <p>
 <hi>Et continuo venerunt discipuli ejus, et mirabantur
quia cum muliere loquebatur.</hi> Quia quaerebat perditam,
qui venerat quaerere quod perierat, hoc illi mirabantur.
Bonum enim mirabantur, non malum suspicabantur. <hi>Nemo tamen dixit: Quid quaeris aut quid loqueris
cum ea?</hi> </p>
        </div3>
<div3>
          <head>30.</head>
          <p>
 <hi>Reliquit ergo hydriam suam mulier.</hi> Audito, <hi>Ego
sum qui loquor tecum,</hi> et recepto in cor Christo Domino,
quid faceret, nisi jam hydriam dimitteret, et
evangelizare curreret? Projecit cupiditatem, et properavit
<pb n="1521"/>
annuntiare veritatem. Discant qui volunt
evangelizare, projiciant hydriam ad puteum. Recordamini
quid superius dixerim de hydria: vas erat
unde aqua hauriebatur, graeco nomine appellatur hydria,
quoniam graece <foreign xml:lang="greek">ὕδωρ</foreign> aqua dicitur; tanquam si
aquarium diceretur. Projecit ergo hydriam, quae jam
non usui, sed oneri fuit: avida quippe desiderabat
aqua illa satiari. Ut nuntiaret Christum, onere abjecto, <hi>cucurrit ad civitatem, et dicit illis hominibus:
Venite, et videte hominem qui mihi dixit omnia quaecumque
feci.</hi> 
 Pedetentim, ne illi quasi irascerentur, et
indignarentur, et persequerentur. <hi>Venite, et videte
hominem qui dixit mihi omnia quaecumque feci: numquid
ipse est Christus? Exierunt de civitate, et veniebant
ad eum.</hi> </p>
        </div3>
<div3>
          <head>31.</head>
          <p>
 <hi>Et interea rogabant eum discipuli dicentes: Rabbi,
manduca.</hi> Ierant enim emere cibos et venerant. <hi>Ille
autem dixit: Ego habeo cibum manducare quem vos non
scitis. Dicebant ergo discipuli ad invicem: Numquid
aliquis attulit ei manducare?</hi> Quid mirum si mulier illa
non intelligebat aquam? ecce discipuli nondum intelligunt
escam. Audivit autem cogitationes illorum, et
jam instruit ut magister; non per circuitum, sicut
illam cujus adhuc virum requirebat, sed jam aperte: <hi>Meus,</hi> 
 inquit, <hi>cibus est ut faciam voluntatem ejus qui
misit me.</hi> Ergo et potus ipse erat in illa muliere, ut
faceret voluntatem ejus, qui miserat eum. Ideo dicebat, <hi>Sitio, da mihi bibere;</hi> 
 scilicet ut fidem in ea operaretur,
et fidem ejus biberet, et eam in corpus suum
trajiceret: corpus enim ejus Ecclesia. Ipse <hi>est</hi> ergo, inquit, <hi>cibus meus ut faciam voluntatem ejus qui me
misit.</hi> </p>
        </div3>
<div3>
          <head>32.</head>
          <p>
 <hi>Nonne vos dicitis quod adhuc quatuor menses
sunt, et messis venit?</hi> In opus fervebat, et operarios
mittere disponebat. Vos quatuor menses computatis
usque ad messem; ego vobis aliam messem albam et
paratam ostendo. <hi>Ecce dico vobis, levate oculos vestros,
et videte quia jam albae sunt regiones ad messem.</hi> Ergo
messores missurus est. <hi>In hoc enim est verbum verum,
quia alius est qui metit, alius qui seminat: ut et qui
seminat simul gaudeat et qui metit. Ego misi vos metere
quod vos non laborastis: alii laboraverunt, et vos in
laborem eorum introistis.</hi> Quid ergo? messores misit,
non seminatores? Quo messores? Ubi jam alii laboraverunt.
Nam ubi jam laboratum erat, utique seminatum
erat; et quod seminatum erat, jam maturum
erat factum, falcem et trituram desiderabat. Quo ergo
erant messores mittendi? Ubi jam Prophetae praedicaverant;
ipsi enim seminatores. Nam si ipsi non seminatores,
unde ad illam mulierem pervenerat, <hi>Scio
quia Messias veniet?</hi> Jam ista mulier fructus maturus
erat, et erant albae messes, et falcem quaerebant. <hi>Misi
vos</hi> ergo: quo? <hi>Metere quod non seminastis: alii seminaverunt,
et vos in labores eorum introistis.</hi> Qui laboraverunt?
Ipse Abraham, Isaac, et Jacob. Legite labores
eorum: in omnibus laboribus eorum prophetia
Christi; et ideo seminatores. Moyses et caeteri Patriarchae
et omnes Prophetae, quanta pertulerunt in
illo frigore quando seminabant? Ergo jam in Judaea
<pb n="1522"/>
messis parata erat. Merito ibi tanquam matura seges
fuit, quando tot hominum millia pretia rerum suarum
afferebant, et ad pedes Apostolorum ponentes, expeditis
humeris a sarcinis saecularibus, Christum Dominum
sequebantur: vere matura messis. Quid inde
factum est? De ipsa messe ejecta sunt pauca grana,
et seminaverunt orbem terrarum, et surgit alia messis
quae in fine saeculi metenda est. De ista messe dicitur, <hi>Qui seminant in lacrymis, in gaudio metent 
 <note>(Psal.
CXXV, 5)</note>
          </hi>. Ad istam ergo messem non Apostoli, sed
Angeli mittentur: <hi>Messores,</hi> inquit, <hi>Angeli sunt <note>(Matth. XIII, 39)</note>
          </hi>.
Ista ergo messis crescit inter zizania,
et exspectat purgari in fine. Illa vero messis jam matura
erat, quo prius missi sunt discipuli, ubi Prophetae
laboraverunt. Sed tamen, fratres, videte quid dictum
sit: <hi>Simul gaudeat et qui seminat et qui metit.</hi> Dispares
 temporis labores habuerunt: sed gaudio pariter
perfruentur, mercedem simul accepturi sunt vitam
aeternam.</p>
        </div3>
<div3>
          <head>33.</head>
          <p>
 <hi>Ex civitate autem illa multi crediderunt in eum
Samaritani, propter verbum mulieris testimonium perhibentis,
Quia dixit mihi omnia quaecumque feci. Cum
venissent autem ad eum Samaritani, rogaverunt ut apud
eos maneret, et mansit ibi duos dies. Et multo plures
crediderunt propter sermonem ejus: et mulieri dicebant:
Quia jam non propter tuam loquelam credimus; ipsi enim
nos audivimus, et scimus quia hic est vere Salvator
mundi.</hi> Et hoc paululum animadvertendum est, quia
lectio terminata est. Mulier primum nuntiavit, et ad
mulieris testimonimum crediderunt Samaritani, et rogaverunt
eum ut apud eos maneret, et mansit ibi biduo,
et plures crediderunt: et cum credidissent, dicebant
mulieri, <hi>Non jam propter verbum tuum credimus,
sed ipsi cognovimus, et scimus quia vere hic est
Salvator mundi;</hi> primo per famam, postea per praesentiam.
Sic agitur hodie cum eis qui foris sunt, et
nondum sunt christiani: Christus nuntiatur per christianos
amicos; tanquam illa muliere, hoc est Ecclesia
annuntiante, ad Christum veniunt, credunt per istam
famam; manet apud eos biduo, hoc est, dat illis duo
praecepta charitatis; et multo plures et firmius in eum
credunt, quoniam vere ipse est Salvator mundi.
</p>
        </div3>
      </div1>

<div1>
        <head>TRACTATUS XVI. <hi>Ab eo Evangelii loco,</hi> Post duos autem dies exiit inde, et abiit in Galilaeam; <hi>usque ad id,</hi> Et credidit ipse, et domus ejus tota. <hi>Cap.</hi> IV, V\. 43-53.</head>
<div3>
          <head>1.</head>
          <p>
 Hodierna evangelica lectio, hesterni diei sequitur
lectionem, quae nobis ad disputandum proponitur. In
qua quidem sensus non sunt investigatione difficiles,
sed digni praedicatione, digni admiratione et laudatione.
Proinde locum istum Evangelii cum commendatione
commemoremus potius, quam cum difficultate
tractemus. <hi>Abiit</hi> enim Jesus post biduum quod fecerat
in Samaria <hi>in Galilaeam</hi> ubi nutritus erat. Secutus autem
Evangelista ait: <hi>Ipse enim Jesus testimonium perhibuit
quia propheta in patria sua honorem non habet.</hi> 
<pb n="1523"/>
Non propterea post biduum discessit Jesus de Samaria,
quia honorem in Samaria non habebat: non
enim Samaria patria ipsius erat, sed Galilaea. Cum
ergo istam deseruisset tam cito, et ad Galilaeam venisset
ubi nutritus erat; quomodo attestatur <hi>quia propheta
in patria sua honorem non habet?</hi> Magis videtur
attestari potuisse quod propheta in patria sua honorem
non haberet, si contemneret pergere in Galilaeam,
et in Samaria remansisset.</p>
        </div3>
<div3>
          <head>2.</head>
          <p>
 Intendat ergo Charitas vestra insinuatum nobis
non modicum sacramentum, suggerente Domino et
donante quod loquar. Quaestionem propositam cognovistis,
solutionem ejus exquirite. Sed repetamus propositionem,
ut solutionem desiderabilem faciamus.
Movet nos cur Evangelista dixerit, <hi>Ipse enim Jesus
testimonium perhibuit quod propheta in patria sua honorem
non habet.</hi> Hoc permoti reteximus verba superiora,
ut inveniamus cur hoc Evangelista dicere voluerit; et
invenimus superiora verba ejus ita narrantis, quoniam
post biduum profectus est de Samaria in Galilaeam.
Propter hoc ergo dixisti, o Evangelista, testimonium
perhibuisse Jesum quod propheta in patria
sua honorem non haberet; quia post biduum reliquit
Samariam, et properavit venire in Galilaeam? Imo
vero quasi videor mihi congruentius intelligere, quia
si honorem in patria sua Jesus non haberet, non ad
eamdem relicta Samaria festinaret. Sed ni fallor, imo
quia verum est, et non fallor, melius enim quam ego,
vidit Evangelista quid diceret, melius me veritatem
videbat, qui eam de pectore Domini bibebat. Ipse est
enim Joannes evangelista, qui inter omnes discipulos
super pectus Domini discumbebat; et quem Dominus
charitatem debens omnibus, tamen prae caeteris diligebat <note>(Joan. XIII, 25, et XXI, 20)</note>.
Ergo ille falleretur,
et ego recta sentirem? Imo si pie sapio, obedienter
audiam quod dixit, ut merear sentire quod
sensit.</p>
        </div3>
<div3>
          <head>3.</head>
          <p>
 Accipite itaque, charissimi, quid hic sentiam,
sine praejudicio, si vos melius aliquid senseritis. Magistrum
enim unum omnes habemus, et in una schola
condiscipuli sumus. Hoc ergo sentio, et videte si non
aut verum est, aut propinquat veritati quod sentio.
In Samaria biduum fecit, et crediderunt in eum Samaritani:
tot dies in Galilaea fecit, et non in eum
crediderunt Galilaei. Retexite vel recolite memoria
hesterni diei et lectionem et sermonem. Venit in Samariam,
ubi eum primo mulier illa praedicaverat, cum
qua ad puteum Jacob locutus erat magna mysteria:
eo viso Samaritani et audito crediderunt in eum propter
verbum mulieris, et firmius crediderunt propter
verbum ejus, et plures crediderunt: sic scriptum est.
Ibi facto biduo <note>(quo numero dierum mystice commendatus
est duorum numerus praeceptorum, in quibus
duobus praeceptis tota Lex pendet et Prophetae <hi>[Matth.
XXII, 37-40]</hi>, sicut hesterno die nos commendasse
meministis)</note>, pergit in Galilaeam, et venit in civitatem
Canam Galilaeae, ubi aquam vinum fecit. Ibi autem
quando aquam in vinum convertit, sicut scribit ipse
Joannes, crediderunt in eum discipuli ejus <hi>(Joan. II,
<pb n="1524"/>
1-11)</hi>: et utique plena erat domus turbis convivantium.
Factum est tam magnum miraculum, et non in
eum crediderunt nisi discipuli ejus. Hanc civitatem
Galilaeae modo repetivit. <hi>Et ecce quidam regulus, cujus
filius infirmabatur, venit ad eum, et rogare coepit ut
descenderet,</hi> ad illam civitatem vel domum, <hi>et sanaret
filium ejus; incipiebat enim mori.</hi> Qui rogabat, non
credebat? Quid a me exspectas audire? Dominum interroga
quid de illo senserit. Rogatus enim talia respondit: <hi>Nisi signa et prodigia videritis, non creditis.</hi> 
Arguit hominem in fide tepidum, aut frigidum, aut
omnino nullius fidei: sed tentare cupientem de sanitate
filii sui, qualis esset Christus, quis esset, quantum
posset. Verba enim rogantis audivimus, cor diffidentis
non videmus: sed ille pronuntiavit, qui et verba audivit
et cor inspexit. Denique et ipse Evangelista
testimonio narrationis suae ostendit quia nondum crediderat,
qui venire ad domum suam Dominum cupiebat,
ad sanandum filium ejus. Nam posteaquam ei
nuntiatum est sanum esse filium ejus, et invenit ea
hora sanatum, qua hora Dominus dixerat, <hi>Vade, filius
tuus vivit; et credidit,</hi> inquit, <hi>ipse, et domus ejus tota.</hi> 
Si ergo propterea credidit ipse et domus ejus tota,
quia nuntiatus est ei filius ejus sanus, et comparavit
horam nuntiantium horae praenuntiantis; quando rogabat,
nondum credebat. Samaritani nullum signum
exspectaverant, verbo ejus tantummodo crediderant.
cives autem ejus audire meruerunt, <hi>Nisi signa et prodigia
videritis, non creditis;</hi> et ibi tamen facto tanto
miraculo, non credidit nisi ipse et domus ejus. Ad
solum sermonem crediderunt plures Samaritani: ad
illud miraculum sola illa domus credidit, ubi factum
est. Quid igitur, fratres, quid nobis commendat Dominus?
Tunc Galilaea Judaeae patria erat Domini, quia
ibi nutritus est: nunc vero quia portendit aliquid res
illa; non enim sine causa dicta sunt prodigia, nisi
quia aliquid portendunt: prodigium enim appellatum
est quasi porrodicium, quod porro dicat, porro significet,
et aliquid futurum esse portendat: quia ergo
aliquid illa omnia portendebant, aliquid illa omnia
praedicebant, faciamus modo nos patriam Domini nostri
Jesu Christi secundum carnem (non enim habuit
patriam in terra, nisi secundum carnem, quam accepit
in terra); faciamus ergo patriam Domini populum
Judaeorum. Ecce in patria sua honorem non habet.
Modo attende Judaeorum turbas, attende jam gentem
illam dispersam toto orbe terrarum, et evulsam radicibus
suis; attende ramos fractos, concisos, dispersos,
aridos, quibus fractis inseri meruit oleaster <note>(Rom.
XI, 17)</note>: vide turbam Judaeorum, quid dicit modo?
Quem colitis, quem adoratis, frater noster erat. Et
nos respondeamus, <hi>Propheta in patria sua honorem
non habet.</hi> Denique illi ambulantem Dominum Jesum
in terra, facientemque miracula; caecos illuminantem,
surdis aures aperientem, mutorum ora solventem,
paralyticorum membra stringentem, super mare ambulantem,
ventis imperantem et fluctibus, mortuos
suscitantem; tanta signa facientem viderunt, et vix
<pb n="1525"/>
inde pauci crediderunt. Populo Dei loquor: tam multi
credidimus, quae signa vidimus? Illud ergo quod factum
est tunc, hoc quod nunc agitur portendebat.
Judaei fuerunt vel sunt similes Galilaeis; nos similes
illis Samaritanis. Evangelium audivimus, Evangelio
consensimus, per Evangelium in Christum credidimus;
nulla signa vidimus, nulla exigimus.</p>
        </div3>
<div3>
          <head>4.</head>
          <p>
 Quamvis enim unus ex duodecim electis et sanctis,
tamen Israelita fuit, de gente scilicet Domini,
Thomas ille, qui in loca vulnerum digitos cupiebat
mittere. Sic eum arguit Dominus quomodo istum regulum.
Huic dixit, <hi>Nisi signa et prodigia videritis non
creditis:</hi> illi autem dixit, <hi>Quia vidisti, credidisti.</hi> Ad
Galilaeos venerat, post Samaritanos qui sermoni ejus
crediderant, apud quos nulla miracula fecerat, quos
firmos in fide securus cito dimiserat, quia divinitatis
praesentia non dimiserat. Ergo quando dicebat Dominus
Thomae, <hi>Veni, mitte manum tuam, et noli esse incredulus,
sed fidelis;</hi> et cum ille exclamaret, tactis
vulnerum locis, et diceret, <hi>Dominus meus, et Deus
meus:</hi> increpatur et dicitur ei, <hi>Quia vidisti, credidisti.</hi> 
Quare, nisi <hi>quia propheta in patria sua honorem
non habet?</hi> Quia vero apud alienigenas propheta
iste honorem habet, quid sequitur? <hi>Beati qui
non viderunt et crediderunt <note>(Joan. XX, 25-29)</note>
          </hi>. Praedicti
sumus nos; et quod Dominus ante laudavit, et in
nobis implere dignatus est. Viderunt qui crucifixerunt,
palpaverunt, et sic pauci crediderunt: nos non
vidimus, non contrectavimus, audivimus, credidimus.
Fiat in nobis, perficiatur in nobis beatitudo quam
promisit; et hic, quia patriae ipsius praelati sumus;
et in futuro saeculo, quia pro ramis fractis inserti
sumus.</p>
        </div3>
<div3>
          <head>5.</head>
          <p>
 Hos enim ramos se fracturum esse monstrabat,
et hunc oleastrum inserturum, quando commotus
Centurionis fide, qui ei dixit,  « Non sum dignus ut
sub tectum meum intres; sed tantum dic verbo, et
sanabitur puer meus: nam et ego homo sum sub potestate
constitutus, habens sub me milites, et dico
huic, Vade, et vadit; et huic, Veni, et venit; et servo
meo, Fac hoc, et facit. Conversus ad eos qui se sequebantur,
dixit, Amen dico vobis, non inveni tantam
fidem in Israel. »  Quare non invenit tantam fidem
in Israel? Quia <hi>propheta in patria sua honorem non
habet.</hi> Numquid non et illi centurioni poterat dicere
Dominus, quod dixit huic regulo, <hi>Vade, puer tuus vivit?</hi> 
Videte distinctionem: regulus iste Dominum ad
domum suam descendere cupiebat; ille centurio indignum
se esse dicebat. Illi dicebatur, <hi>Ego venio et curabo
eum;</hi> huic dictum est, <hi>Vade, filius tuus vivit.</hi> Illi
praesentiam promittebat; hunc verbo sanabat. Iste tamen
praesentiam ejus extorquebat; ille se praesentia
ejus indignum esse dicebat. Hic cessum est elationi;
illic concessum est humilitati. Tanquam huic diceret, <hi>Vade, filius tuus vivit,</hi> 
 noli mihi taedium facere. <hi>Nisi
signa et prodigia videritis, non creditis:</hi> praesentiam
meam vis in domo tua, possum et verbo jubere; noli
<pb n="1526"/>
tu de signis credere: centurio alienigena credidit me
verbo posse facere, et antequem facerem credidit;
vos, <hi>nisi signa et prodigia videritis, non creditis.</hi> Ergo
si ita est, frangantur superbi rami, humilis inseratur
oleaster: maneat tamen radix, illis praecisis, istis receptis.
Ubi manet radix? In Patriarchis. Etenim patria
Christi populus Israel, quia ex eis venit secundum
carnem: sed hujus arboris radix, Abraham, Isaac, et
Jacob, patriarchae sancti. Et ubi isti? In requie apud
Deum, in honore magno: ut in Abrahae sinum adjutus
 ille pauper post corporis exitum levaretur, et
in Abrahae sinu de longinquo a superbo divite videretur <note>(Luc. XVI, 22, 23)</note>.
Ergo radix manet, radix laudatur:
sed rami superbi et praecidi et arescere meruerunt;
oleaster autem humilis illorum praecisione invenit
locum.</p>
        </div3>
<div3>
          <head>6.</head>
          <p>
 Audi ergo quemadmodum praecidantur rami naturales,
quemadmodum inseratur oleaster, ex ipso
centurione, quem propter comparationem hujus reguli
commemorandum putavi. <hi>Amen,</hi> inquit, <hi>dico vobis,
non inveni tantam fidem in Israel: propterea dico
vobis, quia multi ab oriente et occidente.</hi> Quam late terram
occupaverat oleaster! Amara silva mundus hic fuit:
sed propter humilitatem, propter <hi>Non sum dignus ut
sub tectum meum intres, Multi ab oriente et occidente
venient.</hi> Et puta quia venient: quid de illis fiet? Si
enim venient, jam praecisi sunt de silva: ubi inserendi
sunt, ne arescant? <hi>Et recumbent,</hi> inquit, <hi>cum Abraham,
et Isaac, et Jacob.</hi> In quo convivio; ne forte non
invites ad semper vivendum, sed ad multum bibendum? <hi>Recumbent cum Abraham, et Isaac, et Jacob.</hi> 
Ubi? <hi>In regno,</hi> inquit, <hi>coelorum.</hi> Et quid erit de illis
qui venerunt de stirpe Abrahae? quid fiet de ramis
quibus arbor plena erat? Quid, nisi quia praecidentur,
ut isti inserantur? Doce quia praecidentur: <hi>Filii autem regni ibunt in tenebras exteriores 
 <note>(Matth.
VIII, 5-12)</note>
          </hi>.</p>
        </div3>
<div3>
          <head>7.</head>
          <p>
 Habeat ergo apud nos honorem Propheta, quia
non habuit honorem in patria sua. Non habuit honorem
in patria, in qua conditus est; habeat honorem
in patria quam condidit. In illa enim conditus est
conditor omnium, conditus in illa est secundum formam
servi. Nam ipsam civitatem in qua conditus est,
ipsam Sion, ipsam Judaeorum gentem, ipsam Jerusalem,
ipse condidit cum esset apud Patrem Verbum
Dei: <hi>Omnia</hi> enim <hi>per ipsum facta sunt, et sine ipso
factum est nihil.</hi> De illo ergo homine de quo hodie audivimus,
unus mediator Dei et hominum homo Christus
Jesus <note>(I Tim. II, 5)</note>, etiam Psalmus praelocutus
est, dicens, <hi>Mater Sion, dicet homo.</hi> Quidam homo,
mediator Dei et hominum homo, Mater Sion dicit.
Quare Mater Sion dicit? Quia inde accepit carnem,
inde virgo Maria, de cujus utero servi forma suscepta
est, in qua dignatus est apparere humillimus. Mater
Sion dicit homo, et homo iste qui dicit Mater Sion,
factus est in ea, <hi>homo factus est in ea.</hi> Nam Deus erat
<pb n="1527"/>
ante eam, et homo factus est in ea. Qui homo factus
est in ea, <hi>ipse fundavit eam Altissimus <note>(Psal. LXXXVI,
5)</note>
          </hi>, non humillimus. <hi>Homo factus est in ea</hi> humillimus;
quia <hi>Verbum caro factum est, et habitavit in nobis: ipse
fundavit eam Altissimus;</hi> quia <hi>in principio erat Verbum,
et Verbum erat apud Deum; et Deus erat Verbum:
omnia per ipsum facta sunt <note>(Joan. I, 1, 3, 14)</note>
          </hi>.
Quia vero condidit istam patriam, hic habeat honorem.
Repulit eum patria in qua generatus est; suscipiat
eum patria quam regeneravit.
</p>
        </div3>
      </div1>

<div1>
        <head>TRACTATUS XVII. <hi>Ab eo quod scriptum est,</hi> Post haec erat dies festus Judaeorum, et ascendit Jesus Jerosolymam; <hi>usque ad id,</hi> Quaerebant eum Judaei interficere, quia non solum solvebat sabbatum, sed et patrem suum dicebat Deum, aequalem se faciens Deo. <hi>Cap.</hi> V, V\. 1-18.</head>
<div3>
          <head>1.</head>
          <p>
 Mirum non esse debet a Deo factum miraculum:
mirum enim esset si homo fecisset. Magis gaudere
quam mirari debemus, quia Dominus noster et salvator
Jesus Christus homo factus est, quam quod divina
inter homines Deus fecit. Plus est enim ad salutem
nostram quod factus est propter homines, quam
quod fecit inter homines: et plus est quod vitia sanavit
animarum, quam quod sanavit languores corporum
moriturorum. Sed quia ipsa anima non eum noverat a
quo sananda erat, et oculos habebat in carne unde
facta corporalia videret, nondum habebat sanos in
corde, unde Deum latentem cognosceret; fecit quod
videre poterat, ut sanaretur unde videre non poterat.
Ingressus est locum ubi jacebat magna multitudo languentium,
caecorum, claudorum, aridorum; et cum
esset medicus et animarum et corporum, et qui venisset
sanare omnes animas crediturorum, de illis languentibus
unum elegit quem sanaret, ut unitatem significaret.
Si mediocri corde, et quasi humano captu
et ingenio consideremus facientem, et quod ad potestatem
pertinet, non magnum aliquid perfecit; et quod
ad benignitatem, parum fecit. Tot jacebant, et unus
curatus est, cum posset uno verbo omnes erigere.
Quid ergo intelligendum est, nisi quia potestas illa et
bonitas illa magis agebat quid animae in factis ejus
pro salute sempiterna intelligerent, quam quid pro
temporali salute corpora mererentur? Corporum enim
salus quae vera exspectatur a Domino, erit in fine in
resurrectione mortuorum: tunc quod vivet, non morietur;
tunc quod sanabitur, non aegrotabit; tunc
quod satiabitur, non esuriet aut sitiet; tunc quod renovabitur,
non veterascet. Nunc vero in illis factis
Domini et salvatoris nostri Jesu Christi, et caecorum
aperti oculi, morte clausi sunt; et paralyticorum
membra constricta, morte dissoluta sunt; et quidquid
sanatum est temporaliter in membris mortalibus,
in fine defecit: anima vero quae credidit; ad vitam
aeternam transitum fecit. Animae ergo crediturae, cujus
<pb n="1528"/>
peccata dimittere venerat, ad cujus languores sanandos
se humiliaverat, de hoc languido sanato magnum
signum dedit. Cujus rei et cujus signi profundum
sacramentum, quantum Dominus donare
dignatur, attentis vobis et orando adjuvantibus infirmitatem
nostram, loquar ut potero. Quidquid autem
non possum, supplebit in vobis ipse, quo adjuvante
facio quod possum.</p>
        </div3>
<div3>
          <head>2.</head>
          <p>
 De hac piscina quae quinque porticibus cingebatur,
in quibus jacebat magna multitudo languentium,
assidue nos tractasse memini; et rem dicturus sum
quam mecum plures recognoscant potius quam cognoscant.
Verum nihil est ab re, etiam nota repetere,
ut et qui non noverant instruantur; et qui
noverant confirmentur. Proinde tanquam nota breviter
perstringenda sunt, non otiose inculcanda.
Piscina illa et aqua illa populum mihi videtur significasse
Judaeorum. Significari enim populos nomine
aquarum, aperte nobis indicat Apocalypsis
Joannis: ubi ei cum ostenderentur aquae multae, et
interrogasset quid essent, responsum accepit, populos
esse <note>(Apoc. XVII, 15)</note>. Aqua ergo illa, id est populus
ille, quinque libris Moysi, tanquam quinque porticibus
claudebatur. Sed illi libri prodebant languidos,
non sanabant. Lex enim peccatores convincebat,
non absolvebat. Ideo littera sine gratia reos faciebat,
quos confitentes gratia liberabat. Nam hoc dicit Apostolus: <hi>Si enim data esset lex quae posset vivificare,
omnino ex Lege esset justitia.</hi> 
 Quare ergo data est
Lex? Sequitur, et dicit: <hi>Sed conclusit Scriptura omnia
sub peccato, ut promissio ex fide Jesu Christi daretur
credentibus <note>(Galat. III, 21, 22)</note>
          </hi>. Quid evidentius?
Nonne verba haec exposuerunt nobis et quinque porticus,
et languentium multitudinem? Quinque porticus
Lex est. Quare quinque porticus non sanabant languentes?
Quia <hi>si data esset lex quae posset vivificare,
omnino ex Lege esset justitia.</hi> Quare ergo continebant
quos non sanabant? Quia <hi>conclusit Scriptura omnia
sub peccato, ut promissio ex fide Jesu Christi daretur
credentibus.</hi> </p>
        </div3>
<div3>
          <head>3.</head>
          <p>
 Quid ergo fiebat ut in aqua illa turbata sanarentur,
qui in porticibus sanari non poterant? Subito
enim videbatur aqua turbata, et a quo turbabatur,
non videbatur. Credas hoc angelica virtute fieri solere,
non tamen sine significante aliquo sacramento.
Post aquam turbatam mittebat se unus qui poterat,
et sanabatur solus: post illum quisquis se mitteret,
frustra faceret. Quid sibi ergo hoc vult, nisi quia
venit unus Christus ad populum Judaeorum; et faciendo
magna, docendo utilia, turbavit peccatores,
turbavit aquam praesentia sua, et excitavit ad passionem
suam? Sed latens turbavit. Si enim cognovissent,
nunquam Dominum gloriae crucifixissent <note>(I Cor.
II, 8)</note>. Descendere ergo in aquam turbatam, hoc est
humiliter credere in Domini passionem. Ibi sanabatur
unus, significans unitatem; postea quisquis veniret,
non sanabatur: quia quisquis praeter unitatem
fuerit, sanari non poterit.</p>
        </div3>
<div3>
          <head>4.</head>
          <p>
 Videamus ergo quid voluerit significare in illo
<pb n="1529"/>
uno, quem etiam ipse servans unitatis mysterium,
sicut praelocutus sum, de tot languentibus unum
sanare dignatus est. Invenit in annis ejus numerum
quemdam languoris: <hi>Triginta octo annos habebat in
infirmitate.</hi> Hic numerus quomodo magis ad languorem
pertineat, quam ad sanitatem, paulo diligentius
exponendum est. Intentos vos volo; aderit Dominus,
ut congrue loquar, et sufficienter audiatis. Quadragenarius
numerus sacratus nobis in quadam perfectione
commendatur. Notum esse arbitror Charitati
vestrae: testantur saepissime divinae Scripturae. Jejunium
hoc numero consecratum est: bene nostis.
Nam et Moyses quadraginta diebus jejunavit <note>(Exod.
XXXIV, 28)</note>, et Elias totidem <note>(III Reg. XIX, 8)</note>, et
ipse Dominus noster et salvator Jesus Christus hunc
jejunii numerum implevit <note>(Matth. IV, 2)</note>. Per Moysen
significatur Lex, per Eliam significantur Prophetae,
per Dominum significatur Evangelium. Ideo in illo
monte tres apparuerunt, ubi se discipulis ostendit
in claritate vultus et vestis suae. Apparuit enim medius
inter Moysen et Eliam <note>(Id. XVII, 1-3)</note>, tanquam
Evangelium testimonium haberet a Lege et Prophetis <note>(Rom. III, 21)</note>.
Sive ergo in Lege, sive in Prophetis,
sive in Evangelio, quadragenarius numerus nobis
in jejunio commendatur. Jejunium autem magnum
et generale est, abstinere ab iniquitatibus et illicitis
voluptatibus saeculi quod est perfectum jejunium: <hi>ut abnegantes impietatem et saeculares cupiditates,
temperanter, et juste, et pie vivamus in hoc saeculo.</hi> 
Huic jejunio quam mercedem addit Apostolus? Sequitur,
et dicit: <hi>Exspectantes illam beatam spem, et
manifestationem gloriae beati Dei, et salvatoris nostri
Jesu Christi <note>(Tit. II, 12, 13)</note>
          </hi>. In hoc ergo saeculo
quasi Quadragesimam abstinentiae celebramus, cum
bene vivimus, cum ab iniquitatibus et ab illicitis
voluptatibus abstinemus. Sed quia haec abstinentia
sine mercede non erit, exspectamus <hi>beatam illam
spem, et revelationem gloriae magni Dei, et salvatoris
nostri Jesu Christi.</hi> In illa spe, cum fuerit de spe facta
res, accepturi sumus mercedem denarium. Ipsa
enim merces redditur operariis in vinea laborantibus
secundum Evangelium <note>(Matth. XX, 9, 10)</note>, quod vos
credo reminisci: neque enim omnia commemoranda
sunt, tanquam rudibus et imperitis. Denarius ergo
qui accepit nomen a numero decem, redditur, et conjunctus
quadragenario fit quinquagenarius: unde cum
labore celebramus Quadragesimam ante Pascha; cum
laetitia vero, tanquam accepta mercede, Quinquagesimam
post Pascha. Nam huic tanquam salutari labori
boni operis, qui pertinet ad quadragenarium
numerum, additur quietis et felicitatis denarius, ut
quinquagenarius fiat.</p>
        </div3>
<div3>
          <head>5.</head>
          <p>
 Significavit hoc et ipse Dominus Jesus multo
apertius, quando post resurrectionem quadraginta
diebus conversatus est in terra cum discipulis suis <note>(Act. I, 3)</note>;
quadragesimo autem die cum ascendisset
in coelum, peractis decem diebus misit mercedem
Spiritus sancti <note>(Id. II, 1-4)</note>. Significata sunt ista, et
quibusdam significationibus res ipsae praeventae sunt.
<pb n="1530"/>
Significationibus pascimur, ut ad res ipsas perdurantes
pervenire possimus. Operarii enim sumus, et
adhuc in vinea laboramus: finito die, finito opere,
merces restituetur. Sed quis operarius perdurat ad
accipiendam mercedem, nisi qui pascitur cum laborat?
Non enim et tu operario tuo mercedem solam
daturus es: non etiam afferes illi unde vires reparet in
labore? Pascis utique cui mercedem daturus es.
Proinde et nos Dominus in istis Scripturarum significationibus
laborantes pascit. Nam si ista intelligendorum
sacramentorum laetitia subtrahatur a nobis,
deficimus in labore, et non erit qui perveniat ad
mercedem.</p>
        </div3>
<div3>
          <head>6.</head>
          <p>
 Quomodo ergo quadragenario numero perficitur
opus? Fortasse ideo, quia Lex in decem praeceptis
data est, et per totum mundum praedicanda erat
Lex: qui totus mundus quatuor partibus commendatur,
Oriente et Occidente, Meridie et Aquilone,
unde denarius per quatuor multiplicatus, ad quadragenarium
pervenit. Vel quia per Evangelium quod
quatuor libros habet, impletur Lex: quia in Evangelio
dictum est, <hi>Non veni solvere Legem, sed adimplere <note>(Matth. V, 17)</note>
          </hi>.
Sive ergo illa, sive ista causa, sive
alia aliqua probabiliore, quae nos latet, doctiores non
latet; certum est tamen quadragenario numero significari
quamdam perfectionem in operibus bonis, quae
maxime opera bona exercentur in abstinentia quadam
ab illicitis cupiditatibus saeculi, hoc est, generali
jejunio. Audi et Apostolum dicentem, <hi>Plenitudo
Legis charitas <note>(Rom. XIII, 10)</note>
          </hi>. Charitas unde? Per
gratiam Dei, per Spiritum sanctum. Non enim haberemus
illam ex nobis, quasi facientes illam nobis.
Dei donum est, et magnum donum: <hi>Quoniam charitas
Dei,</hi> inquit, <hi>diffusa est in cordibus nostris per Spiritum
sanctum qui datus est nobis <note>(Id. V, 5)</note>
          </hi>. Charitas
ergo implet Legem, et verissime dictum est, <hi>Plenitudo
Legis charitas.</hi> Quaeramus hanc charitatem, quemadmodum
 commendatur a Domino. Mementote
quid proposuerim: numerum triginta octo annorum
in illo languido volo exponere, quare numerus ille
trigesimus octavus languoris sit potius quam sanitatis.
Ergo, ut dicebam, charitas implet Legem. Ad
plenitudinem Legis in omnibus operibus pertinet quadragenarius
numerus: in charitate autem duo praecepta
nobis commendantur. Intuemini, obsecro, et
figite memoriae quod dico; ne sitis contemptores
verbi, ne fiat anima vestra via, ubi grana jacta non
germinent: <hi>Et venient,</hi> inquit, <hi>volatilia coeli, et colligent
ea <note>(Marc. IV, 4)</note>
          </hi>. Percipite, et recondite in cordibus
vestris. Charitatis praecepta duo sunt a Domino
commendata: <hi>Diliges Dominum Deum tuum ex
toto corde tuo, et ex tota anima tua, et ex tota mente
tua;</hi> et, <hi>Diliges proximum tuum tanquam teipsum. In
his duobus praeceptis tota Lex pendet et Prophetae <note>(Matth. XXII, 37-40)</note>
          </hi>.
Merito et illa vidua omnes facultates
suas, dua minuta misit in dona Dei <note>(Luc.
XXI, 2-4)</note>: merito et pro illo languido a latronibus
<pb n="1531"/>
sauciato, stabularius duos nummos accepit unde sanaretur <note>(Luc. X, 35)</note>:
merito apud Samaritanos biduum
fecit Jesus, ut eos charitate firmaret <note>(Joan. IV,
40)</note>. Binario ergo isto numero cum aliquid boni significatur
maxime bipartita charitas commendatur.
Si ergo quadragenarius numerus habet perfectionem
Legis et Lex non impletur nisi in gemino praecepto
charitatis; quid miraris quia languebat qui ad quadraginta,
duo minus habebat?</p>
        </div3>
<div3>
          <head>7.</head>
          <p>
 Videamus proinde jam quo sacramento iste
languidus curetur a Domino. Venit enim ipse Dominus,
charitatis doctor, charitate plenus, <hi>brevians,</hi> sicut
de illo praedictum est, <hi>verbum super terram <note>(Isai. X,
23, et XXVIII, 22; Rom. IX, 28)</note>
          </hi>: et ostendit in duobus
praeceptis charitatis pendere Legem et Prophetas.
Inde ergo pependit Moyses quadragenario suo, inde
Elias cum suo, hunc numerum attulit Dominus in
testimonio suo. Curatur iste languidus a praesente
Domino; sed prius quid ei dicit? <hi>Vis sanus fieri?</hi> Respondit
ille hominem se non habere, a quo in piscinam
mittatur. Vere necessarius erat illi homo ad
sanitatem, sed homo ille qui et Deus est. <hi>Unus enim
Deus, unus et mediator Dei et hominum, homo Christus
Jesus <note>(I Tim. II, 5)</note>
          </hi>. Venit ergo homo qui erat necessarius:
quare sanitas differretur? <hi>Surge,</hi> inquit, <hi>tolle
grabatum tuum, et ambula.</hi> Tria dixit, <hi>Surge, tolle
grabatum tuum, et ambula.</hi> Sed <hi>Surge,</hi> non operis
imperium fuit, sed operatio sanitatis. Sano autem
duo imperavit, <hi>Tolle grabatum tuum, et ambula.</hi> Rogo
vos, cur non sufficeret, <hi>Ambula?</hi> aut certe cur non
sufficeret, <hi>Surge?</hi> Neque enim ille cum sanus surrexisset,
in loco remansisset. Nonne ad hoc surrexisset
ut abiisset? Movet ergo me etiam quod duo praecepit,
qui illum jacentem duobus minus invenit: tanquam
enim duo quaedam jubendo, quod minus erat implevit.</p>
        </div3>
<div3>
          <head>8.</head>
          <p>
 Quomodo ergo inveniamus in his duobus Domini
jussis, duo illa praecepta significata charitatis? <hi>Tolle,</hi> 
inquit, <hi>grabatum tuum, et ambula.</hi> Quae sunt illa duo
praecepta, fratres, recolite mecum. Notissima enim
esse debent, nec modo tantum venire in mentem cum
commemorantur a nobis, sed deleri nunquam debent
de cordibus vestris. Semper omnino cogitate diligendum
esse Deum et proximum: <hi>Deum ex toto corde, ex
tota anima, et ex tota mente;</hi> et <hi>proximum tanquam seipsum.</hi> 
Haec semper cogitanda, haec meditanda, haec
retinenda, haec agenda, haec implenda sunt. Dei dilectio
prior est ordine praecipiendi; proximi autem
dilectio prior est ordine faciendi. Neque enim qui tibi
praeciperet dilectionem istam in duobus praeceptis,
prius tibi commendaret proximum, et postea Deum;
sed prius Deum, postea proximum. Tu autem quia
Deum nondum vides, diligendo proximum promereris
quem videas; diligendo proximum purgas oculum
ad videndum Deum, evidenter Joanne dicente, <hi>Si fratrem quem vides non diligis, Deum quem non vides
quomodo diligere poteris 
 <note>(I Joan. IV, 20)</note>
          </hi>? Ecce dicitur
tibi, Dilige Deum. Si dicas mihi, Ostende mihi quem
diligam; quid respondebo, nisi quod ait ipse Joannes, <hi>Deum nemo vidit unquam 
 <note>(Joan. I, 18)</note>
          </hi>? Et ne te
<pb n="1532"/>
alienum omnino a Deo videndo esse arbitreris: <hi>Deus,</hi> 
inquit, <hi>charitas est; et qui manet in charitate, in Deo
manet <note>(I Joan. IV, 16)</note>
          </hi>. Dilige ergo proximum: et intuere
in te unde diligis proximum; ibi videbis, ut
poteris, Deum. Incipe ergo diligere proximum. <hi>Frange
esurienti panem tuum, et egenum sine lecto induc in domum
tuam: si videris nudum, vesti, et domesticos seminis
tui ne despexeris.</hi> Faciens autem ista quid consequeris? <hi>Tunc erumpet velut matutina lux tua 
 <note>(Isai. LVIII,
7, 8)</note>
          </hi>. Lux tua Deus tuus est, tibi <hi>matutina,</hi> quia post
noctem saeculi tibi veniet: nam ille nec oritur, nec
occidit; quia semper manet. Erit tibi matutinus redeunti,
qui tibi occasum fecerat pereunti. Ergo, <hi>Tolle
grabatum tuum,</hi> mihi videtur dixisse, Dilige proximum
tuum.</p>
        </div3>
<div3>
          <head>9.</head>
          <p>
 Sed clausum est adhuc, et expositione indiget,
quantum arbitror, quare in tollendo grabato dilectio
proximi commendetur: nisi forte hoc nos offendit,
quod per grabatum, rem quamdam stolidam et insensatam,
proximus commendatur. Non irascatur proximus,
si commendatur nobis per rem quae sine anima
et sine sensu est. Ipse Dominus et salvator noster Jesus
Christus lapis angularis dictus est, ut duos conderet
in se <note>(Ephes. II, 14-20)</note>. Dictus est et petra, unde
aqua profluxit: <hi>Petra autem erat Christus <note>(I Cor. X, 4)</note>
          </hi>.
Quid ergo mirum, si Petra Christus, lignum proximus?
Non tamen qualecumque lignum: quomodo nec
illa qualiscumque petra, sed unde aqua profluxerat sitientibus;
nec qualiscumque lapis, sed angularis, qui
in semetipso copulavit duos parietes e diverso venientes.
Sic nec qualecumque lignum proximum acceperis,
sed grabatum. Quid ergo in grabato, obsecro
te? quid, nisi quia ille languidus grabato portabatur?
Sanus autem grabatum portat. Quid dictum est ab
Apostolo? <hi>Invicem onera vestra portate, et sic adimplebitis
legem Christi <note>(Galat. VI, 2)</note>
          </hi>. Lex ergo Christi
charitas est, nec charitas impletur nisi invicem onera
nostra portemus. <hi>Sufferentes,</hi> inquit, <hi>invicem in dilectione,
studentes servare unitatem spiritus in vinculo pacis <note>(Ephes. IV, 2, 3)</note>
          </hi>.
Cum esses languidus, portabat
te proximus tuus; sanus factus es, porta proximum
tuum: <hi>Invicem onera vestra portate, et sic adimplebitis
legem Christi.</hi> Sic adimplebis, o homo, quod tibi deerat. <hi>Tolle ergo grabatum tuum.</hi> 
 Sed cum tuleris, noli
remanere, <hi>ambula.</hi> Diligendo proximum, et curam habendo
de proximo tuo, iter agis. Quo iter agis, nisi
ad Dominum Deum, ad eum quem diligere debemus
ex toto corde, ex tota anima, ex tota mente? Ad Dominum
enim nondum pervenimus, sed proximum nobiscum
habemus. Porta ergo eum, cum quo ambulas;
ut ad eum pervenias, cum quo manere desideras. <hi>Tolle</hi> 
 ergo <hi>grabatum tuum, et ambula.</hi> </p>
        </div3>
<div3>
          <head>10.</head>
          <p>
 Fecit hoc ille, et scandalizati sunt Judaei. Videbant
enim hominem die sabbati portantem grabatum
suum, nec calumniabantur Domino quod sanum
eum fecerat sabbato, ut eis respondere posset quia si
cujusquam eorum jumentum in puteum cecidisset,
utique die sabbati erueret illud, et salvaret jumentum
suum <note>(Luc. XIV, 5)</note>: non itaque jam illi objiciebant
<pb n="1533"/>
quod die sabbati sanus factus esset homo; sed quod
portabat grabatum suum. Si sanitas non erat differenda,
numquid et opus fuerat imperandum? <hi>Non licet
tibi,</hi> inquiunt, <hi>facere quod facis, tollere grabatum tuum.</hi> 
Et ille auctorem sanitatis suae objiciebat calumniatoribus: <hi>Qui,</hi> 
 inquit, <hi>me fecit sanum, ipse mihi dixit,
Tolle grabatum tuum, et ambula.</hi> Non acciperem jussionem
a quo receperam sanitatem? Et illi: <hi>Quis est
ille homo qui tibi dixit, Tolle grabatum tuum, et ambula?</hi> </p>
        </div3>
<div3>
          <head>11.</head>
          <p>
 <hi>Sed qui sanus erat factus nesciebat quis esset,</hi> a
quo hoc audierat. <hi>Jesus autem,</hi> cum hoc fecisset, et
jussisset, <hi>declinaverat ab eo in turba.</hi> Videte quemadmodum
et hoc impleatur. Portamus proximum, et
ambulamus, ad Deum; sed eum ad quem ambulamus,
nondum videmus: ideo et ille nondum noverat
Jesum. Sacramentum hoc commendatum est,
quia in eum credimus quem nondum videmus: et ut
non videatur, declinat in turba. Difficile est in turba
videre Christum: solitudo quaedam necessaria est
menti nostrae; quadam solitudine intentionis videtur
Deus. Turba strepitum habet; visio ista secretum desiderat. <hi>Tolle grabatum tuum,</hi> 
 porta portatus proximum
tuum; <hi>et ambula,</hi> ut pervenias. Noli Jesum
quaerere in turba, non est tanquam unus de turba:
praevenit omnem turbam. Prior ascendit de mari
piscis ille magnus, et in coelis sedet interpellans pro
nobis: tanquam sacerdos magnus, unus intravit in interiora
veli: turba foris stat. Ambula tu, qui portas
proximum tuum; si didicisti portare, qui solebas portari.
Denique modo nondum nosti Jesum, nondum
vides Jesum: quid postea sequitur? Quoniam non
destitit ille tollendo grabatum suum, et ambulando, <hi>Vidit eum postea Jesus in templo.</hi> 
 In turba non eum
vidit, in templo vidit. Dominus quidem Jesus et in
turba eum videbat, et in templo: ille autem languidus
Jesum in turba non cognoscit, in templo cognoscit.
Pervenit ergo ille ad Dominum; vidit eum in
templo, vidit eum in loco sacrato, in loco sancto. Et
quid ab eo audit? <hi>Ecce jam sanus factus es; noli peccare,
ne quid tibi deterius contingat.</hi> </p>
        </div3>
<div3>
          <head>12.</head>
          <p>
 Tunc ille, posteaquam vidit Jesum, et cognovit
Jesum auctorem sanitatis suae, non fuit piger in evangelizando
quem viderat: <hi>Abiit, et nuntiavit Judaeis
quia Jesus esset qui eum sanum fecerat.</hi> Ille annuntiabat,
et illi insaniebant: ille salutem suam praedicabat,
illi salutem suam non quaerebant.</p>
        </div3>
<div3>
          <head>13.</head>
          <p>
 <hi>Persequebantur Judaei Dominum Jesum, quia
haec faciebat in sabbato.</hi> Quid ergo Dominus modo respondit
Judaeis, audiamus. De sanis factis hominibus
sabbato, dixi quid soleat respondere, quia jumenta
sua non contemnebant sabbato, vel liberando vel
alendo. De portato grabato quid respondit? Manifestum
opus corporale factum erat ante oculos Judaeorum:
non sanitas corporis, sed operatio corporis;
quae non videbatur ita necessaria, quemadmodum
sanitas. Aperte ergo Dominus dicat sacramentum
sabbati, et signum observandi unius diei ad tempus
datum esse Judaeis; impletionem vero ipsam sacramenti
in illo venisse. <hi>Pater meus,</hi> inquit, <hi>usque modo
<pb n="1534"/>
operatur, et ego operor.</hi> Misit in eos magnum tumultum;
adventu Domini turbatur aqua, sed qui turbat,
latet. Tamen sanandus est turbata aqua aeger unus magnus,
passo Domino totus mundus.</p>
        </div3>
<div3>
          <head>14.</head>
          <p>
 Videamus ergo responsionem Veritatis: <hi>Pater
meus usque modo operatur, et ego operor.</hi> Falsum ergo
dixit Scriptura quia <hi>Deus requievit ab omnibus operibus
suis in die septimo <note>(Gen. II, 2)</note>
          </hi>? et contra hanc
Scripturam per Moysen ministratam, loquitur Dominus
Jesus, cum ipse dicat Judaeis, <hi>Si crederetis Moysi,
crederetis et mihi: de me enim ille scripsit <note>(Joan. V,
46)</note>
          </hi>? Videte ergo ne aliquid voluit significare Moyses,
quod <hi>Deus requievit in die septimo.</hi> Non enim defecerat
Deus operando creaturam suam, et indigebat requie
sicut homo. Quomodo defecerat qui verbo fecerat?
Tamen et illud verum est, quia <hi>requievit Deus
ab operibus suis in die septimo;</hi> et hoc verum est quod
ait Jesus, <hi>Pater meus usque modo operatur.</hi> Sed quis
explicet verbis, homo hominibus, infirmus infirmis,
indoctus discere cupientibus, et forte si quid sapit,
promere et explicare non valens hominibus, difficile
forte capientibus, etiam si explicari possit quod capitur?
Quis, inquam, fratres mei, explicet verbis quomodo
Deus et quietus operetur, et operans quiescat?
Obsecro vos, ut hoc vobis proficientibus differatis;
visio enim ista templum Dei quaerit, sanctum locum
quaerit: portate proximum et ambulate; ibi eum videbitis,
ubi verba hominum non quaeratis.</p>
        </div3>
<div3>
          <head>15.</head>
          <p>
 Hoc forte potius dicere valemus, quia et in
eo quod <hi>Deus in die septimo requievit,</hi> ipsum Dominum
et salvatorem nostrum Jesum Christum, qui haec loquebatur
et dicebat, <hi>Pater meus usque modo operatur,
et ego operor,</hi> magno sacramento significavit. Quia et
Dominus Jesus utique Deus. Ipse est enim Verbum
Dei, et audistis quia <hi>in principio erat Verbum;</hi> et non
qualecumque Verbum, sed <hi>Deus erat Verbum,</hi> et <hi>omnia per ipsum facta sunt 
 <note>(Id. I, 1, 3)</note>
          </hi>: forte significatus
est requieturus in die septimo ab omnibus
operibus suis. Legite enim Evangelium, et videte
quanta operatus sit Jesus. Operatus est salutem nostram
in cruce, ut implerentur in eo omnia praedicta
Prophetarum: coronatus est spinis, suspensus est
ligno; dixit, <hi>Sitio,</hi> accepit acetum in spongia, ut
impleretur quod dictum est, <hi>Et in siti mea potaverunt
me aceto <note>(Psal. LXVIII, 22)</note>
          </hi>. At ubi impleta sunt
omnia opera ejus, sexta sabbati inclinato capite reddidit
spiritum, et in sepulcro sabbato requievit ab
omnibus operibus suis <note>(Joan. XIX)</note>. Ergo tanquam
diceret Judaeis, Quid exspectatis ut non operer sabbato?
Sabbati dies vobis ad significationem meam praeceptus
est. Opera Dei attenditis; ego ibi eram cum
fierent, per me facta sunt omnia, ego novi: <hi>Pater
meus usque modo operatur.</hi> Operatus est Pater lucem;
sed dixit ut fieret lux <note>(Gen. I, 3)</note>: si dixit, Verbo
operatus est; Verbum ejus ego eram, ego sum: per
me factus est mundus in illis operibus, per me regitur
mundus in istis operibus. Pater meus et tunc operatus
est cum fecit mundum, et usque nunc operatur
cum regit mundum; ergo et per me fecit cum
<pb n="1535"/>
fecit, et per me regit cum regit. Dixit haec, sed quibus?
Surdis, caecis, claudis, languidis, medicum non
agnoscentibus, et tanquam in phrenesi mente perdita
occidere volentibus.</p>
        </div3>
<div3>
          <head>16.</head>
          <p>
 Proinde quid secutus Evangelista dixit? <hi>Hinc
ergo magis quaerebant eum Judaei interficere, quia non
solum solvebat sabbatum, sed et patrem suum dicebat
Deum.</hi> Non quomodocumque: sed quid? <hi>Aequalem se
faciens Deo.</hi> Nam omnes dicimus Deo, <hi>Pater noster
qui es in coelis <note>(Matth. VI, 9)</note>
          </hi>: legimus et Judaeos
dixisse, <hi>Cum tu sis pater noster <note>(Isai. LXIII, 16 et LXIV,
8)</note>
          </hi>. Ergo non hinc irascebantur, quia patrem suum
dicebat Deum; sed quod longe alio modo quam homines.
Ecce intelligunt Judaei quod non intelligunt
Ariani. Ariani quippe inaequalem Patri Filium dicunt,
et inde haeresis est pulsa de Ecclesia. Ecce
ipsi caeci, ipsi interfectores Christi, intellexerunt tamen
verba Christi. Non eum intellexerunt esse Christum,
nec eum intellexerunt Filium Dei: sed tamen
intellexerunt in illis verbis, quia talis commendaretur
Filius Dei, qui aequalis esset Deo. Quis erat nesciebant;
talem tamen praedicari agnoscebant, quia <hi>patrem suum dicebat Deum, aequalem se faciens Deo.</hi> 
Non erat ergo aequalis Deo? Non ipse se faciebat
aequalem, sed ille illum genuerat aequalem. Si se ipse
faceret aequalem Deo, caderet per rapinam. Qui enim
se voluit aequalem facere Deo cum non esset, cecidit <note>(Isai. XIV, 14, 15)</note>,
et ex angelo factus est diabolus:
et hanc superbiam homini propinavit, unde
ipse dejectus est. Nam hoc dixit homini, cui stanti
lapsus invidit, <hi>Gustate, et eritis sicut dii <note>(Gen. III, 5)</note>
          </hi>:
id est, usurpatione rapite quod facti non estis; quia
et ego rapiendo dejectus sum. Non hoc prodebat,
sed hoc suadebat. Christus autem aequalis Patri natus
erat, non factus: natus de substantia Patris.
Unde illum sic commendat Apostolus: <hi>Qui cum in
forma Dei esset, non rapinam arbitratus est esse aequalis
Deo.</hi> Quid est, <hi>non rapinam arbitratus est?</hi> Non
usurpavit aequalitatem Dei; sed erat in illa, in qua
natus erat. Et nos ad aequalem Deum quomodo perveniremus? <hi>Semetipsum exinanivit formam servi accipiens <note>(Philipp. II, 6, 7)</note>
          </hi>.
Non ergo se exinanivit amittens
quod erat, sed accipiens quod non erat. Hanc
formam servi contemnentes Judaei, Dominum Christum
aequalem Patri intelligere non poterant; quamvis
eum hoc de se dicere minime dubitabant, et ideo
saeviebant: et adhuc tamen eos ille perferebat, et
sanitatem saevientium requirebat.
</p>
        </div3>
      </div1>

<div1>
        <head>TRACTATUS XVIII. <hi>In eum Evangelii locum,</hi> Amen, amen dico vobis, non potest Filius a se facere quidquam, nisi quod viderit Patrem facientem: quaecumque enim ille fecerit, haec et Filius similiter facit. <hi>Cap.</hi> V, V\. 19.</head>
<div3>
          <head>1.</head>
          <p>
 Joannes evangelista inter consortes et comparticipes
suos alios evangelistas, hoc praecipuum et
<pb n="1536"/>
proprium donum accepit a Domino (super cujus
pectus in convivio discumbebat <note>(Joan. XIII, 25)</note>, ut
per hoc significaret quia secreta altiora de intimo
ejus corde potabat), ut ea diceret de Filio Dei quae
parvulorum mentes fortassis intentas excitare possint;
implere autem nondum capaces non possint:
grandiusculis autem quibusque mentibus et ad aetatem
quamdam interius virilem pervenientibus, dat
aliquid verbis his, quo et exerceantur, et pascantur.
Audistis cum legeretur, et unde sermo iste venerit
meministis. Hesterno enim die lectum est, quod <hi>propterea
volebant Jesum Judaei interficere, quia non solum
solvebat sabbatum, sed etiam patrem suum dicebat
Deum, aequalem se faciens Deo <note>(Id. V, 18)</note>
          </hi>. Quod Judaeis
displicebat, hoc ipsi Patri placebat. Hoc sine
dubio placet etiam eis qui honorificant Filium, sicut
honorificant Patrem; quia si eis non placeat,
displicebunt. Non enim Deus erit major, quia placet
tibi; sed tu minor, si displicet tibi. Adversus hanc
autem eorum calumniam, venientem vel de ignorantia,
vel de malitia, loquitur Dominus non omnino
quod capiant, sed unde agitentur et conturbentur,
et fortasse vel conturbati medicum quaerant. Dicebat
autem quae scriberentur, ut etiam a nobis postea
legerentur. Viderimus ergo quid in Judaeorum cordibus
factum sit, cum haec audirent: quid in nobis
fiat cum haec audimus, amplius cogitemus. Neque
enim natae sunt haereses, et quaedam dogmata perversitatis
illaqueantia animas et in profundum praecipitantia,
nisi dum Scripturae bonae intelliguntur non
bene; et quod in eis non bene intelligitur, etiam
temere et audacter asseritur. Itaque, charissimi,
valde caute haec audire debemus, ad quae capienda
parvuli sumus; et corde pio et cum tremore, sicut
scriptum est, hanc tenentes regulam sanitatis, ut
quod secundum fidem qua imbuti sumus, intelligere
valuerimus, tanquam de cibo gaudeamus: quod
autem secundum sanam fidei regulam intelligere nondum
potuerimus, dubitationem auferamus, intelligentiam
differamus; hoc est, ut etiam si quid sit nescimus,
bonum tamen et verum esse minime dubitemus. Et
ego, fratres, qui suscepi loqui vobis, cogitandus sum a
vobis qui susceperim, et quae susceperim: suscepi enim
tractanda divina homo, spiritualia carnalis, aeterna
mortalis. Etiam a me, charissimi, longe sit vana
praesumptio, si volo sanus in domo Dei conversari,
quae est Ecclesia Dei vivi, columna et firmamentum
veritatis <note>(I Tim. III, 15)</note>: pro modulo meo capio quod
vobis appono; ubi aperitur, pascor vobiscum; ubi
clauditur, pulso vobiscum.</p>
        </div3>
<div3>
          <head>2.</head>
          <p>
 Commoti sunt ergo Judaei, et indignati sunt;
merito quidem, quod audebat homo aequalem se facere
Deo: sed ideo immerito, quia in homine non
intelligebant Deum. Carnem videbant, Deum nesciebant:
habitaculum cernebant, habitatorem ignorabant.
Caro illa templum erat, Deus inhabitabat intus.
Non ergo Jesus carnem aequabat Patri, non formam
servi Domino comparabat; non quod factum
est propter nos, sed quod erat quando fecit nos.
<pb n="1537"/>
Quis namque sit Christus, Catholicis loquor, nostis,
quia bene credidistis: non Verbum tantum, nec caro
tantum; sed Verbum caro factum est, ut habitaret
in nobis. Recenseo de Verbo quod nostis: <hi>In principio
erat Verbum, et Verbum erat apud Deum, et
Deus erat Verbum:</hi> hic aequalitas cum Patre. Sed <hi>Verbum caro factum est, et habitavit in nobis 
 <note>(Joan. I,
1-14)</note>
          </hi>: hac carne major est Pater. Ita Pater et
aequalis, et major: aequalis Verbo, major carne;
aequalis ei per quem fecit nos, major eo qui factus
est propter nos. Ad hanc regulam sanam catholicam,
quam praecipue nosse debetis, quam tenete qui
nostis, a qua prorsus fides vestra labi non debet,
quae nullis hominum argumentis extorquenda est
cordi vestro, dirigamus ea quae intelligimus; et
quae forte non intelligimus, dirigenda ad hanc regulam
quandoque differamus, cum idonei fuerimus.
Novimus ergo aequalem Patri Filium Dei, quia novimus
in principio Deum Verbum. Quid ergo <hi>Judaei
volebant eum interficere? Quia non solum solvebat
sabbatum, sed et patrem suum dicebat Deum, aequalem
se faciens Deo:</hi> videntes carnem, non videntes Verbum.
Loquatur ergo et contra eos Verbum per carnem,
et interior habitator sonet per habitaculum
suum; ut qui potest, noverit quis intus habitet.</p>
        </div3>
<div3>
          <head>3.</head>
          <p>
 Quid ergo eis dicit? <hi>Respondit itaque Jesus, et
dixit eis,</hi> commotis quod aequalem se faceret Deo, <hi>Amen, amen dico vobis, non potest Filius a se facere
quidquam, nisi quod viderit Patrem facientem.</hi> 
 Ad haec
quid responderint Judaei, scriptum non est: et fortasse
tacuerunt. Quidam tamen, qui christianos se haberi
volunt, non tacent, et quodammodo ex his verbis
concipiunt quaedam dicenda contra nos: quae contemnenda
non sunt, et propter ipsos et propter nos.
Ariani quippe haeretici dicentes, non per carnem, sed
ante carnem, Filium ipsum qui suscepit carnem, minorem
esse quam Pater est, et non esse ejusdem substantiae
cujus Pater est, capiunt ex his verbis ansam
calumniae, et respondent nobis: Videtis quia Dominus
Jesus, cum animadverteret Judaeos ex hoc moveri,
quod Patri Deo aequalem se faceret, talia verba subjunxit,
ut se aequalem non esse monstraret. Movebat
enim Judaeos, aiunt, adversus Christum, quia aequalem
se faciebat Deo; et volens eos corrigere ab hoc motu
Christus, et eis demonstrare Filium non esse aequalem
Patri, id est, aequalem Deo, ait, quasi dicens, Quid
irascimini? quid indignamini? Non sum aequalis, quia <hi>non potest Filius a se facere quidquam, nisi quod viderit
Patrem facientem.</hi> 
 Qui enim <hi>non potest,</hi> inquiunt, <hi>facere
a se quidquam, nisi quod viderit Patrem facientem,</hi> 
utique minor est, non aequalis.</p>
        </div3>
<div3>
          <head>4.</head>
          <p>
 In hac regula cordis sui distorta et prava, haereticus
audiat nos nondum objurgantes, sed adhuc quasi
quaerentes, et explicet nobis quod sentit. Puto enim,
o quisquis ille es (faciamus enim eum tanquam praesentem
adesse), tenes nobiscum quia <hi>in principio erat
Verbum.</hi> Teneo, inquit. Et quia <hi>Verbum erat apud
Deum?</hi> Et hoc, inquit, teneo. Sequere ergo, et hoc
fortius tene, quia <hi>Deus erat Verbum.</hi> Et hoc, inquit,
<pb n="1538"/>
teneo: sed ille Deus major, ille Deus minor. Jam
nescio quid paganum redolet: cum christiano me loqui
arbitrabar. Si est Deus major, et est Deus minor;
duos deos colimus, non unum Deum. Quare, inquit?
et tu non duos deos dicis aequales sibi? Hoc ego non
dico: aequalitatem enim istam sic intelligo, ut ibi intelligam
etiam individuam charitatem; et si individuam
charitatem, perfectam unitatem. Si enim charitas
quam misit hominibus Deus, de multis hominum
cordibus facit cor unum, et multas hominum animas
facit animam unam, sicut de credentibus seseque invicem
diligentibus scriptum est in Actibus Apostolorum, <hi>Erat illis anima una, et cor unum in Deum 
 <note>(Act. IV,
32)</note>
          </hi>: si ergo anima mea et anima tua, cum idem sapimus
nosque diligimus, fit anima una: quanto magis Pater
Deus et Filius Deus in fonte dilectionis Deus unus est?</p>
        </div3>
<div3>
          <head>5.</head>
          <p>
 Verum ad haec verba, quibus commotum est cor
tuum, intende, et recole mecum quod de Verbo requirebamus.
Jam tenemus, <hi>Deus erat Verbum:</hi> adjungo
aliud, quia cum dixisset, <hi>Hoc erat in principio
apud Deum,</hi> continuo subjecit Evangelista, <hi>Omnia per
ipsum facta sunt.</hi> Nunc te quaerendo exagito, nunc te
contra te moveo, et te contra te interpello: tene tantum
memoriter ista de Verbo, quia <hi>Deus erat Verbum,</hi> 
et <hi>omnia per ipsum facta sunt.</hi> Audi jam verba quibus
commotus es, ut minorem diceres Filium, nempe
quia dixit, <hi>Non potest Filius a se facere quidquam, nisi
quod viderit Patrem facientem.</hi> Ita, inquit. Expone hoc
mihi paululum: sic, quantum opinor, intelligis, quoniam
quaedam facit Pater, Filius autem attendit quemadmodum
faciat Pater, ut possit et ipse ea facere
quae viderit Patrem facientem. Duos quasi fabros constituisti:
ita Patrem et Filium, ut etiam magistrum
et discipulum, quomodo solent patres fabri docere
filios suos artem suam. Ecce descendo ad carnalem
sensum tuum, ita interim cogito ut tu: videamus si
cogitatio haec nostra inveniat exitum secundum illa
quae jam de Verbo pariter locuti sumus pariterque
sentimus, quia <hi>Deus Verbum,</hi> et <hi>omnia per ipsum facta
sunt.</hi> Pone igitur Patrem tanquam fabrum, quaedam
opera facientem, Filium autem tanquam discipulum,
qui <hi>non potest facere quidquam, nisi quod viderit
Patrem facientem:</hi> intendit enim quodammodo in manus
Patris, ut quomodo viderit eum fabricare, sic et
ipse tale aliquid fabricet in operibus suis. Sed Pater
iste omnia illa quae facit, et vult ut attendat eum Filius
et talia et ipse faciat; per quem facit? Eia nunc
est ut adsis sententiae tuae priori, quam mecum recensuisti
mecumque tenuisti, quia <hi>in principio Verbum,</hi> et <hi>apud Deum Verbum,</hi> 
 et <hi>Deus Verbum,</hi> et <hi>omnia per
ipsum facta sunt.</hi> Tu ergo cum mecum tenueris quia
per Verbum facta sunt omnia; rursum carnali sapore
et puerili motu facis tibi in animo Deum facientem, et
Verbum attendentem, ut cum fecerit Deus, faciat et
Verbum. Quid enim facit Deus praeter Verbum? Si
enim facit, non omnia per Verbum facta sunt; perdidisti
<pb n="1539"/>
quod tenebas: si autem omnia per Verbum facta
sunt, corrige quod male intelligebas. Fecit Pater, et
non fecit nisi per Verbum: quomodo attendit Verbum,
ut videat Patrem facientem sine Verbo, quod similiter
faciat Verbum? Quidquid fecit Pater, per
Verbum fecit: aut falsum est, <hi>Omnia per ipsum facta
sunt.</hi> Sed verum est, <hi>Omnia per ipsum facta sunt.</hi> Parum
fortasse tibi videbatur? <hi>Et sine ipso factum est nihil.</hi> </p>
        </div3>
<div3>
          <head>6.</head>
          <p>
 Recede ergo ab ista carnis prudentia, et quaeramus
quemadmodum dictum sit, <hi>Non potest Filius a se
facere quidquam, nisi quod viderit Patrem facientem.</hi> 
Quaeramus, si digni sumus qui apprehendamus. Fateor
enim, magna res est, ardua omnino, videre Patrem
facientem per Filium, non singula opera facientem
Patrem et Filium sed quodlibet opus Patrem per
Filium, ut nulla opera fiant vel a Patre sine Filio,
vel a Filio sine Patre: quia <hi>omnia per ipsum facta
sunt, et sine ipso factum est nihil.</hi> Quibus in fundamento
fidei firmissime constitutis, jam quale est videre, quia <hi>non potest Filius a se facere quidquam, nisi quod viderit
Patrem facientem?</hi> 
 Quaeris, ut opinor, nosse Filium facientem;
quaere prius nosse Filium videntem. Certe
enim quid ait? <hi>Non potest Filius a se facere quidquam,
nisi quod viderit Patrem facientem.</hi> Intende quod dixit, <hi>nisi quod viderit Patrem facientem.</hi> 
 Praecedit visio, et
sequitur effectio: videt enim ut faciat. Tu quid quaeris
jam nosse quomodo faciat, dum nondum scias
quomodo videat? Quid curris ad id quod posterius
est, relicto quod prius est? Videntem se dixit et facientem;
non, facientem et videntem: quia <hi>non potest
a se facere quidquam, nisi quod viderit Patrem facientem.</hi> 
Vis ut explicem tibi quomodo faciat? Tu mihi
explica quomodo videat. Si hoc tu explicare non potes,
nec ego illud: si hoc tu percipere nondum es
idoneus, nec ego illud. Uterque ergo nostrum quaerat,
uterque pulset, ut uterque accipere mereatur. Quid
quasi doctus calumniaris indocto? Ego ad faciendum,
tu ad videndum, ambo indocti a magistro quaeramus,
non in schola ejus pueriliter litigemus. Tamen simul
jam didicimus quia <hi>omnia per ipsum facta sunt.</hi> Ergo
manifestum est quia non alia opera facit Pater, quae
videat Filius, ut ipse faciat similia: sed eadem opera
facit Pater per Filium, quia omnia per Verbum facta
sunt. Jam quomodo faciat Deus quis novit? Non dico
quomodo fecerit mundum, sed quomodo fecerit oculum
tuum, cui carnaliter inhaerens, visibilia invisibilibus
comparas. Talia enim de Deo cogitas, qualia his
oculis videre consuesti. Si autem istis oculis videri posset
Deus, non diceret, <hi>Beati mundo corde, quia ipsi Deum
videbunt <note>(Matth. V, 8)</note>
          </hi>. Ergo habes oculum corporis ad
videndum fabrum, sed nondum habes oculum cordis ad
videndum Deum: ideo quod soles videre in fabro, transferre
vis ad Deum. Pone in terra terrena, sursum cor.</p>
        </div3>
<div3>
          <head>7.</head>
          <p>
 Quid ergo, charissimi? explicaturi sumus nos
quod interrogavimus, quomodo videat Verbum, quomodo
Pater videatur a Verbo, quid sit videre Verbi?
Non sum tam audax, tam temerarius, ut hoc explicare
pollicear et me et vos: utcumque suspicor modulum
<pb n="1540"/>
vestrum, novi tamen meum. Si ergo placet, non
diutius immoremur, percurramus lectionem, et videamus
verbis Domini turbari corda carnalia; ad hoc turbari,
ne in eo quod tenent remaneant. Extorqueatur
tanquam pueris ludicrum nescio quid, quo se malo
avocant, ut possint inseri utiliora grandioribus, ut
possint proficere qui repebant in terra. Surge, quaere,
suspira, anhela desiderio, et ad clausa pulsa. Si autem
nondum desideramus, nondum inhiamus, nondum
suspiramus, margaritas quibuscumque projecturi
sumus, aut margaritas qualescumque nos ipsi inventuri
sumus Moverim ergo, charissimi, desiderium in
corde vestro. Mores perducunt ad intelligentiam: genus
vitae perducit ad genus vitae. Alia vita terrena,
alia vita coelestis; alia vita pecorum, alia vita hominum,
alia vita Angelorum. Vita pecorum terrenis voluptatibus
aestuat, sola terrena conquirit, in ea prona
atque projecta est: vita Angelorum sola coelestis: vita
hominum media est inter Angelorum et pecorum. Si
vivit homo secundum carnem, pecoribus comparatur:
si vivit secundum spiritum, Angelis sociatur. Quando
secundum spiritum vivis, quaere etiam in ipsa angelica
vita utrum parvus an grandis sis. Si enim adhuc
parvus es, dicunt tibi Angeli: Cresce; nos panem
manducamus, tu lacte nutrire, lacte fidei, ut pervenias
ad cibum speciei. Si autem adhuc inhiatur sordidis
voluptatibus, si adhuc fraudes cogitantur, si mendacia
non vitantur, si mendacia perjuriis cumulantur;
tam immundum cor audet dicere, Explica mihi quomodo
videt Verbum; etiam si possim, etiam si ego
jam videam? Porro autem si forte ego non sum in his
moribus, et tamen ab ista visione longe sum; quantum
ille qui nondum isto superno desiderio rapitur, terrenis
desideriis praegravatus? Multum interest inter
aversantem et desiderantem: et iterum multum interest
inter desiderantem et fruentem. Vivis ut pecora,
aversaris: Angeli perfruuntur. Tu autem si non vivis
ut pecora, jam non aversaris: desideras aliquid, et
non capis; inchoasti ipso desiderio vitam Angelorum.
Crescat in te, et perficiatur in te; et capias hoc non a
me, sed ab illo qui et me fecit et te.</p>
        </div3>
<div3>
          <head>8.</head>
          <p>
 Tamen non utcumque nos dimisit et Dominus,
qui voluit intelligi quia in eo quod dixit, <hi>Non potest
Filius a se facere quidquam, nisi quod viderit Patrem
facientem,</hi> non alia opera Pater facit quae videat
Filius, et alia Filius cum viderit Patrem facientem;
sed eadem opera ipse et Pater et Filius. Secutus
enim ait: <hi>Quaecumque enim ille fecerit, haec et Filias
similiter facit.</hi> Non cum ille fecerit, alia Filius
similiter facit; sed <hi>quaecumque ille fecerit, haec et Filius
similiter facit.</hi> Si haec facit Filius quae fecerit Pater,
per Filium facit Pater: si per Filium facit quae
facit Pater, non alia Pater, alia Filius facit; sed eadem
opera sunt Patris et Filii. Et quomodo eadem
facit et Filius? Et eadem et <hi>similiter.</hi> Ne forte eadem
sed dissimiliter: <hi>Eadem,</hi> inquit, <hi>et similiter.</hi> Et quomodo
posset eadem non similiter? Accipite exemplum,
quod puto ad vos non sit grande: cum scribimus litteras,
facit eas primo cor nostrum, et deinde manus
<pb n="1541"/>
nostra. Certe unde omnes acclamastis, nisi quia cognovistis?
Certum est quod dixi, et manifestum omnibus
nobis. Litterae fiunt primo a corde nostro, deinde
a corpore nostro: manus servit imperanti cordi, easdem
litteras facit et cor et manus: numquid alias cor,
alias manus? Easdem quidem facit manus, sed non similiter:
cor enim nostrum facit eas intelligibiliter,
manus autem visibiliter. Ecce quomodo fiunt eadem
dissimiliter. Unde parum fuit Domino dicere, <hi>Quaecumque
Pater fecerit, haec et Filius facit,</hi> nisi adderet, <hi>et similiter.</hi> 
 Quid si enim hoc modo intelligeres quomodo
quaecumque cor facit, haec et manus facit, sed
non similiter? Hic vero addidit, <hi>haec et Filius similiter
facit.</hi> Si et haec facit, et similiter facit, expergiscere,
stringatur Judaeus, credat Christianus, convincatur
haereticus; aequalis est Patri Filius.</p>
        </div3>
<div3>
          <head>9.</head>
          <p>
 <hi>Pater enim diligit Filium, et omnia demonstrat ei
quae ipse facit <note>(Joan. V, 20)</note>
          </hi>. Ecce est illud, <hi>demonstrat.
Demonstrat</hi> quasi cui? Utique quasi videnti. Redimus
ad id quod explicare non possumus, quomodo
Verbum videat. Ecce homo factus est per Verbum;
sed homo habet oculos, habet aures, habet manus,
diversa membra in corpore: per oculos potest videre,
per aures potest audire, per manus operari; diversa
membra, diversa membrorum officia. Non potest illud
membrum quod potest alterum: tamen propter corporis
unitatem, oculus et sibi et auri videt, et auris
sibi et oculo audit. Numquid tale aliquid in Verbo arbitrandum
est esse, quoniam omnia per ipsum? Et
dixit Scriptura in Psalmo, <hi>Intelligite, qui insipientes
estis in populo; et stulti, aliquando sapite. Qui plantavit
aurem non audiet? aut qui finxit oculum non considerat <note>(Psal. XCIII, 8, 9)</note>
          </hi>?
Si ergo finxit oculum Verbum,
quia omnia per Verbum; si plantavit aurem Verbum,
quia omnia per Verbum: non possumus dicere, Non
audit Verbum, non videt Verbum; ne objurget nos
Psalmus, et dicat, <hi>Stulti, aliquando sapite.</hi> Itaque si
audit Verbum et videt Verbum, audit Filius et videt
Filius: numquid tamen et in ipso diversis locis quaesituri
sumus oculos et aures? Aliunde audit, aliunde
videt; et auris ejus non potest quod oculus, et oculus
non potest quod potest auris? An totus ille visus est,
et totus auditus? Forte ita: imo non forte, sed vere
ita; dum tamen et ipsum ejus videre, et ipsum ejus
audire, longe alio modo quam nostrum sit. Et videre
et audire simul in Verbo est, nec aliud est ibi audire,
et aliud videre; sed auditus visus, et visus auditus.</p>
        </div3>
<div3>
          <head>10.</head>
          <p>
 Et nos qui aliter audimus, aliter videmus, hoc
unde novimus? Redimus forte ad nos, si non sumus
praevaricatores, quibus dictum est, <hi>Redite, praevaricatores,
ad cor <note>(Isai. XLVI, 8)</note>
          </hi>. Redite ad cor: quid itis
a vobis, et peritis ex vobis? quid itis solitudinis vias?
Erratis vagando; redite. Quo? Ad Dominum. Cito
est: primo redi ad cor tuum, exsul a te vagaris foris;
teipsum non nosti, et quaeris a quo factus es!
Redi, redi ad cor, tolle te a corpore: corpus tuum
habitatio tua est; cor tuum sentit etiam per corpus
<pb n="1542"/>
tuum: sed corpus tuum non quod cor tuum; dimitte
et corpus tuum, redi ad cor tuum. In corpore tuo inveniebas
alibi oculos, alibi aures: in corde tuo numquid
hoc invenis? An in corde tuo non habes aures?
De quibus ergo Dominus dicebat, <hi>Qui habet aures audiendi,
audiat <note>(Luc. VIII, 8)</note>
          </hi>? An in corde non habes
oculos? Unde dicit Apostolus, <hi>Illuminatos oculos cordis
vestri <note>(Ephes. I, 18)</note>
          </hi>. Redi ad cor; vide ibi quid
sentias forte de Deo, quia ibi est imago Dei. In interiore
homine habitat Christus <note>(Id. III, 16, 17)</note>, in interiore
homine renovaris ad imaginem Dei, in imagine
sua cognosce auctorem ejus. Vide quemadmodum
omnes corporis sensus cordi intro nuntient quid senserint
foris: vide quam multos ministros habeat unus
interior imperator, et quid apud se etiam sine his ministris
agat. Renuntiant oculi cordi alba et nigra; renuntiant
aures eidem cordi canora et dissona; renuntiant
nares eidem cordi odora et putentia; renuntiant
gustus eidem cordi amara et dulcia; renuntiat tactus
eidem cordi lenia et aspera: renuntiat et sibi ipsum
cor justa et injusta. Cor tuum et videt et audit, et
caetera sensibilia dijudicat; et quo non aspirant corporis
sensus, justa et injusta, mala et bona discernit.
Ostende mihi oculos, aures, nares cordis tui. Diversa
sunt quae ad cor tuum referuntur, et diversa ibi membra
non inveniuntur. In carne tua alibi audis, alibi vides:
in corde tuo ibi audis, ubi vides. Si hoc imago,
quanto potentius ille cujus imago? Ergo et audit Filius,
et videt Filius, et ipsa visio et auditio Filius: et
hoc est illi audire quod esse, et hoc est illi videre quod
esse. Tibi non hoc est videre quod esse: quia et superdas
visum, potes esse; et si perdas auditum, potes esse.</p>
        </div3>
<div3>
          <head>11.</head>
          <p>
 Putamusne pulsavimus? Erectum est aliquid
in nobis quo vel tenuiter suspicemur unde lumen
veniat nobis? Puto, fratres, quia cum loquimur
ista, et cum meditamur, exercemus nos. Et cum exercemus
nos in ipsis, et rursus quasi reflectimur pondere
nostro ad ista consueta, tales sumus quales lippientes,
cum producuntur ad videndum lumen, si
forte antea visum omnino non habebant, et incipiunt
eumdem visum per diligentiam medicorum utcumque
reparare. Et cum probare vult medicus quantum salutis
eis accesserit, tentat eis ostendere quod videre
desiderabant, et non poterant cum caeci essent: et
redeunte jam utcumque acie oculorum, producuntur
ad lucem; et cum viderint, fulgore ipso reverberantur
quodammodo, et respondent medico demonstranti,
Jam jam vidi, sed videre non possum. Quid ergo facit
medicus? Revocat ad solita, et addit collyrium, ut ad
illud quod visum est, et videri non potuit, desiderium
nutriat, et ex ipso desiderio curetur plenius; et si
qua mordacia reparandae sanitati adhibentur, fortiter
ferat, ut amore illius lucis accensus dicat sibi: Quando
erit ut illud firmis oculis videam, quod sauciis infirmisque
non potui? Urget medicum, et rogat ut curet.
Ergo, fratres, si forte tale aliquid factum est in cordibus
vestris, si utcumque erexistis cor vestrum ad
videndum Verbum, et ipsius luce reverberati ad solita
recidistis; rogate medicum ut adhibeat collyria
<pb n="1543"/>
mordacia, praecepta justitiae. Est quod videas, sed
non est unde videas. Non mihi antea credebas quia
est quod videas: duce quadam ratione adductus es:
propinquasti, intendisti, palpitasti, refugisti. Scis
certe esse quod videas, sed idoneum non te esse qui
videas. Ergo curare. Quae sunt collyria? Noli mentiri,
noli perjurare, noli adulterare, noli furari, noli fraudare.
Sed consuesti, et cum aliquo dolore a consuetudine
revocaris: hoc est quod mordet, sed sanat. Nam
dico tibi liberius, ex timore et meo et tuo: si curari
destiteris, et esse idoneus ad perfruendum hac luce neglexeris,
valetudine oculorum tuorum; tenebras amabis;
et amando tenebras, in tenebris remanebis; et remanendo
in tenebris, etiam in tenebras exteriores projicieris:
ibi erit fletus et stridor dentium <note>(Matth. XXII, 13)</note>. Si
nihil in te faciebat amor lucis, faciat timor doloris.</p>
        </div3>
<div3>
          <head>12.</head>
          <p>
 Sufficienter me locutum arbitror, et lectionem
tamen evangelicam non finivi: si dicam reliqua onerabo
vos, et timeo ne etiam quod haustum est effundatur;
sufficiant ergo ista Charitati vestrae. Debitores
sumus, non nunc, sed semper quamdiu vivimus;
quia propter vos vivimus. Verumtamen vitam nostram
istam infirmam, laboriosam, periculosam, in hoc
mundo cons lamini bene vivendo, nolite nos contristare
et atterere malis moribus vestris. Cum enim offendimur
mala vita vestra, si refugiamus a vobis, et separemus
nos a vobis, et ad vos non accedamus; nonne conqueremini,
et dicetis: Et si languebamus, curaretis; et si
infirmabamur, visitaretis? Ecce curamus, ecce visitamus
sed non nobis fiat quomodo audistis ab Apostolo, <hi>Timeo ne sine causa laboraverim in vos 
 <note>(Galat. IV, 11)</note>
          </hi>.
</p>
        </div3>
      </div1>

<div1>
        <head>TRACTATUS XIX. <hi>Ab eo quod scriptum est,</hi> Non potest a se Filius facere quidquam, nisi quod viderit Patrem facientem; <hi>usque ad id,</hi> quia non quaero voluntatem meam, sed voluntatem ejus qui misit me. <hi>Cap.</hi> V, V\. 19-30.</head>
<div3>
          <head>1.</head>
          <p>
 Sermone pristino, quantum nostrum movit affectum
et intelligendi paupertatem, locuti sumus, ex
occasione verborum evangelicorum, ubi scriptum
est, <hi>Non potest Filius a se facere quidquam, nisi quod
viderit Patrem facientem,</hi> quid sit videre Filii, hoc
est, videre Verbi, quia Filius Verbum: et quia per
Verbum facta sunt omnia, quomodo possit intelligi
quod videat Filius primo Patrem facientem, tunc
demum et ipse faciat quae facta conspexerit; cum
Pater nihil nisi per Filium fecerit. <hi>Omnia</hi> enim <hi>per
ipsum facta sunt, et sine ipso factum est nihil.</hi> Non
tamen explicatum aliquid diximus; sed quia nec
explicatum aliquid intelleximus. Aliquando quippe
sermo deficit, ubi etiam intellectus proficit;
quanto magis sermo patitur defectionem, quando intellectus
non habet perfectionem? Nunc itaque, quantum
Dominus donat, breviter percurramus lectionem,
et vel hodie expleamus debitum pensum. Si quid
forte remanserit vel temporis vel virium, retractabimus,
si potuerimus (quantum et a nobis et apud vos
fieri potest), quid sit videre Verbi, quid demonstrari
<pb n="1544"/>
Verbo. Omnia quippe dicta sunt hic, quae si intelligantur
secundum humanum sensum carnaliter, nihil
aliud nobis facit anima plena phantasmatis, nisi
quasdam imagines velut duorum hominum Patris et
Filii, unius ostendentis; alterius videntis; unius loquentis,
alterius audientis: quae omnia idola cordis
sunt; quae si jam dejecta sunt de templis suis, quanto
magis dejicienda sunt de pectoribus christianis?</p>
        </div3>
<div3>
          <head>2.</head>
          <p>
 <hi>Non potest,</hi> inquit, <hi>Filius a se facere quidquam
nisi quod viderit Patrem facientem.</hi> Verum est hoc,
tenete hoc: dum tamen non amittatis quod in ipsius
Evangelii exordio tenuistis, quia <hi>in principio erat
Verbum, et Verbum erat apud Deum, et Deus erat
Verbum;</hi> et praecipue quia <hi>omnia per ipsum facta sunt <note>(Joan. I, 1, 3)</note>
          </hi>.
Quod nunc enim audistis, conjungite
illi auditui, et utrumque concordet in cordibus
vestris. Sic itaque <hi>non potest Filius a se facere quidquam,
nisi quod viderit Patrem facientem,</hi> ut tamen
Pater ea quae facit non faciat nisi per Filium, quia
Filius est ejus Verbum: et  « in principio erat Verbum,
et Verbum erat apud Deum, et Deus erat Verbum, » 
et  « omnia per ipsum facta sunt. Quaecumque
enim ille fecerit, haec et Filius similiter facit: »  non
alia, sed haec; nec dissimiliter, sed similiter.</p>
        </div3>
<div3>
          <head>3.</head>
          <p>
 <hi>Pater enim diligit Filium, et omnia demonstrat ei
quae ipse facit.</hi> Ad hoc quod supra dixit, <hi>nisi quod viderit
Patrem facientem,</hi> videtur pertinere et quod <hi>omnia demonstrat ei quae ipse facit.</hi> 
 Sed si Pater demonstrat
quae facit, nec Filius potest facere nisi Pater
demonstraverit, Paterque demonstrare non potest
nisi fecerit; consequens erit ut non per Filium faciat
omnia Pater: porro si fixum atque inconcussum tenemus
quia per Filium omnia Pater facit, antequam
faciat, demonstrat Filio. Nam si Pater cum fecerit
demonstrat Filio, ut Filius demonstrata faciat
quae demonstrata jam facta sunt; aliquid procul dubio
Pater sine Filio facit. Sed non facit Pater aliquid
sine Filio, quia Filius Dei Verbum Dei est, et omnia
per ipsum facta sunt. Remanet igitur fortasse ut quae
Pater facturus est, demonstret facienda, ut per Filium
sint facta. Nam si Filius ea facit quae Pater facta
demonstrat; ea quae Pater facta demonstrat, non utique
per Filium fecit. Monstrari enim non possent Filio nisi
facta; facere Filius non posset, nisi monstrata: ergo
sine Filio facta. Sed verum est, <hi>Omnia per ipsum facta
sunt:</hi> ergo antequam facta, monstrata sunt. Sed hoc
diximus differendum esse, quo redeundum sit percursa
lectione, si, ut diximus, aliquid vel temporis vel virium
nobis remanserit, ad ea quae distulimus retractanda.</p>
        </div3>
<div3>
          <head>4.</head>
          <p>
 Amplius audite et difficilius: <hi>Et majora his,</hi> 
inquit, <hi>demonstrabit ei opera, ut vos miremini. Majora
his:</hi> quibus majora? Facile occurrit, iis quas modo
audistis, curationibus languorum corporalium. De isto
enim qui triginta et octo annos habebat in infirmitate,
et Christi verbo sanatus est, nata est hujus occasio
tota sermonis: et propter hoc Dominus dicere potuit, <hi>Majora his demonstrabit ei opera, ut vos miremini.</hi> 
 Sunt
enim opera majora quam ista, et demonstrabit ea
Pater Filio. Non demonstravit, tanquam de praeterito;
<pb n="1545"/>
sed <hi>demonstrabit,</hi> de futuro, hoc est, demonstraturus
est. Rursus difficilis oritur quaestio. Est enim aliquid
apud Patrem quod Filio nondum demonstratum sit? est
aliquid apud Patrem quod adhuc latebat Filium, quando
ista Filius loquebatur? Si enim <hi>demonstrabit,</hi> hoc est,
demonstraturus est; nondum demonstravit; et Filio
tunc demonstraturus est, quando et istis: sequitur enim, <hi>ut vos miremini.</hi> 
 Et hoc difficile est videre, quomodo
tanquam temporaliter Filio coaeterno aliqua demonstrat
aeternus Pater, omnia scienti quae sunt apud Patrem.</p>
        </div3>
<div3>
          <head>5.</head>
          <p>
 Quae sunt tamen illa majora? Hoc enim forte
facile est intelligere. <hi>Sicut enim Pater,</hi> inquit, <hi>suscitat
mortuos, et vivificat; sic et Filius quos vult vivificat.</hi> 
Majora ergo sunt opera mortuos suscitare, quam languidos
sanare. Sed <hi>sicut suscitat Pater mortuos et vivificat,
sic et Filius quos vult vivificat.</hi> Alios ergo Pater,
alios Filius? Sed omnia per ipsum: ipsos itaque
Filius, quos et Pater; quia non alia, nec aliter, sed <hi>haec et Filius similiter facit.</hi> 
 Ita plane intelligendum
est, et ita tenendum: sed mementote quia <hi>Filius
quos vult vivificat.</hi> Tenete hic ergo non solum potestatem
Filii, verum etiam voluntatem. Et Filius quos
vult vivificat, et Pater quos vult vivificat; et ipsos
Filius quos et Pater: ac per hoc eadem Patris et Filii
et potestas est et voluntas. Quid est ergo quod sequitur? <hi>Neque enim Pater judicat quemquam, sed judicium
omne dedit Filio, ut omnes honorificent Filium,
sicut honorificant Patrem:</hi> 
 quod ita subjunxit, tanquam
rationem reddens superioris sententiae. Multum
movet, intenti estote. Filius quos vult vivificat, Pater
quos vult vivificat: Filius suscitat mortuos, sicut
Pater suscitat mortuos. <hi>Neque enim Pater judicat
quemquam.</hi> Si in judicio suscitandi sunt mortui, quomodo
Pater suscitat mortuos, si non judicat quemquam? <hi>Omne</hi> 
 quippe <hi>judicium dedit Filio.</hi> In illo autem
judicio suscitantur mortui; et resurgunt alii ad
vitam, alii ad poenam: quod totum si Filius facit,
Pater autem ideo non facit, quia <hi>Pater non judicat
quemquam, sed omne judicium dedit Filio,</hi> contrarium
videbitur ei quod dictum est, <hi>Sicut Pater suscitat
mortuos et vivificat, sic et Filius quos vult vivificat.</hi> 
Simul ergo suscitant. Si simul suscitant, simul vivificant.
Simul ergo judicant: quomodo itaque verum
est, <hi>Neque enim Pater judicat quemquam, sed omne
judicium dedit Filio?</hi> Moveant interim propositae
quaestiones, praestabit Dominus ut solutae delectent.
Ita est, fratres; omnis quaestio nisi intentum fecerit
proposita, non delectabit exposita. Sequatur ergo
ipse Dominus, ne forte in iis quae subnectit, aperiat
se aliquantum. Subtexit enim nubilo lucem suam; et
difficile est aquilae more volare super omnem nebulam
qua tegitur omnis terra <note>(Eccli. XXIV, 6)</note>, et videre
in verbis Domini sincerissimam lucem. Ne forte ergo
calore radiorum suorum discutiat caliginem nostram,
et aliquantum se in consequentibus aperire dignetur,
dilatis istis sequentia videamus.</p>
        </div3>
<div3>
          <head>6.</head>
          <p>
 <hi>Qui non honorificat Filium, non honorificat Patrem
qui misit illum.</hi> Hoc verum est et planum est. <hi>Omne</hi> 
quippe <hi>judicium dedit Filio,</hi> sicut supra dixit, <hi>ut omnes
<pb n="1546"/>
honorificent Filium, sicut honorificant Patrem.</hi> 
Quid si inveniuntur qui Patrem honorificant, et non
honorificant Filium? Non potest, inquit, fieri: <hi>Qui
non honorificat Filium, non honorificat Patrem qui
misit illum.</hi> Non potest ergo dicere aliquis, Ego Patrem
honorificabam, quia Filium non noveram. Si
nondum Filium honorificabas, nec Patrem honorificabas.
Quid est enim honorificare Patrem, nisi quod habeat
Filium? Aliud est enim cum tibi commendatur Deus,
quia Deus est; et aliud est cum tibi commendatur Deus,
quia Pater est. Cum tibi quia Deus est commendatur
creator tibi commendatur, omnipotens tibi commendatur,
spiritus quidam summus, aeternus, invisibilis, incommutabilis
tibi commendatur: cum vero tibi quia
Pater est commendatur, nihil tibi aliud quam et Filius
commendatur; quia Pater dici non potest, si Filium
non habet; sicut nec Filius, si Patrem non habet.
Sed ne forte Patrem quidem honorofices tanquam
majorem, Filium vero tanquam minorem, ut
dicas mihi, Honorifico Patrem, scio enim quod habeat
Filium; et non erro in Patris nomine, non enim Patrem
intelligo sine Filio, honorifico tamen et Filium
tanquam minorem: corrigit te ipse Filius, et revocat
te dicens, <hi>ut omnes honorificent Filium,</hi> non inferius,
sed <hi>sicut honorificant Patrem. Qui</hi> ergo <hi>non honorificat
Filium, non honorificat Patrem qui misit illum.</hi> 
Ego, inquis, majorem honorem volo dare Patri,
minorem Filio. Ibi tollis honorem Patri, ubi minorem
das Filio. Quid enim aliud tibi videtur ita sentienti,
nisi quia Pater aequalem sibi Filium generare
aut noluit, aut non potuit? Si noluit, invidit; si non
potuit, defecit. Non ergo vides quia ita sentiendo,
ubi majorem honorem vis dare Patri, ibi es contumeliosus
in Patrem? Proinde sic honorifica Filium, quomodo
honorificas Patrem, si vis honorificare et Patrem
et Filium.</p>
        </div3>
<div3>
          <head>7.</head>
          <p>
 <hi>Amen, amen dico vobis, quia qui verbum meum audit,
et credit ei qui misit me, habet vitam aeternam; et in
judicium non venit, sed transiit,</hi> non nunc transit, sed
jam <hi>transiit a morte in vitam.</hi> Et hoc attendite, <hi>Qui
verbum meum audit:</hi> et non dixit, Credit mihi; sed, <hi>credit ei qui me misit.</hi> 
 Verbum ergo Filii audiat, ut
Patri credat. Quare verbum audit tuum, et credit alteri?
Nonne cum verbum alicujus audimus, eidem
verbum proferenti credimus, loquenti nobis fidem
accommodamus? Quid ergo voluit dicere, <hi>Qui verbum
meum audit, et credit ei qui misit me;</hi> nisi, quia verbum
ejus est in me? Et quid est, <hi>audit verbum meum,</hi> 
nisi, audit me? <hi>Credit</hi> autem <hi>ei qui misit me:</hi> quia cum
illi credit, verbo ejus credit: cum autem verbo ejus
credit, mihi credit; quia Verbum Patris ego sum. Pax
ergo in Scripturis, et omnia disposita, nequaquam
rixantia. Tu abjice litem cordis tui, intellige concordiam
Scripturarum. Numquid contraria sibi diceret veritas?</p>
        </div3>
<div3>
          <head>8.</head>
          <p>
 <hi>Qui verbum meum audit, et credit ei qui misit me,
habet vitam aeternam; et in judicium non venit, sed
transiit a morte in vitam.</hi> Meministis quod superius
posueramus, quia <hi>sicut Pater suscitat mortuos et vivificat,
sic et Filius quos vult vivificat.</hi> Incipit jam aperire
<pb n="1547"/>
se, et loqui de resurrectione mortuorum, et ecce
jam resurgunt mortui. <hi>Qui</hi> enim <hi>verbum meum audit,
et eredit ei qui misit me, habet vitam aeternam, et in judicium
non veniet.</hi> Proba quia resurrexit. Sed <hi>transiit,</hi> 
inquit, <hi>a morte in vitam.</hi> Qui transiit a morte ad vitam,
nullo dubitante utique resurrexit. Non enim transiret
de morte ad vitam, nisi primo esset in morte, et non
esset in vita: cum autem transierit, erit in vita, et
non erit in morte. Mortuus ergo erat, et revixit;
perierat, et inventus est <note>(Luc. XV, 32)</note>. Fit proinde
jam quaedam resurrectio, et transeunt homines a
morte quadam ad quamdam vitam: a morte infidelitatis,
ad vitam fidei; a morte falsitatis ad vitam
veritatis; a morte iniquitatis, ad vitam justitiae. Est
ergo et ista quaedam resurrectio mortuorum.</p>
        </div3>
<div3>
          <head>9.</head>
          <p>
 Aperiat illam plenius, et dilucescat nobis, ut
coepit. <hi>Amen, amen dico vobis, quia venit hora, et nunc
est.</hi> Nos exspectabamus in fine resurrectionem mortuorum;
nam ita credidimus: imo non exspectabamus,
sed plane exspectare debemus; neque enim
falsum credimus in fine mortuos resurrecturos. Cum
ergo vellet Dominus Jesus insinuare nobis quamdam
resurrectionem mortuorum ante resurrectionem mortuorum;
non sicut Lazari <note>(Joan. XI, 43, 44)</note>, vel filii illius
viduae <note>(Luc. VI, 14, 15)</note>, vel filiae archisynagogi <note>(Marc. V, 41, 42)</note>,
qui resurrexerunt morituri (nam
et ipsorum mortuorum quaedam resurrectio facta est
ante resurrectionem mortuorum): sed sicut hic dicit, <hi>Habet,</hi> 
 inquit, <hi>vitam aeternam; et in judicium non venit,
sed transiit a morte ad vitam.</hi> Ad quam vitam? Ad
aeternam. Non ergo sicut corpus Lazari: transiit enim
et ille a morte sepulcri ad vitam hominum, sed non
aeternam, iterum moriturus; resurrecturi autem in fine
saeculi mortui, in vitam aeternam transibunt. Cum
ergo vellet Dominus noster Jesus Christus, magister
coelestis, Verbum Patris et Veritas, demonstrare nobis
quamdam resurrectionem mortuorum in aeternam
vitam, ante resurrectionem mortuorum in aeternam
vitam: <hi>Venit hora,</hi> inquit. Tu procul dubio imbutus
fide resurrectionis carnis, exspectabas horam illam
finis saeculi, diem judicii, quam ne in isto loco exspectares,
addidit, <hi>et nunc est.</hi> Quod ergo dicit, <hi>Venit
hora,</hi> non dicit de illa hora novissima, ubi <hi>in jussu et
in voce archangeli, et in tuba Dei Dominus ipse descendet
de coelo, et mortui in Christo resurgent primo:
deinde nos viventes qui reliqui sumus, simul rapiemur
cum illis in nubibus obviam Christo in aera, et ita semper
cum Domino erimus <note>(I Thess. IV, 15 et 16)</note>
          </hi>. Veniet illa
hora, sed non est nunc. Hora vero ista quae sit, advertite: <hi>Venit hora, et nunc est.</hi> 
 Quid in ea fit? Quid,
nisi resurrectio mortuorum? Et qualis resurrectio?
Ut qui resurgunt, in aeternum vivant. Hoc erit et in
novissima hora.</p>
        </div3>
<div3>
          <head>10.</head>
          <p>
 Quid igitur? quomodo intelligimus duas istas
resurrectiones? Numquid forte qui nunc resurgunt,
tunc non resurgent; ut aliorum fiat nunc resurrectio,
aliorum tunc? Non est ita. Nam ista resurrectione, si
recte credidimus, resurreximus; et nos ipsi qui jam
resurreximus, alteram in fine resurrectionem exspectamus.
<pb n="1548"/>
Sed et nunc in aeternam vitam resurreximus,
si in fide ipsa perseveranter manemus; et tunc in aeternam
vitam resurgemus, quando Angelis coaequabimur <note>(Luc. XX, 36)</note>.
Ipse ergo distinguat, ipse aperiat quod
loqui ausi sumus: quomodo fiat resurrectio ante resurrectionem,
non aliorum et aliorum, sed eorumdem;
nec talis qualis Lazari, sed in vitam aeternam. Aperiet
plane. Audite dilucescentem magistrum, et illabentem
cordibus nostris solem nostrum; non quem desiderant
oculi carnis, sed cui aestuant aperiri oculi cordis.
Ipsum ergo audiamus: <hi>Amen, amen dico vobis, quia
venit hora, et nunc est, quando mortui,</hi> videte exprimi
resurrectionem, <hi>quando mortui audient vocem Filii
Dei, et qui audierint vivent.</hi> Quare addidit, <hi>Qui audierint
vivent?</hi> Possent enim audire nisi viverent? Sufficeret
ergo, <hi>Venit hora, et nunc est, quando mortui audient
vocem Filii Dei.</hi> Jam nos intelligeremus viventes
eos; quando nisi viverent, audire non possent. Non,
inquit, quia vivunt audiunt, sed audiendo reviviscunt: <hi>audient, et qui audierint vivent.</hi> 
 Quid est ergo, <hi>audient;</hi> 
nisi, obaudient? Quantum enim pertinet ad auris auditum,
non omnes qui audient vivent: multi enim audiunt
et non credunt; audiendo et non credendo non
obaudiunt: non obaudiendo non vivunt. Itaque hic, <hi>qui
audient,</hi> nihil est aliud quam qui obaudient. Qui ergo
obaudierint, vivent: certi sint, securi sint, vivent. Praedicatur
Christus Verbum Dei, Filius Dei, per quemfacta
sunt omnia, certe dispensationis gratia assumpta
carne natus ex Virgine, infans in carne, juvenis in
carne, patiens in carne, moriens in carne, resurgens
in carne, ascendens in carne, promittens resurrectionem
carni, promittens resurrectionem menti,
menti ante carnem, carni post mentem. Qui audit et
obaudit, vivet: qui audit et non obaudit, id est, audit
et contemnit, audit et non credit, non vivet. Quare
non vivet? Quia non audit. Quid est, non audit? Non
obaudit. Ergo <hi>qui audierint, vivent.</hi> </p>
        </div3>
<div3>
          <head>11.</head>
          <p>
 Attende nunc quod dixeramus differendum, ut
nunc, si fieri potuerit, aperiatur. Subjecit continuo
de hac ipsa resurrectione, <hi>Sicut enim Pater habet vitam
in semetipso, sic dedit et Filio vitam habere in semetipso.</hi> 
Quid est, <hi>habet vitam Pater in semetipso?</hi> Non
alibi habet vitam, sed in semetipso. Vivere quippe
suum in illo est; non aliunde, non alienum est: non
quasi mutuatur vitam, nec quasi particeps fit vitae,
ejus vitae quae non est quod ipse; sed <hi>habet vitam in
semetipso,</hi> ut ipsa vita sibi sit ipse. Si potuero adhuc
modicum quid inde dicere, exemplis propositis ad
intelligentiam vestram informandam, Domino adjuvante
potero, et pietate intentionis vestrae. Vivit
Deus, vivit et anima: sed vita Dei immutabilis est,
vita animae mutabilis est. Deus nec proficit, nec deficit;
sed est ipse semper in se, est ita ut est: non aliter
nunc, aliter postea, aliter antea. Animae vero vita,
valde aliter atque aliter: vivebat stulta, vivit
sapiens; vivebat iniqua, vivit justa: nunc meminit,
nunc obliviscitur; nunc discit, nunc discere non
potest; nunc perdit quod didicerat, nunc percipit
<pb n="1549"/>
quod amiserat: mutabilis vita animae. Et cum vivit
anima in iniquitate, mors ejus est: cum autem fit
justa, fit particeps alterius vitae, quae non est quod
ipsa, erigendo se quippe ad Deum et inhaerendo Deo,
ex illo justificatur. Dictum est enim: <hi>Credenti in eum
qui justificat impium, deputatur fides ejus ad justitiam <note>(Rom. IV, 5)</note>
          </hi>.
Deficiendo ab illo fit iniqua, proficiendo
ad illum fit justa. Nonne videtur tibi quasi aliquid
frigidum igni admotum fervescere, remotum ab igne
torpescere? nonne videtur tibi quiddam tenebrosum,
admotum luci clarescere, remotum a luce nigrescere?
Tale quiddam est anima, non tale aliquid Deus. Potest
et homo dicere, habere se lucem nunc in oculis suis.
Dicant ergo quasi quadam voce propria oculi tui si
possunt: Habemus lucem in nobis ipsis. Contra dicitur:
Non proprie dicitis habere vos lucem in vobis
ipsis: habetis lucem, sed in coelo; habetis lucem, si
forte nox est, sed in luna, in lucernis, non in vobis
ipsis: nam clausi amittitis, quod aperti percipitis. Non
in vobis ipsis habetis lucem: sole occidente tenete
lucem, si potestis: nox est, et lumine nocturno perfruimini;
subducta lucerna tenete lucem: cum vero
subtracta lucerna in tenebris remanetis, non lucem
in vobis ipsis habetis. Hoc est ergo habere lucem
in semetipso, non indigere luce ex altero. Ecce
ubi, si quis intelligat, ostendit Filium aequalem Patri,
ubi ait, <hi>Sicut habet Pater vitam in semetipso, sic dedit
et Filio vitam habere in semetipso:</hi> ut hoc solum intersit
inter Patrem et Filium, quia Pater habet vitam
in semetipso, quam nemo ei dedit; Filius autem habet
vitam in semetipso, quam Pater dedit.</p>
        </div3>
<div3>
          <head>12.</head>
          <p>
 Sed etiam hic oritur aliquod nubilum discutiendum.
Non deficiamus, intenti simus: pascua
mentis sunt, non fastidiamus, ut vivamus. Ecce,
inquis, fateris ipse quod vitam Filio Pater dedit, ut
habeat eam quidem in semetipso, sicut habet Pater
vitam in semetipso, non indigens ille, non indigeat
et iste; ut sit ille vita, sit et iste; et utrumque conjunctum
una vita, non duae; quia unus Deus, non
duo dii: et hoc ipsum sit esse vitam. Quomodo ergo
dedit Filio vitam Pater? Non sic quasi ante fuerit
Filius sine vita, atque ut viveret a Patre acceperit
vitam: nam si hoc esset, non haberet vitam in semetipso.
Ecce de anima loquebar. Est anima: etsi
non sit sapiens, etsi non sit justa, anima est; etsi
non sit pia, anima est. Aliud illi ergo est esse animam,
aliud vero esse sapientem, esse justam, esse
pium. Est ergo aliquid quo nondum est sapiens, nondum
justa, nondum pia; non tamen nihil est, non
tamen nulla vita est: nam ex operibus quibusdam
suis ostendit se vitam, etsi non se ostendit sapientem,
piam, justam. Nisi enim viveret, corpus non
moveret; pedibus gressum, manibus opus, oculis
intuitum, auribus auditum non imperaret; non aperiret
os ad vocem, linguam ad distinctionem vocum
non moveret. His itaque operibus vivere se ostendit,
et esse aliquid quod sit corpore melius: sed numquid
his operibus, sapientem, piam, justam se ostendit?
<pb n="1550"/>
Nonne ambulant, operantur, vident, audiunt, loquuntur
et stulti, et impii, et injusti? Cum vero se
erigit ad aliquid quod ipsa non est, et quod supra
ipsam est, et a quo ipsa est, percipit sapientiam,
justitiam, pietatem: sine quibus cum esset, mortua
erat, nec vitam habebat qua ipsa viveret, sed qua
corpus vivificaret. Aliud est enim in anima unde corpus
vivificatur, aliud unde ipsa vivificatur. Melius
quippe est quam corpus; sed melius quam ipse est
Deus. Est ergo ipsa, etiamsi sit insipiens, injusta,
impia, vita corporis. Quia vero vita ejus est Deus,
quomodo cum ipsa est in corpore, praestat illi vigorem,
decorem, mobilitatem, officia membrorum;
sic cum vita ejus Deus in ipsa est, praestat illi sapientiam,
pietatem, justitiam, charitatem. Aliud est
ergo quod praestatur corpori de anima; aliud quod
praestatur animae de Deo: vivificat, et vivificatur;
mortua vivificat, si ipsa non vivificatur. Veniente
itaque verbo et infuso audientibus, factisque illis non
solum audientibus, sed etiam obedientibus, resurgit
anima a morte sua ad vitam suam; hoc est, ab iniquitate,
ab insipientia, ab impietate ad Deum suum,
qui est illi sapientia, justitia, claritas. Surgat ad illum,
illuminetur ab illo. <hi>Accedite,</hi> inquit, <hi>ad eum.</hi> Et
quid nobis erit? <hi>Et illuminamini <note>(Psal. XXXIII, 5)</note>
          </hi>. Si
ergo accedendo illuminamini, et recedendo tenebramini;
non erat in vobis lumen vestrum, sed in Deo
vestro. Accedite, ut resurgatis: si recesseritis, moriemini.
Si ergo accedendo vivitis, recedendo morimini;
non erat in vobis vita vestra. Ipsa est enim vita
vestra, quae est lux vestra. <hi>Quoniam apud te est fons
vitae, et in lumine tuo videbimus lumen <note>(Psal. XXXV, 10)</note>
          </hi>.</p>
        </div3>
<div3>
          <head>13.</head>
          <p>
 Non ergo sicut anima aliquid aliud est antequam
illuminetur, et fit melius cum illuminatur participatione
melioris; ita et Verbum Dei, Filius Dei,
aliquid aliud erat antequam acciperet vitam, ut participando
habeat vitam: sed vitam habet in semetipso;
ac per hoc ipse est ipsa vita. Quid ergo ait, <hi>Dedit
Filio vitam habere in semetipso?</hi> Breviter dixerim,
Genuit Filium. Neque enim erat sine vita, et accepit
vitam; sed nascendo vita est. Pater vita est non
nascendo; Filius vita est nascendo. Pater de nullo
patre, Filius de Deo Patre. Pater quod est, a nullo
est: quod autem Pater est, propter Filium est. Filius
vero et quod Filius est, propter Patrem est; et quod
est, a Patre est. Hoc ergo dixit, <hi>Vitam dedit Filio,
ut haberet eam in semetipso;</hi> tanquam diceret, Pater
qui est vita in semetipso, genuit Filium qui esset
vita in semetipso. Pro eo enim quod est genuit, voluit
intelligi <hi>dedit.</hi> Tanquam si cuiquam diceremus, Dedit
tibi Deus esse. Cui dedit? Si alicui jam existenti dedit
esse, non ei dedit esse; quia erat, antequam ei daretur,
qui posset accipere. Cum ergo audis, Dedit tibi
esse, non eras qui acciperes, et existendo accepisti
ut esses. Dedit structor domui huic ut esset. Sed quid
ei dedit? Ut domus esset. Cui dedit? Huic domui. Quid
ei dedit? Ut domus esset. Quomodo potuit dare domui
ut domus esset? Etenim si domus erat; cui daret,
ut domus esset, quando jam domus erat? Quid est
<pb n="1551"/>
ergo, Dedit ei ut domus esset? Fecit ut domus esset.
Quid ergo Filio dedit? Dedit ei ut Filius esset, genuit
ut vita esset: hoc est, <hi>Dedit ei habere vitam in semetipso,</hi> 
ut esset vita non egens vita, ne participando
intelligatur habere vitam. Si enim participando haberet
vitam, posset et amittendo esse sine vita: hoc in
Filio ne accipias, ne cogites, ne credas. Manet ergo
Pater vita, manet et Filius vita: Pater vita in semetipso,
non a Filio; Filius vita in semetipso, sed a
Patre. A Patre genitus ut esset vita in semetipso:
Pater vero non genitus vita in semetipso. Nec minorem
Filium genuit, qui crescendo fieret aequalis. Non
enim ad sui perfectionem adjutus est tempore, per
quem perfectum creata sunt tempora. Ante omnia
tempora Patri coaeternus est. Non enim unquam Pater
sine Filio: aeternus autem Pater est; ergo coaeternus
et Filius. Quid tu, anima? Mortua eras, amiseras
vitam, audi Patrem per Filium. Surge, recipe vitam;
ut in eo recipias vitam quam non habes in te, qui
habet vitam in semetipso. Vivificat ergo te Pater, et
Filius; et agitur prima resurrectio, quando resurgis
ad participandam vitam quod tu non es, et participando
efficeris vivens. Resurge a morte tua in vitam
tuam, qui est Deus tuus; et transi a morte in vitam
aeternam. Habet enim vitam aeternam Pater in semetipso;
et nisi Filium talem generaret, qui haberet
vitam in semetipso, non sicut Pater suscitat mortuos
et vivificat, sic et Filius quos vellet vivificaret.</p>
        </div3>
<div3>
          <head>14.</head>
          <p>
 Quid ergo de illa resurrectione corporis? Nam
isti qui audiunt et vivunt, unde, nisi audiendo, vivunt? <hi>Amicus</hi> 
 enim <hi>sponsi stat et audit eum, et gaudio
gaudet propter vocem sponsi <note>(Joan. III, 29)</note>
          </hi>, non propter
vocem suam; hoc est, participando, non existendo
audiunt et vivunt: et omnes qui audiunt, vivunt;
quia omnes qui obediunt, vivunt. Dic aliquid,
Domine, etiam de resurrectione carnis. Fuerunt enim
qui eam negarent, et dicerent quia ista sola est resurrectio
quae fit per fidem. Cujus resurrectionis
modo Dominus fecit commemorationem, et inflammavit
nos, quia quidam <hi>mortui audient vocem Filii
Dei, et vivent.</hi> Non eorum qui audierint alii morientur,
et alii vivent; sed omnes <hi>qui audierint vivent,</hi> quia
omnes qui obedierint vivent. Ecce videmus resurrectionem
mentis: non ergo amittamus fidem de resurrectione
carnis. Et nisi tu, Domine Jesu, dixeris
eam, quem opponemus contradictoribus? Omnes
enim sectae, quae se aliquam religionem hominibus
inserere praesumpserunt, non negaverunt istam
mentium resurrectionem: ne diceretur eis, Si non
resurgit anima, quare mihi loqueris? quid in me facere
vis? si non facis ex deteriore meliorem, quare
loqueris? si non facis ex iniquo justum, quare loqueris?
si autem facis ex iniquo justum, ex impio pium,
ex stulto sapientem, fateris resurgere animam meam,
si tibi obtemperavero, si tibi credidero. Volentes
<pb n="1552"/>
ergo sibi credi omnes qui instituerunt alicujus etiam
falsae religionis sectam, negare istam mentium resurrectionem
non potuerunt; omnes de illa consenserunt:
sed multi carnis resurrectionem negaverunt;
dixerunt in fide jam factam esse resurrectionem.
Talibus resistit Apostolus, dicens: <hi>Ex quibus est Hymenaeus
et Philetus, qui circa veritatem aberraverunt,
dicentes resurrectionem jam factam esse, et fidem quorumdam
subvertunt <note>(II Tim. II, 17, 18)</note>
          </hi>. Jam factam
esse resurrectionem dicebant, sed eo modo ut alia
non speraretur: et reprehendebant homines qui sperabant
resurrectionem carnis, velut jam resurrectio
quae promissa erat, credendo impleretur in mente.
Reprehendit eos Apostolus. Cur eos reprehendit?
Nonne hoc dicebant quod modo Dominus loquebatur, <hi>Venit hora, et nunc est, quando mortui audient vocem
Filii Dei; et qui audierint, vivent?</hi> 
 Sed de vita mentium
loquor adhuc, ait tibi Jesus: nondum loquor de
vita corporum; sed loquor de vita vitae corporum,
id est, de animarum, in quibus est vita corporum:
nam scio esse corpora in monumentis jacentia, scio
et corpora vestra in monumentis futura; nondum de
illa resurrectione loquor: de ista loquor, in ista resurgite,
ne ad poenam in illa resurgatis. Sed ut noveritis
quia de illa loquor, quid addo? <hi>Sicut enim
habet Pater vitam in semetipso, sic dedit et Filio habere
vitam in semetipso.</hi> Haec vita quod Pater est, quod
Filius est, ad quid pertinet? ad animam, an ad corpus?
Non enim vitam illam sapientiae sentit corpus,
sed mens rationalis. Nam nec omnis anima potest
sentire sapientiam. Habet enim et pecus animam; sed
pecoris anima non potest sentire sapientiam. Ergo
anima humana potest sentire istam vitam quam habet
Pater in semetipso, et dedit Filio vitam habere in
semetipso; quia illud est <hi>verum lumen quod illuminat,</hi> 
non omnem animam, sed <hi>omnem hominem venientem
in hunc mundum.</hi> Cum ergo ipsi menti loquor, audiat,
id est obediat, et vivat.</p>
        </div3>
<div3>
          <head>15.</head>
          <p>
 Noli itaque, Domine, tacere de resurrectione
carnis; ne non eam credant homines, et remaneamus
nos argumentatores, non praedicatores. Ergo <hi>sicut habet
Pater vitam in semetipso, sic dedit et Filio habere
vitam in semetipso.</hi> Intelligant qui audiunt, credant ut
intelligant, obediant ut vivant. Audiant adhuc aliud,
ne hic finitam esse resurrectionem putent. <hi>Et dedit ei
potestatem et judicium facere.</hi> Quis? Pater. Cui dedit?
Filio. Cui enim dedit habere vitam in semetipso, potestatem
dedit ei et judicium facere. <hi>Quia filius hominis
est.</hi> Iste enim Christus, et Filius Dei et filius hominis
est. <hi>In principio erat Verbum, et Verbum erat
apud Deum, et Deus erat Verbum; hoc erat in principio
apud Deum.</hi> Ecce quomodo dedit ei vitam habere in
semetipso. Sed quia <hi>Verbum caro factum est, et habitavit
in nobis <note>(Joan. I, 9, 1, 2, 14)</note>
          </hi>, ex virgine Maria
homo factus, filius hominis est. Proinde quia filius
hominis est, quid accepit? Potestatem et judicium facere.
Quod judicium? In fine saeculi: et ibi erit resurrectio
mortuorum, sed corporum. Animas ergo
suscitat Deus, per Christum Filium Dei: corpora suscitat
<pb n="1553"/>
Deus, per eumdem Christum filium hominis. <hi>Dedit ei potestatem.</hi> 
 Hanc potestatem non haberet nisi
acciperet, et esset homo sine potestate. Sed ipse est
filius hominis, qui et Filius Dei. Haerendo enim ad
unitatem personae filius hominis Filio Dei, facta est
una persona, eademque Filius Dei, quae et filius hominis.
Quid autem propter quid habeat, dignoscendum
est. Filius hominis habet animam, habet corpus.
Filius Dei, quod est Verbum Dei, habet hominem,
tanquam anima corpus. Sicut anima habens corpus,
non facit duas personas, sed unum hominem; sic
Verbum habens hominem, non facit duas personas,
sed unum Christum. Quid est homo? Anima rationalis
habens corpus. Quid est Christus? Verbum Dei
habens hominem. Video de quibus rebus loquar, et
quis loquar, et quibus loquar.</p>
        </div3>
<div3>
          <head>16.</head>
          <p>
 Nunc audite de resurrectione corporum, non
me, sed Dominum locuturum, propter eos qui resurrexerunt
surgendo a morte, inhaerendo vitae. Cui vitae?
Quae non novit mortem. Quare non novit mortem?
Quia nescit mutabilitatem. Quare nescit mutabilitatem?
Quia vita est in semetipso. <hi>Et potestatem dedit
ei et judicium facere, quia filius hominis est.</hi> Quod judicium,
quale judicium? <hi>Nolite mirari hoc,</hi> quia dixi, <hi>Dedit ei potestatem et judicium facere. Quia venit hora.</hi> 
Non addidit, <hi>et nunc est:</hi> ergo horam quamdam vult
insinuare in fine saeculi. Hora nunc est ut resurgant
mortui, hora erit in fine saeculi ut resurgant mortui:
sed resurgant nunc in mente, tunc in carne; resurgant
nunc in mente per Verbum Dei Filium Dei, resurgant
tunc in carne per Verbum Dei carnem factum,
filium hominis. Neque enim ad judicium vivorum
et mortuorum Pater ipse venturus est: nec tamen
recedit a Filio Pater. Quomodo ergo non ipse
venturus est? Quia non ipse videbitur in judicio. <hi>Videbunt
in quem pupugerunt <note>(Joan. XIX, 37)</note>
          </hi>. Forma illa
erit judex, quae stetit sub judice; illa judicabit quae
judicata est: judicata est enim inique, judicabit
juste. Veniet ergo forma servi, et ipsa apparebit.
Etenim forma Dei quomodo appareret justis et iniquis?
Nam si judicium non fieret nisi inter solos justos,
appareret tanquam justis forma Dei: quia vero
judicium futurum est justorum et iniquorum, nec licet
ut iniqui videant Deum; <hi>Beati</hi> enim <hi>mundi corde,
quoniam ipsi Deum videbunt <note>(Matth. V, 8)</note>
          </hi>; talis apparebit
judex, qualis videri possit et ab eis quos coronaturus
est, et ab eis quos damnaturus est. Forma ergo
servi videbitur, occulta erit forma Dei. Occultus erit
in servo Filius Dei, et apparebit filius hominis; quia <hi>potestatem dedit ei et judicium facere, quia filius hominis
est.</hi> 
 Et quia ipse solus apparebit in forma servi,
Pater autem non apparebit, quia non est indutus forma
servi; ideo superius ait, <hi>Pater non judicat quemquam,
sed omne judicium dedit Filio.</hi> Bene ergo dilatum est,
ut ipse esset expositor qui propositor. Superius enim
occultum erat; nunc jam, ut arbitror, manifestum est
quia <hi>dedit ei potestatem et judicium facere,</hi> quia <hi>Pater
non judicat quemquam, sed omne judicium dedit Filio:</hi> 
quia judicium per illam formam futurum est, quam
<pb n="1554"/>
non habet Pater. Et quale judicium? <hi>Nolite mirari
hoc; quia venit hora:</hi> non ea quae nunc est, ut resurgant
animae; sed quae futura est, ut resurgant corpora.</p>
        </div3>
<div3>
          <head>17.</head>
          <p>
 Expressius hoc dicat, ut calumniam haereticus
negator resurrectionis corporis non inveniat: quanquam
jam intellectus elucescat. Cum superius dictum
esset, <hi>Venit hora;</hi> addidit, <hi>et nunc est:</hi> modo autem, <hi>Venit hora;</hi> 
 non addidit, <hi>et nunc est.</hi> Tamen omnes
ansas, omnes claviculas calumniarum, omnes nodos
laqueorum aperta veritate disrumpat. <hi>Nolite mirari
hoc; quia venit hora, in qua omnes qui in monumentis
sunt.</hi> Quid evidentius? quid expressius? Corpora sunt
in monumentis: animae non sunt in monumentis, nec
justorum, nec iniquorum. Justi anima in sinu Abrahae
fuit, iniqui anima apud inferos torquebatur <note>(Luc.
XVI, 22-25)</note>: in monumento, nec illa, nec illa. Superius
quando ait, <hi>Venit hora, et nunc est;</hi> obsecro,
intendite. Nostis, fratres, quia ad panem ventris cum
labore pervenitur; quanto magis ad panem mentis?
Cum labore statis, et auditis; sed nos cum majore
stamus, et loquimur. Si laboramus propter vos, collaborare
non debetis propter eosdem vos? Superius
ergo cum diceret, <hi>Venit hora,</hi> et adderet, <hi>et nunc est,</hi> 
quid subjecit? <hi>Quando mortui audient vocem Filii
Dei, et qui audierint vivent.</hi> Non dixit, Omnes mortui
audient, et qui audierint vivent: mortuos enim iniquos
volebat intelligi. Et numquid omnes iniqui obaudiunt
Evangelio? Aperte dicit Apostolus, <hi>Sed non
omnes obaudiunt Evangelio <note>(Rom. X, 16)</note>
          </hi>. Tamen qui
audiunt, vivent; quia omnes qui obaudiunt Evangelio,
transient ad vitam aeternam per fidem: non tamen
omnes obaudiunt, et hoc nunc est. At vero in
fine, <hi>omnes qui sunt in monumentis,</hi> hoc est justi et
injusti, <hi>audient vocem ejus, et procedent.</hi> Quomodo noluit
dicere, <hi>et vivent?</hi> Omnes enim procedent, sed
non omnes vivent. In eo quippe quod supra dixit, <hi>Et qui audierint vivent;</hi> 
 in ipsa obauditione vitam
aeternam intelligi voluit et beatam, quam non omnes
habebunt qui de monumentis procedent. Jam ergo et
commemoratione monumentorum, et expressione
processionis de monumentis, aperte intelligimus corporum
resurrectionem.</p>
        </div3>
<div3>
          <head>18.</head>
          <p>
 <hi>Audient omnes vocem ejus, et procedent.</hi> Et ubi
judicium, si omnes audient, et omnes procedent?
Quasi totum confusum est; nihil video discretum.
Certe accepisti potestatem judicandi, quia filius hominis
es; ecce aderis in judicio, resurgent corpora: de
ipso judicio dic aliquid, hoc est de discretione malorum
et bonorum. Et hoc audi: <hi>Qui bona fecerunt, in
resurrectione vitae; qui mala egerunt, in resurrectionem
judicii.</hi> Superius cum de resurrectione mentium et
animarum loqueretur, numquid fecit discretionem?
Sed omnes qui audient, vivent; quia obaudiendo vivent.
At vero resurgendo et procedendo de monumentis,
non omnes ad vitam aeternam ibunt, sed qui
bene fecerunt: qui autem male, ad judicium. Hic
enim judicium pro poena posuit. Et erit diremptio, et
non qualis modo est. Nam et modo separamur non
locis, sed moribus, affectibus, desideriis, fide, spe,
<pb n="1555"/>
charitate. Simul enim cum iniquis vivimus; sed non
una vita est omnium: in occulto dirimimur, in occulto
separamur; quomodo grana in area, non quomodo
grana in horreo. Et separantur grana in area,
et miscentur: separantur, cum a palea exspoliantur;
miscentur, quia nondum ventilantur. Tunc aperta
erit separatio, sicut morum, sic et vitae; sicut sapientiae,
ita et corporum. Ibunt qui bene fecerunt, vivere
cum Angelis Dei: qui male egerunt, torqueri cum
diabolo et angelis ejus. Et transiet forma servi. Ad
hoc enim se praesentaverat ut faceret judicium: post
judicium perget hinc, ducet secum corpus cui caput
est, et offeret regnum Deo <note>(I Cor. XV, 24)</note>. Tunc plane
videbitur forma illa Dei, quae non potuit videri ab iniquis,
quorum visioni forma servi exhibenda erat.
Dicit et alibi sic: <hi>Ibunt isti in ambustionem aeternam</hi> 
(de quibusdam sinistris); <hi>justi autem in vitam aeternam <note>(Matth. XXV, 46)</note>
          </hi>:
de qua alio loco dicit, <hi>Haec
est autem vita aeterna, ut cognoscant te unum verum
Deum, et quem misisti Jesum Christum <note>(Joan. XVII, 3)</note>
          </hi>.
Tunc ibi apparebit <hi>qui cum in forma Dei esset, non
rapinam arbitratus est esse aequalis Deo <note>(Philipp. II,
6)</note>
          </hi>: tunc se ostendet quomodo se dilectoribus suis
ostensurum promisit. <hi>Qui enim diligit me,</hi> ait, <hi>mandata
mea custodit; et qui diligit me, diligetur a Patre
meo, et ego diligam eum, et ostendam meipsum illi.</hi> 
Quibus loquebatur, praesens eis erat: sed formam
servi videbant; formam autem Dei non videbant. Per
jumentum ad stabulum ducebantur curandi, sed sanati
videbunt; quia <hi>ostendam,</hi> inquit, <hi>meipsum illi.</hi> Quomodo
ostenditur aequalis Patri? Cum dicit Philippo, <hi>Qui me videt, videt et Patrem meum 
 <note>(Joan. XIV, 21, 9)</note>
          </hi>.</p>
        </div3>
<div3>
          <head>19.</head>
          <p>
 <hi>Non possum ego a meipso facere quidquam:
sicut audio judico, et judicium meum justum est.</hi> Quia
dicturi illi eramus, Tu judicabis, et Pater non judicabit,
quia <hi>omne judicium dedit Filio;</hi> non ergo secundum
Patrem judicabis: adjecit, <hi>Non possum ego
a meipso facere quidquam: sicut audio judico, et judicium
meum justum est; quia non quaero voluntatem
meam, sed voluntatem ejus qui misit me.</hi> Certe Filius
quos vult vivificat. Non quaerit voluntatem suam, sed
voluntatem ejus qui misit illum. Non meam, non propriam;
non meam, non filii hominis; non meam,
quae resistat Deo. Faciunt enim homines voluntatem
suam, non Dei, quando faciunt quod volunt, non
quod jubet Deus: quando autem ita faciunt quod volunt,
ut tamen sequantur voluntatem Dei, non faciunt
voluntatem suam, quamvis quod volunt faciant.
Volens fac quod juberis; atque ita et hoc facies quod
vis, et non voluntatem tuam facies, sed jubentis.</p>
        </div3>
<div3>
          <head>20.</head>
          <p>
 Quid ergo? <hi>Sicut audio, ita judico.</hi> Audit Filius,
et demonstrat ei Pater, et videt Filius Patrem facientem.
Et ista distuleramus paulo enucleatius pro
viribus pertractare, si tempus nobis peracta lectione et
vires remansissent. Si dicam me posse loqui adhuc,
forte vos audire jam non potestis. Item forte aviditate
audiendi dicitis, Possumus. Melius est ergo ut ego
infirmitatem meam fatear, quia jam fatigatus loqui
non possum, quam ut vobis jam bene satiatis, adhuc
<pb n="1556"/>
infundam quod non bene digeratis. Proinde hujus
promissionis quam ad hodiernum tempus, si superesset,
distuleram, tenete me adjuvante Domino in
crastinum debitorem.
</p>
        </div3>
      </div1>

<div1>
        <head>TRACTATUS XX. <hi>Rursum in illud,</hi> Amen, amen dico vobis, non potest Filius a se facere quidquam, nisi quod viderit Patrem facientem: quaecumque enim Pater facit, haec eadem et Filius facit similiter. <hi>Cap.</hi> V, V\. 19.</head>
<div3>
          <head>1.</head>
          <p>
 Verba Domini nostri Jesu Christi, maxime quae
Joannes commemorat evangelista, qui non sine causa
super pectus Domini discumbebat <note>(Joan. XIII, 23)</note>,
nisi ut secreta altioris sapientiae ejus ebiberet, et quod
amando biberat, evangelizando ructaret, ita secreta
sunt et profunda intelligentiae, ut omnes turbent qui
perverso sunt corde, et omnes exerceant qui recto sunt
corde. Proinde animadvertat Charitas vestra ad haec
pauca quae lecta sunt. Videamus si quo modo possumus
donante et adjuvante ipso qui verba sua nobis
voluit recitari, quae tunc audita atque conscripta
sunt, ut modo legerentur, quid sibi velit quod eum
audistis modo dicere, <hi>Amen, amen dico vobis, non potest
Filius a se facere quidquam, nisi quod viderit Patrem
facientem: quaecumque enim Pater facit, haec eadem
et Filius facit similiter.</hi> </p>
        </div3>
<div3>
          <head>2.</head>
          <p>
 Unde autem natus sit sermo iste, commemorandi
estis propter superiora lectionis, ubi curaverat Dominus
quemdam inter illos qui in quinque porticibus
piscinae illius Salomonis jacebant, cui dixerat, <hi>Tolle
grabatum tuum, et vade in domum tuam.</hi> Hoc autem
fecerat sabbatis: unde perturbati Judaei calumniabantur,
quasi eversorem et praevaricatorem Legis.
Tunc eis dixerat, <hi>Pater meus usque modo operatur, et
ego operor <note>(Id. V, 8, 17)</note>
          </hi>. Illi enim carnaliter accipientes
sabbati observationem, putabant Deum post
laborem fabricati mundi usque ad hunc diem quasi
dormire; et propterea sanctificasse illum diem, ex
quo coepit velut a laboribus requiescere. Est autem
sacramentum sabbati antiquis patribus nostris praeceptum <note>(Exod. XX, 8-11)</note>,
quod nos Christiani spiritualiter
observamus, ut ab omni servili opere, id est
ab omni peccato (quia Dominus dicit, <hi>Omnis qui facit
peccatum, servus est peccati <note>(Joan. VIII, 34)</note>
          </hi>, abstineamus
nos, et habeamus quietem in corde nostro, id est
tranquillitatem spiritualem. Et quamvis in hoc saeculo
id conemur, ad eam tamen requiem perfectam non
perveniemus, nisi cum de hac vita exierimus. Sed
ideo dictum est Deum requievisse, quia jam creaturam
nullam condebat postquam perfecta sunt omnia.
Quietem vero propterea appellavit Scriptura, ut nos
admoneret post bona opera requieturos. Sic enim
scriptum habemus in Genesi, <hi>Et fecit Deus omnia
bona valde, et requievit Deus die septimo <note>(Gen. I, 31,
et II, 2)</note>
          </hi>: ut tu homo cum attendis ipsum Deum post
bona opera requievisse, non tibi speres requiem,
nisi cum bona fueris operatus: et quemadmodum
Deus posteaquam fecit hominem ad imaginem et similitudinem
suam sexto die, et in illo perfecit omnia
<pb n="1557"/>
opera sua bona valde, requievit septimo die; sic et
tibi requiem non speres, nisi cum redieris ad similitudinem
in qua factus es, quam peccando perdidisti.
Non enim Deus laborasse dicendus est, qui
dixit et facta sunt. Quis est qui post tantam operis
facilitatem quasi post laborem velit requiescere? Si
jussit et aliquis ei restitit, si jussit et non est factum,
et ut fieret laboravit; merito dicatur post laborem
requievisse: cum vero et in ipso libro Geneseos
legamus, <hi>Dixit Deus, Fiat lux; et facta est lux: dixit
Deus, Fiat firmamentum; et factum est firmamentum <note>(Gen. I, 3, 6, 7)</note>
          </hi>;
et caetera in verbo ejus continuo
facta: cui attestatur et Psalmus dicens, <hi>Ipse dixit,
et facta sunt; ipse mandavit, et creata sunt <note>(Psal.
XXXII, 9, et CXLVIII, 5)</note>
          </hi>: quomodo post mundum factum
requiem quasi ut cessaret requirebat, qui in
jubendo nunquam laboraverat? Ergo illa mystica
sunt, et propterea ita posita, ut nobis requiem speremus
post hanc vitam, sed si bona opera fecerimus.
Ideo Dominus retundens impudentiam et errorem Judaeorum,
et ostendens eos non recte sapere de Deo,
ait illis scandalizatis quod sabbato operabatur hominum
sanitatem, <hi>Pater meus usque modo operatur, et ego
operor:</hi> nolite ergo hoc putare quia sabbato ita requievit
Pater meus, ut ex illo non operetur; sed sicut
ipse nunc operatur, operor et ego. Sed sicut Pater
sine labore, sic et Filius sine labore. <hi>Dixit</hi> Deus, <hi>et facta sunt:</hi> 
 dixit Christus languenti, <hi>Tolle grabatum
tuum, et vade in domum tuam,</hi> et factum est.</p>
        </div3>
<div3>
          <head>3.</head>
          <p>
 Catholica autem fides habet, quod Patris et Filii
opera non sunt separabilia. Hoc est quod volo, si possum,
loqui Charitati vestrae: sed secundum illa verba
Domini, <hi>Qui potest capere capiat <note>(Matth. XIX, 12)</note>
          </hi>.
Qui autem capere non potest, non mihi adscribat,
sed tarditati suae; et convertat se ad illum qui cor
aperit, ut infundat quod donat. Postremo et si quisquam
propterea non intellexerit, quia non a me sic
dictum est ut dici debuit, ignoscat humanae fragilitati,
et supplicet divinae bonitati. Habemus enim intus
magistrum Christum. Quidquid per aurem vestram, et
os meum capere non potueritis, in corde vestro ad
cum convertimini, qui et me docet quod loquor, et
vobis quemadmodum dignatur distribuit. Qui novit
quid det, et cui det, aderit petenti, et aperiet pulsanti.
Et si forte non dederit, nemo se dicat desertum. Forte
enim aliquid dare differt, sed neminem esurientem
relinquit. Si enim non dat ad horam, exercet quaerentem,
non contemnit petentem. Videte ergo et attendite
quid velim dicere, etsi forte non possim. Catholica
fides hoc habet, firmata Spiritu Dei in sanctis ejus,
contra omnem haereticam pravitatem, quia Patris
et Filii opera inseparabilia sunt. Quid est quod
dixi? Quomodo ipse Pater et Filius inseparabiles
sunt, sic et opera Patris et Filii inseparabilia sunt.
Quomodo Pater et Filius inseparabiles sunt? Quia
ipse dixit, <hi>Ego et Pater unum sumus <note>(Joan. X, 30)</note>
          </hi>.
Quia Pater et Filius non sunt duo dii, sed unus Deus,
<pb n="1558"/>
Verbum et cujus est Verbum, unus et Unicus, Deus unus
Pater et Filius charitate complexi, unusque charitatis
Spiritus eorum est, ut fiat Trinitas Pater et Filius et
Spiritus sanctus. Non ergo tantum Patris et Filii, sed et
Spiritus sancti, sicut aequalitas et inseparabilitas personarum,
ita etiam opera inseparabilia sunt. Adhuc
planius dicam quid sit, opera inseparabilia sunt. Non
dicit catholica fides quia fecit Deus Pater aliquid, et fecit
Filius aliquid aliud: sed quod fecit Pater, hoc et Filius
fecit, hoc et Spiritus sanctus fecit. Per Verbum enim
facta sunt omnia: quando dixit et facta sunt, per Verbum
facta sunt, per Christum facta sunt. <hi>In principio</hi> 
enim <hi>erat Verbum, et Verbum erat apud Deum, et Deus
erat Verbum: omnia per ipsum facta sunt <note>(Joan. I, 1, 3)</note>
          </hi>.
Si omnia per ipsum facta sunt; <hi>dixit Deus, Fiat lux;
et facta est lux:</hi> in Verbo fecit, per Verbum fecit.</p>
        </div3>
<div3>
          <head>4.</head>
          <p>
 Ecce ergo nunc audivimus Evangelium, cum
responderet stomachantibus Judaeis, <hi>quia non solum
solvebat sabbatum, sed etiam patrem suum dicebat Deum,
aequalem se faciens Deo <note>(Id. V, 18)</note>
          </hi>: sic enim scriptum
est in superiori capitulo. Cum ergo tali eorum erranti
indignationi Dei Filius et Veritas responderet, ait, <hi>Amen, amen dico vobis, non potest Filius a se facere
quidquam, nisi quod viderit Patrem facientem.</hi> 
 Tanquam
diceret, Quid scandalizati estis, quia Patrem
meum dixi Deum, et quia aequalem me facio Deo? Ita
sum aequalis, ut ille me genuerit: ita sum aequalis, ut
non ille a me, sed ego ab illo sim. Hoc enim intelligitur
in his verbis, <hi>Non potest Filius a se facere quidquam,
nisi quod viderit Patrem facientem.</hi> Hoc est,
quidquid Filius habet ut faciat, a Patre habet ut faciat.
Quare habet a Patre ut faciat? Quia a Patre habet
ut Filius sit. Quare a Patre habet ut Filius sit? Quia
a Patre habet ut possit, quia a Patre habet ut sit. Filio
enim hoc est esse quod posse. Homini non ita est. Ex
comparatione humanae infirmitatis, longe infra jacentis,
utcumque corda sustollite; et ne forte aliquis nostrum
attingat secretum, et quasi coruscatione magnae lucis
horrescens, sapiat aliquid, ne insipiens remaneat: non
tamen se totum sapere putet, ne superbiat, et quod
sapuit amittat. Homo aliud est quod est, aliud quod
potest. Aliquando enim et est homo, et non potest
quod vult; aliquando autem sic est homo, ut possit
quod vult: itaque aliud est esse ipsius, aliud posse
ipsius. Si enim hoc esset esse ipsius, quod est posse
ipsius; cum vellet posset. Deus autem cui non est alia
substantia ut sit, et alia potestas ut possit, sed consubstantiale
illi est quidquid ejus est, et quidquid est,
quia Deus est, non alio modo est, et alio modo
potest; sed esse et posse simul habet, quia velle et
facere simul habet. Quia ergo potentia Filii de Patre
est, ideo et substantia Filii de Patre est; et quia
substantia Filii de Patre, ideo potentia Filii de Patre
est. Non alia potentia est in Filio, et alia substantia:
sed ipsa est potentia quae et substantia; substantia ut
sit, potentia ut possit. Ergo quia Filius de Patre est,
<pb n="1559"/>
ideo dixit, <hi>Filius non potest a se facere quidquam.</hi> Quia
non est Filius a se, ideo non potest a se.</p>
        </div3>
<div3>
          <head>5.</head>
          <p>
 Videtur enim quasi minorem se fecisse, cum
dixit, <hi>Non potest Filius a se facere quidquam, nisi quod
viderit Patrem facientem.</hi> Hic erigit cervicem haeretica
vanitas, eorum scilicet qui dicunt Filium minorem
esse quam Patrem, minoris potestatis, majestatis,
possibilitatis, non intelligentes mysterium verborum
Christi. Attendat autem Charitas vestra, et videte
quemadmodum in carnali suo intellectu modo turbentur
in ipsis verbis Christi. Hoc autem paulo ante
praelocutus sum, quia omnia perversa corda perturbat,
sicut pia corda exercet Verbum Dei, maxime quod per
Joannem evangelistam dicitur. Alta enim per illum
dicuntur, non qualiacumque, non quae facile intelligantur.
Ecce jam haereticus si forte audit verba ista,
erigit se, et dicit nobis: Ecce minor est Filius quam
Pater, ecce audi verba Filii, qui dicit, <hi>Non potest
Filius a se facere quidquam, nisi quod viderit Patrem
facientem.</hi> Exspecta, quemadmodum scriptum est, <hi>Esto mansuetus ad audiendum verbum, ut intelligas <note>(Eccli. V, 13)</note>
          </hi>.
Puta enim me conturbatum esse his
verbis, quoniam dico aequalem potestatem majestatemque
esse Patris et Filii, cum audivi, <hi>Non potest
Filius a se facere quidquam, nisi quod viderit Patrem
facientem.</hi> Turbatus his verbis quaero abs te, qui jam
tibi videris intellexisse: Novimus in Evangelio Filium
ambulasse super mare <note>(Matth. XIV, 25)</note>; ubi Patrem
vidit ambulasse super mare? Hic jam ille turbatur. Pone
ergo quod intellexeras, et simul quaeramus. Quid ergo
facimus? Verba Domini audivimus, <hi>Non potest Filius a
se facere quidquam, nisi quod viderit Patrem facientem.</hi> 
Ambulavit ipse super mare, Pater nunquam ambulavit
super mare. Certe <hi>non facit Filius quidquam, nisi quod
viderit Patrem facientem.</hi> </p>
        </div3>
<div3>
          <head>6.</head>
          <p>
 Redi ergo mecum ad id quod dicebam, ne forte
sic intelligendum sit, ut de quaestione ambo exeamus.
Nam ego secundum fidem catholicam video quomodo
exeam sine offensione, sine scandalo: tu autem circumclusus,
quaeris qua exeas. Qua intraveras vide.
Forte non intellexisti et hoc quod dixi, Qua intraveras
vide: ipsum audi dicentem, <hi>Ego sum janua <note>(Joan. X, 7)</note>
          </hi>.
Non sine causa ergo quaeris qua exeas,
et non invenis, nisi quia non per januam intrasti, sed
per maceriam cecidisti. Ergo quemadmodum potes, a
ruina tua collige te, et intra per januam, ut sine offensione
intres, et sine errore exeas. Per Christum veni,
nec ex corde tuo afferas quod dicas; sed quod ille
ostendit, hoc loquere. Ecce fides catholica quemadmodum
exit de ista propositione. Ambulavit Filius
super mare, pedes carnis fluctibus imposuit; caro
ambulabat, et divinitas gubernabat: quando ergo caro
ambulabat et divinitas gubernabat, Pater absens erat?
Si absens erat, quomodo ipse Filius dicit, <hi>Pater autem
in me manens, ipse facit opera sua <note>(Id. XIV, 10)</note>
          </hi>?
Si ergo Pater in Filio manens, ipse facit opera sua;
ambulatio illa carnis supra mare, a Patre fiebat, per
Filium fiebat. Ergo illa ambulatio opus est Patris et
Filii inseparabile. Utrumque ibi operantem video:
<pb n="1560"/>
nec Pater Filium deseruit, nec Filius a Patre discessit.
Ita quidquid facit Filius, non facit sine Patre; quia
quidquid facit Pater, non facit sine Filio.</p>
        </div3>
<div3>
          <head>7.</head>
          <p>
 Exitum est hinc. Videte quia recte nos dicimus
inseparabilia esse opera Patris et Filii et Spiritus sancti.
Nam quomodo tu intelligis, ecce fecit Deus lucem, et
vidit Filius Patrem facientem lucem, secundum carnalem
intellectum tuum, qui ideo vis minorem intelligere,
quia dixit, <hi>Non potest Filius a se facere quidquam, nisi
quod viderit Patrem facientem.</hi> Fecit Deus Pater lucem;
quam lucem aliam fecit Filius? Fecit Deus Pater firmamentum,
coelum inter aquas et aquas, vidit eum Filius
secundum intelligentiam tuam tardam et grossam: quia
vidit Filius Patrem facientem firmamentum, et dixit, <hi>Non potest Filius a se facere quidquam, nisi quod viderit
Patrem facientem,</hi> 
 da mihi alterum firmamentum. An tu
amisisti fundamentum? Superaedificati autem supra fundamentum
Apostolorum et Prophetarum, ipso summo
lapide angulari existente Christo Jesu, pacantur in Christo <note>(Ephes. II, 14-20)</note>;
nec contendunt et errant in haeresi.
Intelligimus ergo lucem factam a Deo Patre, sed
per Filium; firmamentum factum a Deo Patre, sed per
Filium. <hi>Omnia</hi> enim <hi>per ipsum facta sunt, et sine ipso
factum est nihil.</hi> Excute intelligentiam tuam; nec intelligentiam
vocandam, sed plane stultitiam. Deus Pater fecit
mundum: quem fecit Filius alterum mundum? da mihi
mundum Filii. Iste in quo sumus, cujus est? dic nobis,
a quo factus est? Si dixeris, A Filio; non a Patre;
errasti a Patre: si dixeris, A Patre, non a Filio; respondet
tibi Evangelium, <hi>Et mundus per eum factus
est, et mundus eum non cognovit <note>(Joan. I, 3, 10)</note>
          </hi>. Agnosce
ergo eum per quem factus est mundus, et noli esse inter
illos qui eum qui fecit mundum non cognoverunt.</p>
        </div3>
<div3>
          <head>8.</head>
          <p>
 Inseparabilia sunt ergo opera Patris et Filii. Sed
hoc est, <hi>Non potest Filius a se quidquam facere,</hi> quod
esset si diceret, Non est Filius a se. Etenim si Filius
est, natus est: si natus est, ab illo est de quo natus est.
Sed tamen aequalem sibi genuit. Non enim defuit aliquid
generanti, aut tempus quaesivit ut generaret, qui
genuit coaeternum; aut matrem quaesivit ut generaret,
qui de se protulit Verbum; aut Pater generans aetate
praecesserat Filium, ut minorem Filium generaret. Et
forte dicit aliquis quia post multa saecula in senecta sua
Deus suscepit Filium. Sicut Pater sine senectute, sic et
Filius sine incremento: nec ille senuit nec ille crevit; sed
aequalis aequalem genuit, aeternus aeternum. Quomodo,
inquit aliquis, aeternus aeternum? Quomodo flamma
temporalis generat lucem temporalem. Coaeva est autem
flamma generans luci quam generat, nec praecedit
tempore flamma generans lucem generatam; sed ex
quo incipit flamma, ex illo incipit lux. Da mihi flammam
sine luce, et do tibi Deum Patrem sine Filio,
Hoc est ergo, <hi>Non potest Filius a se facere quidquam,
nisi quod viderit Patrem facientem;</hi> quia videre Filii,
hoc est natum esse de Patre. Non alia visio ejus et alia
substantia ejus: nec alia potentia ejus, alia substantia
ejus. Totum quod est, de Patre est; totum quod
potest, de Patre est: quoniam quod potest et est,
hoc unum est; et de Patre totum est.
<pb n="1561"/>
</p>
        </div3>
<div3>
          <head>9. </head>
          <p>
Sequitur et ipse in verbis suis, et male intelligentes
conturbat, ut ad rectum intellectum revocet
errantes. Cum dixisset, <hi>Non potest Filius a se facere
quidquam, nisi quod viderit Patrem facientem:</hi> ne forte
carnalis subreperet intellectus, et averteret mentem,
et faceret sibi homo quasi duos fabros, unum magistrum,
alterum discipulum quasi attendentem ad magistrum,
verbi gratia, facientem arcam; ut quomodo ille
fecit arcam, faciat et iste alteram arcam secundum
visionem quam inspexit in magistro operante: sed ne
tale aliquid sibi duplicaret in illa simplici divinitate
intellectus carnalis, secutus ait, <hi>Quaecumque enim Pater
facit, haec eadem et Filius facit similiter.</hi> Non facit
Pater alia, et alia Filius similia, sed eadem similiter.
Non enim ait, Quaecumque facit Pater, facit et Filius
alia similia: sed, <hi>Quaecumque,</hi> inquit, <hi>Pater facit,
haec eadem et Filius facit similiter.</hi> Quae ille, haec et
ipse: mundum Pater, mundum Filius, mundum Spiritus
sanctus. Si tres dii, tres mundi: si unus Deus
Pater et Filius et Spiritus sanctus, unus mundus factus
est a Patre per Filium in Spiritu sancto. Haec ergo
facit Filius, quae facit et Pater, et non dissimiliter
facit: et haec facit, et similiter facit.</p>
        </div3>
<div3>
          <head>10.</head>
          <p>
 Jam dixerat, <hi>haec facit;</hi> quare addidit, <hi>similiter
facit?</hi> Ne alius pravus intellectus vel error in animo
nasceretur. Vides enim hominis opus; animus est in
homine et corpus: animus imperat corpori, sed multum
interest inter corpus et animum: corpus visibile
est, animus invisibilis; inter potentiam virtutemque
animi, et cujusvis licet coelestis corporis multum interest.
Imperat tamen animus corpori suo, et facit corpus:
et quod videtur animus facere, hoc facit et corpus.
Videtur ergo corpus hoc idem facere quod animus,
sed non similiter. Quomodo hoc idem facit, sed
non similiter? Facit animus verbum apud se, jubet linguae,
et profert verbum quod fecit animus: fecit animus,
fecit et lingua; fecit dominus corporis, fecit et servus:
sed ut faceret servus, a domino accepit quod faceret, et
jubente domino fecit. Hoc idem ab utroque factum est:
sed numquid similiter? Quomodo non similiter, ait aliquis?
Ecce verbum quod fecit animus meus, manet in
me: quod fecit lingua mea, percusso aere transiit,
et non est. Cum dixeris verbum in animo tuo, et sonuerit
per linguam tuam, redi ad animum tuum, et
vide quia ibi est verbum quod fecisti. Numquid sicut
mansit in animo tuo, mansit in lingua tua? Quod sonuit
per linguam tuam, fecit lingua sonans, fecit animus
cogitans: sed quod sonuit lingua, transiit; quod
cogitavit animus, permanet. Hoc ergo fecit corpus,
quod fecit animus; sed non similiter. Fecit enim animus
quod teneat animus; fecit autem lingua quod sonat,
et per aerem aurem verberat. Numquid sequeris
syllabas, et facis ut maneant? Non ergo sic Pater et
Filius; sed haec eadem facit, et similiter facit. Si fecit
Deus coelum quod manet, hoc fecit Filius coelum
quod manet. Si fecit Deus Pater hominem qui moritur,
eumdem Filius hominem fecit qui moritur.
Quaecumque fecit Pater stantia, haec fecit et Filius
stantia; quia similiter fecit: et quaecumque fecit
<pb n="1562"/>
Pater temporalia, haec eadem fecit Filius temporalia;
quia non solum ipsa fecit, sed et similiter fecit.
Pater enim fecit per Filium, quia per Verbum fecit
Pater omnia.</p>
        </div3>
<div3>
          <head>11.</head>
          <p>
 Quaere in Patre et Filio separationem, non invenis:
sed si assurrexisti, tunc non invenis; si aliquid
supra mentem tuam tetigisti, tunc non invenis.
Nam si in his versaris, quae sibi errans animus facit;
cum imaginibus tuis loqueris, non cum Verbo Dei:
fallunt te imagines tuae. Transcende et corpus, et sape
animum: transcende et animum, et sape Deum.
Non tangis Deum, nisi et animum transieris: quanto
minus tangis, si in carne manseris? Illi ergo qui sapiunt
carnem, quam longe sunt a sapiendo quod
Deus est? quia non ibi essent, etiam si animum saperent.
Recedit homo multum a Deo quando sapit carnaliter,
et multum interest inter carnem et animum:
plus tamen interest inter animum et Deum. Tu si in
animo es, in medio es: si infra attendis, corpus est:
si supra attendis, Deus est. Attolle te a corpore,
transi etiam te. Vide enim quid dixit Psalmus, et admoneris
quemadmodum sapiendus sit Deus: <hi>Factae
sunt,</hi> inquit, <hi>mihi lacrymae meae panes die ac nocte,
cum dicitur mihi quotidie, Ubi est Deus tuus?</hi> Tanquam
Pagani dicant: Ecce dii nostri; Deus vester ubi est?
Ostendunt enim illi quod videtur; nos colimus quod
non videtur. Et cui ostendamus? homini qui non habet
unde videat? Nam utique si ipsi deos suos vident
oculis; habemus et nos alios oculos, unde videamus
Deum nostrum. Ipsi oculi mundandi sunt a Deo nostro,
ut videamus Deum nostrum: <hi>Beati</hi> enim <hi>mundo
corde, quia ipsi Deum videbunt <note>(Matth. V, 8)</note>
          </hi>. Ergo
cum se conturbatum dixisset, cum dicitur illi quotidie, <hi>Ubi est Deus tuus? Haec memoratus sum,</hi> 
 inquit, <hi>quia dicitur mihi quotidie, Ubi est Deus tuus?</hi> 
 et quasi
volens apprehendere Deum suum, <hi>Haec memoratus
sum,</hi> inquit, <hi>et effudi super me animam meam <note>(Psal.
XLI, 4, 5)</note>
          </hi>. Ut ergo attingerem Deum meum, de quo
mihi dicebatur, <hi>Ubi est Deus tuus?</hi> non effudi animam
meam super carnem meam, sed super me: transcendi
me, ut illum tangerem. Ille enim est super me,
qui fecit me: nemo eum attingit, nisi qui transierit se.</p>
        </div3>
<div3>
          <head>12.</head>
          <p>
 Cogita corpus; mortale est, terrenum est, fragile
est, corruptibile est: abjice. Sed forte caro temporalis
est. Alia corpora cogita, coelestia corpora cogita;
majora, meliora, splendida sunt: attende et
ipsa, volvuntur ab oriente ad occidentem, non stant;
videntur oculis, non solum ab homine, sed etiam a
pecore: transi et ipsa. Et quomodo, inquies, transeo
coelestia corpora, cum ambulo in terra? Non carne
transis, sed mente. Abjice et ipsa: quamvis luceant,
corpora sunt; quamvis de coelo fulgeant, corpora
sunt. Veni, quoniam forte non te putas habere quo
eas, cum consideras ista omnia. Et ultra coelestia
corpora quo iturus sum, inquis, et quid mente transiturus
sum? Considerasti ista omnia? Consideravi,
inquis. Unde considerasti? Ipse considerator appareat.
Ipse enim considerator istorum omnium, discriminator,
distinctor et quodammodo appensor in libra sapientiae,
<pb n="1563"/>
animus est. Sine dubio melior est animus
quo ista omnia cogitasti, quam ista omnia quae cogitasti.
Animus ergo iste spiritus est, non corpus:
transi et ipsum. Compara ipsum animum primo, ut
videas quo transeas; compara illum carni. Absit, ne
digneris comparare. Compara illum fulgori solis, lunae,
stellarum: major fulgor est animi. Primo celeritatem
animi ipsius vide. Vide si non vehementior
scintilla est animi cogitantis, quam splendor solis lucentis.
Solem orientem tu vides animo: motus ipsius
quam tardus est ad animum tuum? Cito tu potuisti
cogitare quod facturus est sol. Ab oriente ad occidentem
venturus est, jam ex alia parte cras oritur. Ubi
hoc fecit cogitatio tua, adhuc ille tardus est, et tu
omnia peragrasti. Magna ergo res est animus. Sed
quomodo dico, est? Transi et ipsum; quia et ipse
animus mutabilis est, quamvis melior sit omni corpore.
Modo novit, modo non novit; modo obliviscitur,
modo recordatur; modo vult, modo non vult;
modo peccat, modo justus est. Transi ergo omnem
mutabilitatem; non solum omne quod videtur, sed et
omne quod mutatur. Transisti enim carnem quae videtur,
transisti coelum, solem, lunam, et stellas quae
videntur; transi et omne quod mutatur. Jam enim
istis transactis veneras ad animum tuum, sed et ibi
invenisti mutabilitatem animi tui. Numquid mutabilis
est Deus? Transi ergo et animum tuum. Effunde super
te animam tuam, ut contingas Deum, de quo tibi
dicitur, <hi>Ubi est Deus tuus?</hi> </p>
        </div3>
<div3>
          <head>13.</head>
          <p>
 Ne putes te aliquid facturum quod homo non
possit. Hoc fecit ipse Joannes evangelista. Transcendit
carnem, transcendit terram quam calcabat, transcendit
maria quae videbat, transcendit aerem ubi
alites volitant, transcendit solem, transcendit lunam,
transcendit stellas, transcendit omnes spiritus qui
non videntur, transcendit mentem suam ipsa ratione
animi sui. Transcendens ista omnia, super se effundens
animam suam, quo pervenit? Quid vidit? <hi>In principio
erat Verbum, et Verbum erat apud Deum.</hi> Si ergo
separationem non vides in luce, quid separationem
quaeris in opere? Vide Deum, vide Verbum ejus inhaerere
Verbo dicenti: quia ipse dicens non syllabis
dicit; sed splendore sapientiae fulgere, hoc est dicere.
Quid dictum est de Sapientia ipsius? <hi>Candor est lucis
aeternae <note>(Sap. VII, 26)</note>
          </hi>. Attende candorem solis. In
coelo est, et expandit candorem per terras omnes, per
maria omnia: et utique corporalis lux est. Si separas
candorem solis a sole, separa Verbum a Patre. De
sole loquor. Lucernae una flammula tenuis, quae uno
flatu possit exstingui, spargit lucem suam super cuncta
quae subjacent. Vides lucem sparsam a flammula generatam,
emissionem vides, separationem non vides.
Intelligite ergo, fratres charissimi, Patrem et Filium
et Spiritum sanctum inseparabiliter sibi cohaerere,
Trinitatem hanc unum Deum; et omnia opera unius
Dei, haec esse Patris, haec esse Filii, haec esse Spiritus
<pb n="1564"/>
sancti. Caetera quae consequuntur, quae pertinent
ad sermonem ipsius Domini nostri Jesu Christi in
Evangelio, quoniam et erastino die sermo debetur
vobis, adestote ut audiatis.
</p>
        </div3>
      </div1>

<div1>
        <head>TRACTATUS XXI. <hi>Ab eo quod scriptum est,</hi> Pater enim diligit Filium, et omnia demonstrat ei quae ipse facit; <hi>usque ad id,</hi> Qui non honorificat Filium, non honorificat Patrem qui misit illum. <hi>Cap.</hi> V, V\. 20-23.</head>
<div3>
          <head>1.</head>
          <p>
 Hesterno die quantum Dominus donare dignatus
est, qua potuimus facultate tractavimus, et qua potuimus
capacitate intelleximus, quomodo inseparabilia
sunt opera Patris et Filii; nec alia facit Pater,
alia Filius, sed omnia Pater facit per Filium, tanquam
per Verbum suum, de quo scriptum est, <hi>Omnia
per ipsum facta sunt, et sine ipso factum est nihil.</hi> Sequentia
verba hodie videamus, et ab eodem Domino
ejus misericordiam et deprecemur, et speremus, ut
primum si dignum ipse judicat, intelligamus quod verum
est: si autem hoc non potuerimus, non eamus
in illud quod falsum est. Melius est enim nescire,
quam errare: sed scire est melius quam nescire. Itaque
ante omnia conari debemus ut sciamus: si potuerimus,
Deo gratias; si autem non potuerimus interim
pervenire ad veritatem, non eamus ad falsitatem.
Quid enim simus, et quid tractemus, considerare debemus.
Homines sumus carnem portantes, in hac vita
ambulantes: et si jam de semine verbi Dei renuti, tamen
ita in Christo innovati, ut nondum penitus ab
Adam exspoliati. Quod enim nostrum mortale et corruptibile
aggravat animam <note>(Sap. IX, 15)</note>, ex Adam
esse apparet, et manifestum est: quod autem nostrum
spirituale sublevat animam, de Dei dono et de misericordia
ejus, qui Unicum suum misit communicare
nobiscum mortem nostram, et ducere nos ad immortalitatem
suam. Hunc habemus magistrum, ut non
peccemus; et defensorem, si peccaverimus et confessi
atque conversi fuerimus; et interpellatorem pro nobis,
si quid boni a Domino desideraverimus; et datorem
cum Patre, quia Deus unus est Pater et Filius.
Sed loquebatur ista homo hominibus; Deus occultus,
homo manifestus, ut manifestos homines faceret deos;
et Filius Dei, factus hominis filius, ut hominum filios
faceret filios Dei. Qua hoc arte sapientiae suae faciat,
in ejus verbis agnoscimus. Loquitur enim parvulis
parvus: sed ipse ita parvus ut et magnus; nos autem
parvi, sed in illo magni: loquitur ergo tanquam fovens
et nutriens lactentes, et amando crescentes.</p>
        </div3>
<div3>
          <head>2.</head>
          <p>
 Dixerat, <hi>Non potest Filius a se facere quidquam,
nisi quod viderit Patrem facientem <note>(Joan. V, 19)</note>
          </hi>. Intelleximus
autem quia non seorsum aliquid Pater facit,
quod cum viderit Filius, faciat et ipse aliquid tale inspecto
opere Patris sui; sed quod dixit, <hi>Non potest
Filius a se facere quidquam, nisi quod viderit Patrem
facientem,</hi> quia de Patre est totus Filius, et tota substantia
et potentia ejus ex illo est qui genuit eum.
Modo autem cum dixisset se haec facere similiter quae
facit Pater, ut non intelligamus alia facere Patrem,
<pb n="1565"/>
alia Filium, sed simili potentia facere Filium eadem
ipsa quae Pater facit, cum Pater facit per Filium; secutus
ait quod hodie lectum audivimus, <hi>Pater enim diligit
Filium, et omnia demonstrat ei quae ipse facit.</hi> Rursus
mortalis cogitatio perturbatur. Demonstrat Pater Filio
quae ipse facit: ergo, ait aliquis, seorsum Pater
facit, ut possit Filius videre quod facit. Rursus occurrunt
humanae cogitationi tanquam artifices duo, velut
si faber doceat filium suum artem suam, et demonstret
ei quidquid facit, ut possit etiam ipse facere: <hi>Omnia,</hi> 
 inquit, <hi>demonstrat ei quae ipse facit.</hi> Cum ergo
Pater facit, Filius non facit, ut possit videre Filius
quod Pater facit? Certe <hi>omnia per ipsum facta sunt,
et sine ipso factum est nihil.</hi> Hunc videmus quemdadmodum
Pater demonstrat Filio quod facit; cum Pater
nihil faciat, nisi quod per Filium facit. Quid fecit
Pater? Mundum. Itane factum mundum demonstravit
Filio, ut et ipse tale aliquid faceret? Detur ergo
mundus nobis quem fecit et Filius, Sed, et <hi>omnia per
ipsum facta sunt, et sine ipso factum est nihil, et mundus
per eum factus est <note>(Joan. I, 3, 10)</note>
          </hi>. Si factus per eum
est mundus, et omnia per ipsum facta sunt, et nihil
facit Pater quod non per Filium faciat; ubi demonstrat
Filio Pater quod facit, nisi in ipso Filio per
quem facit? Quis enim locus ubi demonstretur opus
Patris Filio, quasi extra faciat et extra sedeat, et Filius
attendat manum Patris quemadmodum faciat?
Ubi est illa inseparabilis Trinitas? ubi est Verbum de
quo dictum est quod ipse est Virtus et Sapientia Dei <note>(I Cor. I, 24)</note>?
ubi quod de ipsa Sapientia Scriptura
dicit, <hi>Candor est enim lucis aeternae (Sap, VII, 26)</hi>? ubi
quod de illa iterum dicitur, <hi>Attingit a fine usque ad
finem fortiter, et disponit omnia suaviter <note>(Id. VIII, 1)</note>
          </hi>?
Si quid facit Pater, per Filium facit; si per Sapientiam
suam, et Virtutem suam facit: non extra illi
ostendit quod videat, sed in ipso illi ostendit quod facit.</p>
        </div3>
<div3>
          <head>3.</head>
          <p>
 Quid videt Pater, vel potius quid videt Filius in
Patre ut faciat et ipse? Possim forte dicere; sed da
qui possit capere: aut forte possim cogitare, nec dicere;
aut forte nec cogitare. Excedit enim nos illa
divinitas tanquam Deus homines, tanquam immortalis
mortales, tanquam aeternus temporales. Inspiret et donet,
de fonte illo vitae nunc aliquid irrorare dignetur
et distillare in sitim nostram, ne in hac eremo arescamus.
Dicamus ei, Domine, cui didicimus dicere,
Pater. Audemus enim hoc, quia ipse voluit ut auderemus:
si tamen sic vivamus, ut non nobis dicat, <hi>Si
Pater sum, ubi est honor meus? si Dominus sum, ubi est
timor meus <note>(Malach. I, 6)</note>
          </hi>? Dicamus ergo illi, Pater
noster. Cui dicimus, Pater noster? Patri Christi. Qui
ergo Patri Christi dicit, Pater noster, quid dicit
Christo, nisi, Frater noster? Non tamen sicut Christi
Pater, ita et noster Pater: nunquam enim Christus
ita nos conjunxit, ut nullam distinctionem faceret inter
nos et se. Ille enim Filius aequalis Patri, ille
aeternus cum Patre, Patrique coaeternus: nos autem
facti per Filium, adoptati per Unicum. Proinde nunquam
auditum est de ore Domini nostri Jesu Christi,
cum ad discipulos loqueretur, dixisse illum de Deo
<pb n="1566"/>
summo Patre suo, Pater noster: sed aut, Pater meus,
dixit; aut, Pater vester. Pater noster non dixit, usque
adeo ut quodam loco poneret haec duo: <hi>Vado ad
Deum meum,</hi> inquit, <hi>et Deum vestrum.</hi> Quare non
dixit, Deum nostrum? <hi>Et Patrem meum</hi> dixit, <hi>et Patrem
vestrum <note>(Joan. XX, 17)</note>
          </hi>; non dixit, Patrem nostrum.
Sic jungit ut distinguat, sic distinguit ut non
sejungat. Unum nos vult esse in se, unum autem Patrem
et se.</p>
        </div3>
<div3>
          <head>4.</head>
          <p>
 Quantumcumque ergo intelligamus et quantumcumque
videamus, etiam cum Angelis aequati fuerimus,
non videbimus sicut videt Filius. Nos enim et
quando non videmus, sumus aliquid. Et quid aliud sumus
quando non videmus, nisi non videntes? Sumus
tamen vel non videntes; et ut videamus, convertimus
nos ad eum quem videamus; et fit in nobis visio quae
non erat, quando nos tamen eramus. Est enim homo
non videns, et idem ipse cum viderit, dicitur homo
videns. Non ergo hoc est illi videre, quod esse hominem:
nam si hoc illi esset videre quod esse hominem,
nunquam esset homo nisi videns. Cum vero est homo
non videns, et quaerit videre quod non videt; est qui
quaerat, et est qui se convertat ut videat: et cum se
bene converterit et viderit, fit homo videns, qui prius
erat homo non videns. Videre ergo accedit illi, et recedit
ab illo: accedit illi cum se converterit, recedit ab
illo cum se averterit. Numquid ita Filius? Absit.
Nunquam fuit Filius non videns, et postea factus est
videns: sed videre Patrem, hoc illi est esse Filium.
Nos enim avertendo ad peccatum, amittimus illuminationem;
et convertendo nos ad Deum, percipimus
illuminationem. Aliud est enim lumen quo illuminamur,
aliud nos qui illuminamur. Lumen autem ipsum
quo illuminamur, nec avertitur a se, nec perdit lucem,
quia lux est. Sic ergo demonstrat Pater rem
quam facit Filio, ut in Patre videat omnia Filius, et
in Patre sit omnia Filius. Videndo enim natus est, et
nascendo videt. Sed non aliquando non erat natus,
et postea natus est; sicut non aliquando non vidit, et
postea vidit: sed in eo quod est illi videre, in eo est
illi esse, in eo est illi natum esse, in eo est illi permanere,
in eo est illi non mutari, in eo est illi sine
initio et sine fine persistere. Non ergo carnaliter accipiamus
quia sedet Pater, et facit opus, et demonstrat
Filio; et videt Filius opus quod Pater facit, et facit
illud in alio loco, aut ex alia materia. <hi>Omnia</hi> enim <hi>per
ipsum facta sunt, et sine ipso factum est nihil.</hi> Verbum
Patris est Filius, nihil dixit Deus quod non dixit in Filio.
Dicendo enim in Filio quod facturus erat per Filium,
ipsum Filium genuit per quem faceret omnia.</p>
        </div3>
<div3>
          <head>5.</head>
          <p>
 <hi>Et majora his demonstrabit ei opera, ut vos miremini.</hi> 
Rursus hic turbat. Et quis est qui digne perscrutetur
hoc tantum secretum? Sed jam quoniam
nobis loqui dignatus est, ipse aperit. Neque enim vellet
dicere quod nollet intelligi: quia dicere dignatus
est, sine dubio excitavit audientiam; numquid quem
excitavit ut audiret, excitatum deserit? Diximus, ut
potuimus, non temporaliter scire Filium, nec aliud esse
<pb n="1567"/>
Filii scientiam, aliud ipsum Filium; et aliud esse Filii
visionem, et aliud ipsum Filium: sed ipsam visionem
esse Filium, et ipsam scientiam vel sapientiam Patris
esse Filium, eamque sapientiam et eam visionem aeternam
esse ab aeterno, et ei a quo est coaeternam; nec
ibi per tempus aliquid variari; nec aliquid nasci quod
non erat; nec aliquid perire quod erat. Diximus, ut
potuimus. Quid ergo hic modo facit tempus, ut diceret, <hi>majora his demonstrabit ei opera?</hi> 
 id est demonstraturus
est, hoc est demonstrabit. Aliud est
demonstravit, aliud est demonstrabit: demonstravit,
de praeterito dicimus; demonstrabit, de futuro dicimus.
Quid ergo hic agimus, fratres? Ecce quem dixeramus
Patri coaeternum, nihil in illo variari per tempus,
nihil moveri per spatia vel momentorum vel locorum,
manere semper cum Patre videntem, videntem Patrem
et videndo existentem, rursus nobis tempora nominans, <hi>demonstrabit ei,</hi> 
 inquit, <hi>his majora.</hi> Ergo demonstraturus
est adhuc aliquid Filio, quod non novit
Filius? Quid ergo facimus? quomodo hoc intelligimus?
Ecce Dominus noster Jesus Christus sursum erat, deorsum
est. Quando sursum erat? Quando dixit, <hi>Quaecumque
facit Pater, haec eadem et Filius facit similiter.</hi> Unde
modo deorsum? <hi>Majora his demonstrabit ei opera.</hi> O
Domine Jesu Christe, salvator noster, Verbum Dei per
quod facta sunt omnia, quid tibi Pater demonstraturus
est quod adhuc nescis? quid te latet Patris? quid te
latet in Patre, quem non latet Pater? quae opera tibi
majora demonstraturus est? aut quibus operibus majora
sunt quae demonstraturus est? Cum enim dixit, <hi>majora his,</hi> 
 debemus prius intelligere quibus majora.</p>
        </div3>
<div3>
          <head>6.</head>
          <p>
 Recordemur unde sermo iste processit. Quando
curatus est ille qui triginta et octo annos habebat in
infirmitate, et jussit eum salvum tollere grabatum
suum, et ire in domum suam. Hinc enim Judaei commoti,
cum quibus loquebatur: loquebatur verbis, et
tacebat intellectu; quodammodo iunuebat intelligentibus,
celabat irascentibus: hinc ergo cum essent
commoti Judaei, quia hoc sabbato Dominus faceret,
dederunt occasionem sermoni huic. Non ergo sic audiamus
haec tanquam obliti quae supra dicta sunt, sed
respiciamus illum languidum triginta et octo annorum
subito factum sanum, admirantibus Judaeis et irascentibus.
Quaerebant tenebras magis de sabbato,
quam lumen de miraculo. His ergo indignantibus loquens,
ait hoc, <hi>Majora his demonstrabit ei opera. His
majora:</hi> quibus? Quod vidistis hominem factum sanum,
cujus languor duraverat usque ad triginta et
octo annos, his majora Pater demonstraturus est Filio.
Quae sunt majora? Sequitur, et dicit: <hi>Sicut enim
Pater suscitat mortuos et vivificat, sic et Filius quos vult
vivificat.</hi> Plane majora sunt ista. Valde enim plus est
ut resurgat mortuus, quam ut convalescat aegrotus:
majora sunt ista. Sed quando ea Pater demonstraturus
est Filio? Nescit enim ea Filius? et ille qui loquebatur,
non noverat mortuos suscitare? adhuc habebat
discere resuscitare mortuos, per quem facta sunt
omnia? qui fecit ut viveremus, qui non eramus, adhuc
<pb n="1568"/>
habebat discere ut resuscitaremur? Quid est ergo quod
vult dicere?</p>
        </div3>
<div3>
          <head>7.</head>
          <p>
 Descendit enim ad nos, et qui paulo ante loquebatur
ut Deus, coepit loqui ut homo. Ipse est tamen
homo qui Deus, quia Deus factus est homo: sed factus
quod non erat, non amittens quod erat. Ergo
accessit homo Deo, ut esset homo qui erat Deus;
non ut jam homo esset, et non esset Deus. Audiamus
ergo eum et fratrem, qui audiebamus conditorem:
conditorem, quia Verbum in principio; fratrem,
quia natum ex virgine Maria: conditorem ante
Abraham, ante Adam, ante terram, ante coelum, ante
omnia corporalia et spiritualia; fratrem autem ex semine
Abrahae, ex tribu Juda, ex Virgine Israelitica.
Si ergo novimus hunc, qui nobis loquitur, et
Deum et hominem, intelligamus verba Dei et hominis:
aliquando enim talia nobis dicit quae pertineant ad
majestatem, aliquando quae pertineant ad humilitatem.
Ipse enim excelsus, qui humilis ut nos humiles
faciat excelsos. Quid ergo ait? <hi>Demonstrabit</hi> mihi <hi>Pater his majora, ut vos miremini.</hi> 
 Ergo nobis est demonstraturus,
non illi. Cum ergo nobis sit demonstraturus
Pater; propterea dixit, <hi>ut vos miremini.</hi> 
Exposuit enim quod voluit dicere, <hi>Demonstrabit</hi> mihi <hi>Pater.</hi> 
 Quare non dixit, Demonstrabit vobis Pater;
sed, <hi>demonstrabit</hi> Filio? Quia et nos membra sumus
Filii; et nos membra tanquam quod discimus, ipse
discit quodammodo in membris suis. Quomodo discit
in nobis? Quomodo patitur in nobis. Unde probamus
quia patitur in nobis? Ex illa voce de coelo: <hi>Saule,
Saule, quid me persequeris <note>(Act. IX, 4)</note>
          </hi>? Nonne ipse
est qui judex in fine saeculi residebit, et justos ad
dexteram ponens, iniquos autem ad sinistram, dicturus
est, <hi>Venite, benedicti Patris mei, percipite regnum:
esurivi enim, et dedistis mihi manducare?</hi> cumque illi
responderint, <hi>Domine, quando te vidimus esurientem?</hi> 
dicturus est eis, <hi>Cum uni ex minimis meis dedistis,
mihi dedistis <note>(Matth. XXV, 31-40)</note>
          </hi>. Qui ergo dixit, <hi>Cum uni ex minimis meis dedistis, mihi dedistis;</hi> 
 et
nunc interrogetur a nobis, et dicamus illi, Domine,
quando eris discens, cum tu doceas omnia? Statim
enim nobis in fide nostra respondet, Cum unus ex
minimis meis discit, ego disco.</p>
        </div3>
<div3>
          <head>8.</head>
          <p>
 Ergo gratulemur et agamus gratias, non solum
nos christianos factos esse, sed Christum. Intelligitis,
fratres, gratiam Dei super nos capitis? Admiramini,
gaudete, Christus facti sumus. Si enim caput ille, nos
membra; totus homo, ille et nos. Hoc est quod apostolus
dicit Paulus: <hi>Ut ultra jam non simus parvuli,
jactati et circumdati omni vento doctrinae.</hi> Superius autem
dixerat: <hi>Donec occurramus omnes in unitatem
fidei, et in agnitionem Filii Dei, in virum perfectum in
mensuram aetatis plenitudinis Christi <note>(Ephes. IV, 14,
13)</note>
          </hi>. Plenitudo ergo Christi, caput et membra. Quid
est, caput et membra? Christus et Ecclesia. Arrogaremus
<pb n="1569"/>
enim nobis hoc superbe, nisi ipse dignaretur
hoc promittere, qui per apostolum eumdem dicit: <hi>Vos
autem estis corpus Christi et membra <note>(I Cor. XII, 27)</note>
          </hi>.</p>
        </div3>
<div3>
          <head>9.</head>
          <p>
 Cum ergo ostendit Pater membris Christi, Christo
ostendit. Fit quoddam miraculum magnum, sed
tamen verum: ostenditur Christo quod noverat Christus,
et ostenditur Christo per Christum. Res mira
est et magna, sed Scriptura sic loquitur. Contradicturi
sumus divinis eloquiis, et non potius intellecturi, et
ex ipsius dono ei qui donavit gratias acturi? Quid est
quod dixi, demonstratur Christo per Christum? Demonstratur
membris per caput. Ecce vide illud in te:
pone te clausis oculis velle aliquid tollere; nescit manus
quo eat, et utique manus tua membrum tuum
est, non enim a corpore tuo separata est; aperi oculos,
videt jam manus quo eat, demonstrante capite
membrum secutum est. Si ergo in te potuit inveniri
tale aliquid, ut corpus tuum ostenderet corpori tuo,
et per corpus tuum demonstraretur aliquid corpori
tuo; noli mirari quia dictum est, demonstratur Christo
per Christum. Demonstrat enim caput ut membra
videant, et docet caput ut membra discant: unus tamen
homo caput et membra. Noluit se separare, sed
dignatus est agglutinari. Longe a nobis erat, et multum
longe: quid tam longe, quam conditum et conditor?
quid tam longe, quam Deus et homo? quid
tam longe, quam justitia et iniquitas? quid tam longe,
quam aeternitas et mortalitas? Ecce quam longe erat
Verbum in principio Deus apud Deum, per quem
facta sunt omnia. Quomodo ergo factus est prope, ut
esset quod nos, et nos in illo? <hi>Verbum caro factum
est, et habitavit in nobis <note>(Joan. I, 14)</note>
          </hi>.</p>
        </div3>
<div3>
          <head>10.</head>
          <p>
 Hoc ergo est nobis demonstraturus: hoc demonstravit
discipulis suis, qui eum in carne viderunt.
Quid est hoc? <hi>Sicut Pater suscitat mortuos et vivificat;
sic et Filius quos vult vivificat.</hi> Aliosne Pater, aliosne
Filius? Certe omnia per ipsum facta sunt. Quid dicimus,
fratres mei? Lazarum suscitavit Christus: quem
mortuum suscitavit Pater, ut videret Christus quemadmodum
Lazarum suscitaret? An quando resuscitavit
Lazarum Christus, non eum resuscitavit Pater,
et sine Patre fecit Filius solus? Legite ipsam lectionem,
et videte quia Patrem ibi invocat ut resurgat
Lazarus <note>(Id. XI, 41-44)</note>. Sicut homo, invocat Patrem:
sicut Deus, facit cum Patre. Ergo et Lazarus qui resurrexit,
et a Patre et a Filio suscitatus est in dono
et gratia Spiritus sancti; et illud mirabile opus Trinitas
fecit. Non ergo sic intelligamus, <hi>Sicut Pater suscitat
mortuos et vivificat, sic et Filius quos vult vivificat,</hi> 
ut alios a Patre resuscitari et vivificari, alios a
Filio existimemus: sed eosdem quos Pater suscitat et
vivificat, ipsos et Filius suscitat et vivificat; quia <hi>omnia per ipsum facta sunt, et sine ipso factum est nihil.</hi> 
Et ut ostenderet habere se quamvis a Patre datam,
tamen parem potestatem, ideo ait, <hi>Sic et Filius
<pb n="1570"/>
quos vult vivificat,</hi> ut ostenderet ibi voluntatem
suam: et ne quis diceret, Suscitat Pater mortuos
per Filium, sed ille tanquam potens, tanquam potestatem
habens, iste tanquam ex aliena potestate,
tanquam minister facit aliquid, sicut angelus; potestatem
significavit ubi ait, <hi>Sic et Filius quos vult vivificat</hi> 
Non enim vult Pater aliud quam Filius; sed sicut illis
una substantia, sic et una voluntas est.</p>
        </div3>
<div3>
          <head>11.</head>
          <p>
 Et qui sunt isti mortui quos vivificat Pater et
Filius? An ipsi sunt de quibus diximus, Lazarus, vel
filius illius viduae <note>(Luc. VII, 14, 15)</note>, vel filia archisynagogi <note>(Id. VIII, 54, 55)</note>?
novimus enim istos a Christo
Domino suscitatos. Aliud aliquid nobis vult insinuare,
resurrectionem scilicet mortuorum, quam
omnes exspectamus; non illam quam quidam habuerunt,
ut crederent caeteri. Resurrexit enim Lazarus
moriturus, resurgemus nos semper victuri. Talem resurrectionem
Pater facit, an Filius? Imo vero Pater
in Filio. Ergo Filius, et Pater in Filio. Unde probamus
quia de ista dicit resurrectione? Cum dixisset, <hi>Sicut enim Pater suscitat mortuos et vivificat, sic et Filius
quos vult vivificat;</hi> 
 ne intelligeremus illam mortuorum
resurrectionem quam facit ad miraculum, non
ad vitam aeternam, secutus ait, <hi>Neque enim Pater judicat
quemquam, sed omne judicium dedit Filio.</hi> Quid
hoc est? De mortuorum resurrectione dicebat, quia <hi>sicut Pater suscitat mortuos et vivificat, sic et Filius quos
vult vivificat:</hi> 
 unde continuo tanquam rationem subjecit
de judicio, dicens, <hi>Neque enim Pater judicat quemquam,
sed omne judicium dedit Filio,</hi> nisi quia de illa
resurrectione mortuorum dixerat, quae futura est in
judicio?</p>
        </div3>
<div3>
          <head>12.</head>
          <p>
 <hi>Neque enim,</hi> ait, <hi>Pater judicat quemquam, sed
omne judicium dedit Filio.</hi> Paulo ante putabamus aliquid
facere Patrem, quod non facit Filius; quando dicebat, <hi>Pater enim diligit Filium, et omnia demonstrat ei
quae ipse facit:</hi> 
 tanquam Pater faciebat, et Filius
videbat. Sic erat subrepens menti nostrae intellectus
carnalis, quasi Pater faceret quod Filius non faceret;
Filius autem videret Patrem demonstrantem
quod fieret a Patre. Ergo velut Pater faciebat quod
Filius non faciebat; modo jam videmus aliquid facere
Filium, quod non facit Pater. Quomodo nos versat, et
mentem nostram pertractat; huc atque illuc ducit,
uno carnis loco remanere non sinit, ut versando exerceat,
exercendo mundet, mundando capaces reddat,
capaces factos impleat! Quid de nobis faciunt verba
haec? quid loquebatur? quid loquitur? Paulo ante dicebat
quia demonstrat Filio Pater quidquid facit; videbam
quasi Patrem facientem, Filium exspectantem:
modo rursus video Filium facientem, Patrem vacantem; <hi>Non enim Pater judicat quemquam, sed omne judicium
dedit Filio.</hi> 
 Quando ergo Filius judicaturus est,
Pater vacabit et non judicabit? Quid est hoc? quid intelligam?
Domine, quid dicis? Verbum Deus es, homo
sum. Dicis quia <hi>Pater non judicat quemquam, sed omne
judicium dedit Filio?</hi> Lego alio loco te dicentem, <hi>Ego
non judico quemquam; est qui quaerat et judicet <note>(Joan.
VIII, 15, 50)</note>
          </hi>: de quo dicis, <hi>Est qui quaerat et judicet,</hi> 
<pb n="1571"/>
nisi de Patre? Ille quaerit injurias tuas, ille judicat de
injuriis tuis. Quomodo hic <hi>Pater non judicat quemquam,
sed omne judicium dedit Filio?</hi> Interrogemus et Petrum,
audiamus eum loquentem in Epistola sua: <hi>Christus
pro nobis passus est,</hi> inquit, <hi>relinquens nobis exemplum,
ut sequamur vestigia ejus: qui peccatum non fecit,
nec dolus inventus est in ore ejus; qui cum malediceretur,
non remaledicebat, cum injuriam acciperet, non
minabatur, sed commendabat illi qui juste judicat <note>(I Petr.
II, 21-23)</note>
          </hi>. Quomodo verum est quia <hi>Pater non judicat
quemquam, sed omne judicium dedit Filio?</hi> Turbamur
hic, turbati desudemus, desudantes purgemur. Conemur
utcumque, donante ipso, penetrare alta secreta
verborum istorum. Temere fortasse facimus, quia discutere
et scrutari volumus verba Dei. Et quare dicta
sunt, nisi ut sciantur? quare sonuerunt, nisi ut audiantur?
quare audita sunt, nisi ut intelligantur? Confortet
ergo nos, et donet nobis aliquid quantum ipse
dignatur; et si nondum penetramus ad fontem, de rivulo
bihamus. Ecce ipse Joannes nobis tanquam rivulus
emanavit, perduxit ad nos de alto Verbum, humiliavit,
et quodammodo stravit, ut non horreamus altum,
sed accedamus ad humilem.</p>
        </div3>
<div3>
          <head>13.</head>
          <p>
 Omnino est quidam intellectus verus, fortis, si
quo modo eum tenere possumus, quia <hi>Pater non judicat
quemquam, sed omne judicium dedit Filio.</hi> Hoc enim
dictum est, quia hominibus in judicio non apparebit
nisi Filius. Pater occultus erit, Filius manifestus. In
quo erit Filius manifestus? In forma qua ascendit. Nam
in forma Dei cum Patre occultus est, in forma servi
hominibus manifestus. <hi>Non</hi> ergo <hi>Pater judicat quemquam,
sed omne judicium dedit Filio,</hi> sed manifestum:
in quo manifesto judicio Filius judicabit, quia ipse judicandis
apparebit. Evidentius nobis ostendit Scriptura
quia ipse apparebit. Quadragesimo die post resurrectionem
suam ascendit in coelum, videntibus discipulis
suis: et vox illis angelica, <hi>Viri,</hi> inquit, <hi>Galilaei,
quid statis aspicientes in coelum? Iste qui assumptus est
a vobis in coelum, sic veniet quemadmodum vidistis eum
euntem in coelum <note>(Act. I, 3, 9, 10, 11)</note>
          </hi>. Quomodo eum
videbant ire? In carne, quam tetigerunt, quam palpaverunt,
cujus etiam cicatrices tangendo probaverunt,
in illo corpore in quo cum eis intravit et exivit per
quadraginta dies, manifestans se eis in veritate; non
in aliqua falsitate: non phantasma, non umbra, non
spiritus; sed quemadmodum ipse dixit non fallens, <hi>Palpate, et videte, quia spiritus carnem et ossa non habet,
sicut me videtis habere 
 <note>(Luc. XXIV, 39)</note>
          </hi>. Est quidem
illud jam corpus dignum coelesti habitatione, non subjacens
morti, non mutabile per aetates. Non enim sicut
ad illam aetatem ab infantia creverat, sic ab aetate
quae juventus erat, vergit in senectutem: manet sicut
ascendit, venturus ad eos quibus antequam veniat,
verbum suum voluit praedicari. Sic ergo veniet in forma
humana: hanc videbunt et impii, videbunt et ad
dexteram positi, videbunt et ad sinistram separati; sicut
scriptum est, <hi>Videbunt in quem pupugerunt <note>(Zach.
XII, 10; Joan. XIX, 37)</note>
          </hi>. Si videbunt in quem pupugerunt,
corpus ipsum videbunt, quod lancea percusserunt:
<pb n="1572"/>
lancea non percutitur Verbum: hoc ergo impii
videre poterunt, quod et vulnerare potuerunt. Latentem
Deum in corpore non videbunt: post judicium
videbitur ab his qui ad dexteram erunt. Hoc est ergo
quod ait, <hi>Pater non judicat quemquam, sed omne judicium
dedit Filio:</hi> quia manifestus ad judicium veniet
Filius, in humano corpore apparens hominibus, dicens
dextris, <hi>Venite, benedicti Patris mei, percipite regnum;</hi> 
dicens sinistris, <hi>Ite in ignem aeternum, qui paratus
est diabolo et angelis ejus <note>(Matth. XXV, 34, 41)</note>
          </hi>.</p>
        </div3>
<div3>
          <head>14.</head>
          <p>
 Ecce videbitur forma hominis a piis et impiis,
a justis et ab injustis, a fidelibus et ab infidelibus, a
gaudentibus et a plangentibus, a confisis et a confusis:
ecce videbitur. Cum visa fuerit illa forma in judicio,
et fuerit peractum judicium, ubi dictum est Patrem
non judicare quemquam, sed omne judicium
dedisse Filio, ob hoc, quia Filius apparebit in judicio
in forma quam ex nobis accepit, quid postea futurum
est? Quando videbitur forma Dei, quam sitiunt omnes
fideles? quando videbitur illud quod erat in principio
Verbum, Deus apud Deum, per quod facta sunt omnia?
quando videbitur illa forma Dei, de qua dicit Apostolus, <hi>Cum in forma Dei esset, non rapinam arbitratus
est esse aequalis Deo 
 <note>(Philipp. II, 6)</note>
          </hi>? Magna enim illa
forma ubi adhuc aequalitas Patris et Filii cognoscitur:
ineffabilis, incomprehensibilis, maxime parvulis.
Quando videbitur? Ecce ad dexteram sunt justi, ad sinistram
sunt injusti; omnes pariter hominem vident,
Filium hominis vident, qui punctus est vident, qui
crucifixus est vident, humiliatum vident, natum ex
Virgine vident, Agnum de tribu Juda vident: Verbum
Deum apud Deum quando videbunt? Ipse erit et tunc,
sed forma servi apparebit. Forma servi servis demonstrabitur:
forma Dei filiis servabitur. Fiant ergo servi
filii; qui sunt ad dexteram, eant in aeternam haereditatem
olim promissam, quam non videntes martyres
crediderunt, pro cujus promissione sanguinem suum
sine dubitatione fuderunt: eant illuc et videant ibi.
Quando illuc ibunt? Dicat ipse Dominus: <hi>Sic ibunt illi
in ambustionem aeternam, justi autem in vitam aeternam <note>(Matth. XXV, 46)</note>
          </hi>.</p>
        </div3>
<div3>
          <head>15.</head>
          <p>
 Ecce vitam aeternam nominavit. Numquid hoc
nobis dixit, quia ibi videbimus et cognoscemus Patrem
et Filium? Quid, si vivemus in aeternum, sed
illum Patrem et Filium non videbimus? Audi alio loco
ubi vitam aeternam nominavit, et expressit quid sit
vita aeterna. Noli timere, non te fallo: non sine causa
promisi dilectoribus meis dicens, <hi>Qui habet mandata
mea et servat ea, ille est qui diligit me: et qui me diligit,
diligetur a Patre meo, et ego diligam eum, et ostendam
meipsum illi <note>(Joan. XIV, 21)</note>
          </hi>. Respondeamus Domino,
et dicamus: Quid, Domine Deus noster, magnum?
quid magnum? Nobis demonstraturus es
teipsum? Quid enim, et Judaeis te non demonstrasti?
non te viderunt et qui crucifixerunt? Sed demonstrabis
te in judicio, cum stabimus ad dexteram tuam:
numquid et illi qui ad sinistram stabunt non te videbunt?
Quid est quod demonstrabis nobis teipsum?
Nunc enim non te videmus cum loqueris? Respondet,
<pb n="1573"/>
Demonstrabo meipsum in forma Dei, videtis modo
formam servi. Non te fraudabo, o homo fidelis; crede
quia videbis. Amas, et non vides: amor ipse non
te perducet ut videas? Ama, persevera in amando:
non fraudabo, inquit, amorem tuum, qui mundavi cor
tuum. Utquid enim mundavi cor tuum, nisi ut Deus a
te possit videri? <hi>Beati</hi> enim <hi>mundo corde, quia ipsi
Deum videbunt <note>(Matth. V, 8)</note>
          </hi>. Sed hoc, inquit servus
tanquam cum Domino disputans, non expressisti cum
dixisti, <hi>Ibunt justi in vitam aeternam:</hi> non dixisti,
Ibunt ut videant me in forma Dei, videant Patrem cui
aequalis sum. Alibi attende quid dixit: <hi>Haec est autem
vita aeterna, ut cognoscant te unum verum Deum, et quem
misisti Jesum Christum <note>(Joan. XVII, 3)</note>
          </hi>.</p>
        </div3>
<div3>
          <head>16.</head>
          <p>
 Et modo ergo post commemoratum judicium,
quod omne dedit Filio Pater non judicans quemquam,
quid futurum est? Quid sequitur? <hi>Ut omnes honorificent
Filium, sicut honorificant Patrem.</hi> Judaeis honorificatur
Pater, contemnitur Filius. Filius enim videbatur
ut servus, Pater honorificabatur ut Deus. Apparebit
et Filius aequalis Patri, <hi>ut omnes honorificent Filium,
sicut honorificant Patrem.</hi> Modo ergo hoc habemus
in fide. Nec dicat Judaeus: Patrem honorifico; quid
mihi est cum Filio? Respondeat illi, <hi>Qui non honorificat
Filium, non honorificat Patrem.</hi> Mentiris omnino,
Filium blasphemas, et Patri facis injuriam. Pater
enim Filium misit, tu contemnis quem misit: quomodo
honorificas mittentem, qui blasphemas missum?</p>
        </div3>
<div3>
          <head>17.</head>
          <p>
 Ecce, inquit aliquis, missus est Filius; et
major est Pater, quia misit. Recede a carne. Vetus
homo suggerit vetustatem, tu in novo agnosce novitatem.
Novus tibi a saeculo antiquus, perpetuus,
aeternus, revocet ad hoc intellectum. Minor est Filius,
quia missus dictus est Filius? Missionem audio, non separationem.
Sed hoc, inquit, videmus in rebus humanis,
quia major est qui mittit, quam ille qui mittitur.
Sed res humanae fallunt hominem, res divinae purgant.
Noli attendere ad res humanas, ubi major videtur qui
mittit, et minor qui mittitur: quanquam et ipsae res
humanae dicunt contra te testimonium. Velut, verbi
gratia, si quis uxorem velit petere, et per se non
possit, amicum majorem mittit qui ei petat. Et sunt
multa in quibus ipse major eligitur, qui mittatur a
minore. Quid ergo jam calumniam vis facere, quia ille
misit, ille missus est? Sol radium mittit, et non
separat; luna splendorem mittit, et non separat;
lucerna lumen fundit, et non separat: video ibi missionem,
et nullam video separationem. Nam si de
rebus humanis quaeris exempla, o haeretica vanitas,
quanquam, sicut paulo ante dixi, et ipsae res humanae
in quibusdam exemplis coarguunt et convincunt te;
tamen attende quam sit aliud in rebus humanis, unde
<pb n="1574"/>
vis ducere exempla ad res divinas. Homo qui mittit,
manet ipse, et pergit ille qui mittitur: numquid pergit
homo cum eo quem mittit? Pater autem qui misit
Filium, non recessit a Filio. Ipsum Dominum audi
dicentem, <hi>Ecce veniet hora, ut unusquisque discedat ad
sua, et me solum relinquatis: sed non solus sum, quia
Pater mecum est <note>(Joan. XVI, 32)</note>
          </hi>. Quomodo eum misit
cum quo venit? quomodo eum misit a quo non recessit?
Alio loco dixit, <hi>Pater autem in me manens facit
opera sua. <note>(Id. XIV, 10)</note>
          </hi>. Ecce in illo est, ecce operatur.
Non recessit a misso mittens, quia missus et
mittens unum sunt.
</p>
        </div3>
      </div1>

<div1>
        <head>TRACTATUS XXII. <hi>Ab eo quod scriptum est,</hi> Amen, amen dico vobis quia qui verbum meum audit, et credit ei qui misit me, habet vitam aeternam; <hi>usque ad id,</hi> Quod non quaero voluntatem meam, sed voluntatem ejus qui me misit. <hi>Cap.</hi> V, V\. 24-30.</head>
<div3>
          <head>1.</head>
          <p>
 Nudiustertiani et hesterni diei sermones redditos
vobis sequitur hodierna evangelica lectio, quam
ex ordine pertractemus, non pro ejus dignitate, sed
pro viribus nostris: quia et vos non pro inundantis
fontis largitate, sed pro vestro modulo capitis. Et nos
non tantum dicimus in aures vestras, quantum ipse
fons manat; sed quantum capere possumus, quod in
vestros sensus trajiciamus, abundantius operante ipso
in cordibus vestris, quam nobis in auribus vestris.
Res enim magna tractatur, et non a magnis, imo
multum parvis: spem tamen et fiduciam dat nobis,
qui magnus propter nos factus est parvus. Si enim ab
illo non exhortaremur, nec invitaremur ad eum intelligendum,
sed desereret nos tanquam contemptibiles;
quia capere non possumus divinitatem ipsius, si non
caperet ipse mortalitatem nostram, et perveniret ad
nos ut loqueretur nobis Evangelium; si quod in nobis
abjectum et minimum est, noluisset communicare
nobiscum; putaremus eum noluisse nobis dare magnum
suum, qui suscepit parvum nostrum. Haec dixi,
ne quis vel nos reprehendat ista tractantes, quasi
multum audaces; vel de se desperet quod possit capere
dono Dei, quod illi dignatus est loqui Filius Dei.
Ergo quod loqui nobis dignatus est, debemus credere,
quia voluit ut intelligamus. Sed si non possumus,
praestat intellectum rogatus, qui verbum praestitit
non rogatus.</p>
        </div3>
<div3>
          <head>2.</head>
          <p>
 Ecce quae verborum ista secreta sint, attendite. <hi>Amen, amen dico vobis, quia qui verbum meum audit,
et credit ei qui misit me, habet vitam aeternam.</hi> 
 Ad
vitam certe aeternam omnes tendimus; et ait, <hi>Qui
verbum meum audit, et credit ei qui misit me, habet
vitam aeternam.</hi> Numquid ergo audire nos voluit verbum
suum, et intelligere noluit? Quandoquidem si in
audiendo et credendo vita aeterna est, multo magis
in intelligendo. Sed gradus pietatis est fides, fidei
fructus intellectus, ut perveniamus ad vitam aeternam,
ubi non nobis legatur Evangelium; sed ille qui nobis
modo Evangelium dispensavit, remotis omnibus lectionis
paginis, et voce lectoris et tractatoris, appareat
<pb n="1575"/>
omnibus suis purgato corde assistentibus, et in
corpore immortali jam nunquam morituris, mundans
eos, et illuminans viventes, et videntes quod <hi>in principio
erat Verbum, et Verbum erat apud Deum <note>(Joan.
I, 1)</note>
          </hi>. Nunc ergo qui sumus attendamus, et quem
audiamus cogitemus. Deus est Christus, et cum hominibus
loquitur: capi se vult, faciat capaces; videri
se vult, aperiat oculos. Non tamen sine causa loquitur
nobis, nisi quia verum est quod promittit nobis.</p>
        </div3>
<div3>
          <head>3.</head>
          <p>
 <hi>Verba mea,</hi> inquit, <hi>qui audit, et credit ei qui me
misit, habet vitam aeternam, et in judicium non veniet,
sed transiit a morte ad vitam.</hi> Ubi, quando venimus
de morte ad vitam, ut non in judicium veniamus? In
hac vita transitur a morte ad vitam; in hac vita quae
nondum est vita, hinc transitur a morte ad vitam.
Quis est ille transitus? <hi>Qui audit verba mea,</hi> dixit, <hi>et
credit ei qui misit me.</hi> Servans ista credis, et transis.
Et est qui stando transit? Plane est: stat enim corpore,
transit mente. Ubi erat, unde transiret, et quo
transit? Transit a morte ad vitam. Vide unum hominem
stantem, in quo agatur totum hoc quod dicitur.
Stat, audit; forte non credebat, audiendo credit:
paulo ante non credebat, modo credit; quasi de regione
infidelitatis ad regionem fidei transitum fecit,
moto corde, non moto corpore, moto in melius:
quia iterum qui deserunt fidem, moventur in deterius.
Ecce in hac vita, quae, sicut dixi, nondum est
vita, transitur a morte ad vitam, ut in judicium non
veniatur. Quare autem dixi quia nondum est vita? Si
vita esset ista, non diceret Dominus cuidam, <hi>Si vis
venire ad vitam, serva mandata <note>(Matth. XIX, 17)</note>
          </hi>. Non
enim ait illi, Si vis venire ad vitam aeternam; non
addidit aeternam, sed tantum dixit, <hi>vitam.</hi> Ergo ista
nec vita nominanda est, quia non est vera vita. Quae
est vera vita, nisi quae est aeterna vita? Audi Apostolum
dicentem ad Timotheum: <hi>Praecipe divitibus hujus
saeculi, non superbe sapere, neque sperare in incerto
divitiarum; sed in Deo vivo, qui praestat nobis omnia
abundanter ad fruendum: bene faciant, divites sint in
operibus bonis, facile tribuant, communicent.</hi> Utquid
hoc? Audi quod sequitur: <hi>Thesaurizent sibi fundamentum
bonum in futurum, ut apprehendant veram
vitam <note>(I Tim. VI, 17-19)</note>
          </hi>. Si debent sibi thesaurizare
fundamentum bonum in futurum, ut apprehendant
veram vitam; profecto ista in qua erant, falsa vita
est. Nam utquid velis apprehendere veram, si jam
tenes veram? Apprehendenda est vera? migrandum
est a falsa. Et qua migrandum? quo? Audi, crede;
et transitum facis a morte ad vitam, et in judicium
non venis.</p>
        </div3>
<div3>
          <head>4.</head>
          <p>
 Quid est hoc, Et in judicium non venis? Et quis
melior erit Paulo apostolo, qui ait: <hi>Oportet nos exhiberi
omnes ante tribunal Christi, ut illic recipiat unusquisque
quae per corpus gessit, sive bonum sive malum <note>(II Cor. V, 10)</note>
          </hi>?
Paulus dicit, <hi>Oportet nos exhiberi
omnes ante tribunal Christi;</hi> et tu tibi audes promittere
<pb n="1576"/>
quia in judicium non venies, Absit, inquis, ut
ego mihi hoc promittere audeam: sed credo promittenti.
Salvator loquitur, Veritas pollicetur, ipse dixit
mihi, <hi>Qui audit verba mea, et credit ei qui me misit,
habet vitam aeternam, et transitum facit de morte in vitam,
et in judicium non veniet.</hi> Ego ergo audivi verba
Domini mei, credidi; jam infidelis cum essem, factus
sum fidelis: sicut me monuit, transii a morte ad vitam,
ad judicium non venio; non praesumptione mea,
sed ipsius promissione. Paulus autem contra Christum
loquitur, servus contra Dominum, discipulus contra
magistrum, homo contra Deum, ut cum Dominus dicat
quia <hi>qui audit et credit, transit a morte ad vitam,
et in judicium non veniet,</hi> dicat Apostolus, <hi>Oportet nos
omnes exhiberi ante tribunal Christi?</hi> Aut si ad judicium
non venit qui ad tribunal exhibetur, nescio quomodo
intelligam.</p>
        </div3>
<div3>
          <head>5.</head>
          <p>
 Revelat ergo Dominus Deus noster, et per
Scripturas suas admonet nos quomodo intelligatur,
quando dicitur judicium. Hortor ergo ut attendatis.
Aliquando judicium poena dicitur: aliquando judicium
discriminatio dicitur. Secundum illum modum quo
dicitur judicium discriminatio, <hi>oportet nos omnes exhiberi
ante tribunal Christi, ut illic recipiat</hi> homo <hi>quae
per corpus gessit, sive bonum sive malum:</hi> ipsa est
enim discriminatio, ut bonis bona, malis mala distribuantur.
Nam si judicium semper in malo acciperetur,
non diceret Psalmus, <hi>Judica me, Deus.</hi> Audit
forte aliquis dicentem, <hi>Judica me, Deus,</hi> et miratur.
Solet enim homo dicere, Ignoscat mihi Deus; Parce
mihi, Deus: quis est qui dicat, <hi>Judica me, Deus?</hi> Et
aliquando in Psalmo versus ipse in diapsalmate ponitur,
qui praebeatur a lectore, et respondeatur a populo.
Non forte alicui cor percutitur, et timet cantare
Deo et dicere, <hi>Judica me, Deus?</hi> Et tamen cantat
populus credens, nec putat se male optare quod didicit
a divina lectione: et si parum intelligit, credit
aliquid boni esse quod cantat. Et tamen et ipse Psalmus
non dimisit hominem sine intellectu. Secutus
enim, verbis posterioribus ostendit quale judicium
diceret; quia non est damnationis, sed discretionis.
Ait enim, <hi>Judica me, Deus.</hi> Quid est, <hi>Judica me,
Deus? Et discerne causam meam a gente non sancta.</hi> 
Ergo secundum hoc judicium discretionis, <hi>oportet nos
omnes exhiberi ante tribunal Christi.</hi> Secundum judicium
autem damnationis, <hi>Qui audit verba mea,</hi> inquit, <hi>et credit ei qui misit me, habet vitam aeternam, et in
judicium non veniet, sed transitum facit a morte ad vitam.</hi> 
Quid est, <hi>in judicium non veniet?</hi> In damnationem
non veniet. Probemus de Scripturis quia
dictum est judicium ubi poena intelligitur: quanquam
et in hac ipsa lectione paulo post audietis ipsum verbum
judicii non positum nisi pro damnatione et poena <note>(Infra, n. 13)</note>.
Tamen Apostolus dicit quodam loco,
scribens ad eos qui Corpus quod fideles nostis, male
tractabant; et propter quod male tractabant, corripiebantur
flagello Domini: ait enim illis, <hi>Propterea
multi in vobis infirmi et aegroti dormiunt sufficienter</hi>.
<pb n="1577"/>
Multi enim propterea etiam moriebantur. Et secutus
est, <hi>Si enim nos ipsos judicaremus, a Domino non judicaremur:</hi> 
hoc est, si nos ipsos corriperemus, a
Domino non corriperemur. <hi>Cum judicamur autem, a
Domino corripimur, ne cum hoc mundo damnemur <note>(I Cor. XI, 30-32)</note>
          </hi>.
Sunt ergo secundum poenam qui
judicantur hic, ut parcatur illis ibi; sunt quibus parcitur
hic, ut abundantius torqueantur ibi: sunt autem
quibus distribuuntur ipsae poenae sine flagello poenae,
si flagello Dei correcti non fuerint; ut cum hic contempserint
patrem verberantem, ibi sentiant judicem
punientem. Ergo est judicium quo missurus est Deus,
id est Filius Dei, in fine diabolum et angelos ejus, et
omnes infideles et impios cum eo: ad hoc judicium
non veniet, qui modo credens transitum facit a
morte ad vitam.</p>
        </div3>
<div3>
          <head>6.</head>
          <p>
 Etenim ne putares credendo te non moriturum
secundum carnem, et accipiendo carnaliter diceres
tibi, Dominus meus mihi dixit, <hi>Qui audit verba mea,
et credit ei qui misit me, transiit a morte ad vitam;</hi> ergo
ego credidi, non sum moriturus: scias te mortem
quam debes supplicio Adam, persoluturum: accepit
enim ille, in quo tunc omnes fuimus, <hi>Morte morieris <note>(Gen. II, 17)</note>
          </hi>;
nec potest evacuari divina sententia.
Sed cum persolveris mortem veteris hominis, suscipieris
in vitam aeternam novi hominis, et transitum facies
a morte ad vitam. Modo interim fac transitum vitae.
Quae est vita tua? Fides: <hi>Justus ex fide vivit <note>(Habac. II, 4;
Rom. I, 17)</note>
          </hi>. Infideles quid? Mortui sunt. Inter tales
mortuos erat ille corpore, de quo dicit Dominus: <hi>Dimitte
mortuos, sepeliant mortuos suos <note>(Matth. VIII, 22)</note>
          </hi>.
Ergo et in hac vita sunt mortui, sunt vivi, et quasi
omnes vivunt. Qui sunt mortui? Qui non crediderunt.
Qui sunt vivi? Qui crediderunt. Quid dicitur mortuis
ab Apostolo? <hi>Surge, qui dormis.</hi> Sed somnum, inquit,
dixit, non mortem. Audi sequentia: <hi>Surge, qui dormis,
et exsurge a mortuis.</hi> Et quasi diceret, Quo ibo? <hi>Et illuminabit
te Christus <note>(Ephes. V, 14)</note>
          </hi>. Jam cum te credentem
illuminaverit Christus, transitum facis a morte
ad vitam: mane in eo quo transisti, et non venies ad
judicium.</p>
        </div3>
<div3>
          <head>7.</head>
          <p>
 Exponit illud jam ipse, et sequitur: <hi>Amen,
amen dico vobis.</hi> Ne forte quia dixit, <hi>transiit a morte ad
vitam,</hi> intelligamus hoc in futura resurrectione, ostendere
volens quomodo transit qui credit; et hoc esse
transire de morte ad vitam, transire ab infidelitate ad
fidem, ab injustitia ad justitiam, a superbia ad humilitatem,
ab odio ad charitatem: nunc ait, <hi>Amen,
amen dico vobis, quia venit hora, et nunc est.</hi> Quid
evidentius? Jam certe aperuit quod dicebat, quia
modo fit quo nos Christus hortatur. <hi>Venit hora.</hi> Quae
hora? <hi>Et nunc est, quando mortui audient vocem Filii
Dei, et qui audierint vivent.</hi> Jam de his mortuis locuti
sumus. Quid putamus, fratres mei? in ista turba quae
me audit, nulline sunt mortui? Qui enim credunt et
<pb n="1578"/>
secundum veram fidem agunt, vivunt et mortui non
sunt: qui autem vel non credunt, vel sicut daemones
credunt, trementes <note>(Jacobi II, 19)</note> et male viventes,
Filium Dei confitentes et charitatem non habentes,
mortui potius deputandi sunt. Et tamen agitur adhuc
hora ista. Non enim hora de qua locutus est Dominus,
una erit hora de duodecim horis unius diei. Ex
quo locutus est usque ad hoc tempus, et usque
ad finem saeculi, ipsa una hora agitur, de qua dicit
in Epistola sua Joannes, <hi>Filioli, novissima hora est <note>(I Joan. II, 18)</note>
          </hi>.
Ergo nunc est. Qui vivit, vivat:
qui mortuus erat, vivat; audiat vocem Filii Dei qui
mortuus jacebat, surgat, et vivat. Clamavit Dominus
ad sepulcrum Lazari, et quatriduanus mortuus resurrexit.
Qui putebat, in auras processit; sepultus erat,
lapis superpositus erat, vox Salvatoris irrupit duritiam
lapidis: et cor tuum ita durum est, ut nondum illa
vox divina te rumpat! Surge in corde tuo, procede
de sepulcro tuo. Etenim mortuus in corde tuo tanquam
in sepulcro jacebas, et tanquam saxo malae consuetudinis
gravabaris. Surge, et procede. Quid est,
Surge, et procede? Crede, et confitere. Qui enim credidit,
surrexit; qui confitetur, processit. Quare processisse
diximus confitentem? Quia antequam confiteretur,
occultus erat; cum autem confitetur, procedit
de tenebris ad lucem. Et cum confessus fuerit, quid
dicitur ministris? Quod dictum est ad funus Lazari, <hi>Solvite illum, et sinite abire 
 <note>(Joan. XI, 38-44)</note>
          </hi>. Quomodo?
Dictum est ministris Apostolis, <hi>quae solveritis
in terra, soluta erunt et in coelo <note>(Matth. XVIII, 18)</note>
          </hi>.</p>
        </div3>
<div3>
          <head>8.</head>
          <p>
 <hi>Venit hora, et nunc est, quando mortui audient vocem
Filii Dei, et qui audierint vivent.</hi> Unde vivent? De
vita. De qua vita? De Christo. Unde probamus quia
de vita Christo? <hi>Ego sum,</hi> inquit, <hi>via, veritas et vita <note>(Joan. XIV, 6)</note>
          </hi>.
Ambulare vis? <hi>ego sum via.</hi> Falli non
vis? <hi>ego sum veritas.</hi> Mori non vis? <hi>ego sum vita.</hi> Hoc
dicit tibi Salvator tuus: Non est quo eas, nisi ad me;
non est qua eas, nisi per me. Nunc ergo ista hora
agitur, hoc et agitur plane, et omnino non cessatur.
Surgunt homines qui mortui erant, transeunt ad vitam,
ad vocem Filii Dei vivunt, de illo, perseverantes
in fide ipsius. Habet enim Filius vitam, unde vivant
credentes habet.</p>
        </div3>
<div3>
          <head>9.</head>
          <p>
 Et quomodo habet? Sicut habet Pater. Audi
ipsum dicentem, <hi>Sicut enim Pater habet vitam in semetipso,
sic dedit et Filio vitam habere in semetipso.</hi> Fratres,
ut potero dicam. Haec sunt enim illa verba quae
parvum intellectum perturbant. Quare addidit, <hi>in semetipso?</hi> 
Sufficeret ut diceret, <hi>Sicut enim Pater habet vitam,
sic dedit et Filio habere vitam.</hi> Addidit, <hi>in semetipso:</hi> 
habet enim in semetipso Pater vitam, habet et
Filius in semetipso. Aliquid intelligere nos voluit, in
eo quod ait, <hi>in semetipso.</hi> Et hic secretum in verbo
hoc clausum est: pulsetur, ut aperiatur. O Domine,
quid est quod dixisti? <hi>In semetipso,</hi> quare addidisti?
Etenim Paulus apostolus quem vivere fecisti, non habebat
vitam? Habebat, inquit. Quantum homines mortui
ut reviviscant, et ad verbum tuum credendo transeant:
cum transierint, non in te habebunt vitam?
<pb n="1579"/>
Habebunt; nam et ego paulo ante dixi, <hi>Qui audit verba
mea, et credit ei qui me misit, habet vitam aeternam.</hi> 
Ergo illi qui in te credunt, habent vitam: et non
dixisti, in semetipsis. Cum autem de Patre loquereris, <hi>Sicut Pater habet vitam in semetipso:</hi> 
 rursus, cum
de te loquereris, dixisti, <hi>sic et Filio dedit habere vitam
in semetipso.</hi> Sicut habet, sic dedit habere. Ubi habet? <hi>In semetipso.</hi> 
 Ubi dedit habere? <hi>In semetipso.</hi> Paulus
ubi habet? Non in semetipso, sed in Christo. Tu fidelis
ubi habes? Non in temetipso, sed in Christo. Videamus
si hoc dicit Apostolus: <hi>Vivo autem jam non
ego, vivit vero in me Christus <note>(Galat. II, 20)</note>
          </hi>. Vita nostra
tanquam nostra, id est, de voluntate propria nostra,
non erit nisi mala, peccatrix, iniqua: vita vero
bona de Deo in nobis est, non a nobis; a Deo nobis
datur, non a nobis. Christus autem in semetipso habet
vitam sicut Pater, quia Verbum Dei. Non modo
male vivit, et modo bene vivit: homo autem, modo
male, modo bene. Qui male vivebat, in vita sua erat:
qui bene vivit, ad vitam Christi transiit. Particeps factus
vitae, non eras quod accepisti, et eras qui acciperes:
Filius autem Dei non quasi primo fuit sine
vita, et accepit vitam. Si enim sic illam acciperet,
non eam haberet in semetipso. Quid est enim, <hi>in semetipso?</hi> 
Ut ipsa vita ipse esset.</p>
        </div3>
<div3>
          <head>10.</head>
          <p>
 Adhuc aliud planius fortasse dicam. Lucernam
quisque accendit: exempli gratia, lucerna illa quantum
pertinet ad flammulam quae ibi lucet, ignis ille
habet lucem in semetipso; oculi autem tui qui lucerna
absente jacebant et nihil videbant, jam et ipsi
habent lucem, sed non in semetipsis. Proinde si se a
lucerna averterint, tenebrantur; si se converterint,
illuminantur. At vero ille ignis quamdiu est, lucet:
si volueris illi lucem tollere, simul et ipsum exstinguis;
nam sine luce non potest remanere. Sed lux
Christus inexstinguibilis et coaeternus Patri, semper
candens, semper lucens, semper fervens: nam si non
ferveret, numquid diceretur in Psalmo, <hi>Nec est qui se
abscondat a calore ejus <note>(Psal. XVIII, 7)</note>
          </hi>? Tu autem in
peccato tuo frigidus eras, converteris ut fervescas: si
recesseris, frigescis. In peccato tuo tenebrosus eras,
converteris ut illumineris: si averteris te, obscuraberis.
Proinde quia in te tenebrae eras, cum illuminaberis, non
eris lumen, quamvis sis in lumine. Ait enim Apostolus: <hi>Fuistis aliquando tenebrae; nunc autem lux in Domino <note>(Ephes. V, 8)</note>
          </hi>.
Cum dixisset, <hi>nunc autem lux:</hi> addidit, <hi>in
Domino.</hi> In te ergo tenebrae, <hi>lux in Domino.</hi> Lux quare?
Quia participatione lucis illius lux es. Si autem a luce qua
illuminaris recesseris, ad tenebras tuas redis. Non sic
Christus, non sic Verbum Dei. Sed quomodo? <hi>Sicut habet
Pater vitam in semetipso, sic dedit et Filio habere vitam in
semetipso:</hi> ut non participatione vivat, sed incommutabiliter
vivat; et omnino ipse vita sit. <hi>Sic dedit et Filio
habere vitam.</hi> Sicut habet, sic dedit. Quid interest? Quia
ille dedit, iste accepit. Numquid jam erat quando accepit?
Numquid intelligimus Christum aliquando fuisse
<pb n="1580"/>
sine luce, cum ipse sit Sapientia Patris, de qua dictum
est, <hi>Candor est lucis aeternae <note>(Sap. VII, 26)</note>
          </hi>? Ergo quod
dicitur, <hi>dedit Filio,</hi> tale est ac si diceretur, genuit filium:
generando enim dedit. Quomodo dedit ut esset,
sic dedit ut vita esset, et sic dedit ut in semetipso vita
esset. Quid est, in semetipso vita esset? Non aliunde vita
indigeret, sed ipse esset plenitudo vitae, unde credentes
alii viverent dum viverent. <hi>Dedit</hi> ergo <hi>illi habere vitam
in semetipso:</hi> dedit tanquam cui? Tanquam Verbo
suo, tanquam ei qui <hi>in principio erat Verbum, et Verbum
erat apud Deum.</hi> </p>
        </div3>
<div3>
          <head>11.</head>
          <p>
 Deinde quia homo factus, quid illi dedit? <hi>Et
potestatem dedit ei judicium facere, quoniam filius
hominis est.</hi> Secundum quod Filius Dei est, <hi>sicut habet
Pater vitam in semetipso, sic et dedit Filio vitam
habere in semetipso:</hi> secundum autem quod filius hominis
est, <hi>potestatem dedit ei judicium faciendi.</hi> Hoc
est quod hesterno die exposui Charitati vestrae, quia
in judicio homo videbitur, Deus autem non videbitur:
sed post judicium videbitur Deus ab his qui vicerint
in judicio; ab impiis autem non videbitur Deus ( <hi>In
superiori Tractatu).</hi> Quia ergo homo videbitur in judicio
forma illa, qua sic veniet sicut ascendit, ideo
supra dixerat: <hi>Pater non judicat quemquam, sed omne
judicium dedit Filio <note>(Joan. V, 22.)</note>
          </hi> Hoc etiam in isto
loco repetit, cum dicit, <hi>Et potestatem dedit ei judicium
faciendi, quoniam filius hominis est.</hi> Tanquam
diceres tu, <hi>Potestatem dedit ei judicium faciendi,</hi> 
quare? Quando non habuit istam potestatem judicium
faciendi? Quando <hi>in principio erat Verbum, et
Verbum erat apud Deum, et Deus erat Verbum,</hi> 
quando <hi>omnia per ipsum facta sunt <note>(Id. I, 1, 3)</note>
          </hi> numquid
non habebat potestatem judicium faciendi? Sed secundum
hoc dico, <hi>Potestatem dedit ei judicium faciendi,
quia filius hominis est:</hi> secundum hoc accepit potestatem
judicandi, <hi>quia filius hominis est.</hi> Nam secundum
quod Dei Filius est, semper habuit hanc potestatem.
Accepit qui crucifixus est. Qui fuit in morte, est in vita:
Verbum Dei nunquam in morte, semper in vita.</p>
        </div3>
<div3>
          <head>12.</head>
          <p>
 Jam ergo de resurrectione forte aliquis nostrum
dicebat: Ecce resurreximus; qui audit Christum,
qui credit, et transit de morte ad vitam et in judicium
non veniet; venit hora, et nunc est, ut qui
audit vocem Filii Dei, vivat; mortuus erat, audivit,
ecce resurgit: quid est quod dicitur postea resurrectio
futura? Parce tibi, noli praecipitare sententiam,
ne pergas post illam. Est quidem ista resurrectio
quae fit nunc: mortui erant infideles, mortui erant
iniqui; vivunt justi, transeunt a morte infidelitatis
ad vitam fidei: sed noli inde credere nullam futuram
postea resurrectionem corporis, crede futuram
et resurrectionem corporis. Audi enim quid sequatur
post commendatam resurrectionem istam quae
fit per fidem, ne quis putaret istam solam esse, et incideret
in illam desperationem et errorem hominum,
qui pervertebant aliorum sensus, <hi>dicentes resurrectionem
jam factam esse,</hi> de quibus dicit Apostolus, <hi>Et fidem quorumdam pervertunt 
 <note>(II Tim. II, 18)</note>
          </hi>.
Credo enim quia talia verba illis dicebant: Ecce Dominus
<pb n="1581"/>
ubi ait, <hi>Et qui credit in me, transiit a morte ad
vitam;</hi> jam facta est resurrectio in hominibus fidelibus
qui fuerant infideles: quomodo altera dicitur resurrectio?
Gratias Domino Deo nostro; fulcit nutantes,
dirigit haesitantes, confirmat dubitantes. Audi
quid sequitur, quia non habes unde tibi facias caliginem
mortis. Si credidisti, totum crede. Quid totum,
inquis, credo? Audi quid dicit: <hi>Nolite mirari hoc,</hi> 
quia dedit potestatem Filio faciendi judicii. In fine
dico, ait. Quomodo in fine? <hi>Nolite mirari hoc; quia
venit hora.</hi> Hic non dixit, <hi>et nunc est.</hi> In illa resurrectione
fidei quid dixit? <hi>Venit hora, et nunc est.</hi> In ista
resurrectione quam commendat futuram corporum
mortuorum, <hi>Venit hora,</hi> dixit; non dixit, <hi>nunc est;</hi> 
quia in fine saeculi ventura est.</p>
        </div3>
<div3>
          <head>13.</head>
          <p>
 Et unde, inquis, mihi probas quia de ipsa resurrectione
dixit? Si patienter audias, tu ipse tibi
modo probabis. Sequamur ergo: <hi>Nolite mirari hoc; quia
venit hora, in qua omnes qui in monumentis sunt.</hi> Quid
evidentius ista resurrectione? Jam dudum non dixerat, <hi>qui in monumentis sunt;</hi> 
 sed, <hi>mortui audient vocem Filii
Dei; et qui audierint, vivent.</hi> Non dixit, alii vivent,
alii damnabuntur; quia omnes qui credunt vivent.
De monumentis autem quid dicit? <hi>Omnes qui sunt in
monumentis, audient vocem ejus, et procedent.</hi> Non
dixit, <hi>audient et vivent.</hi> Si enim male vixerunt et jacebant
in monumentis, ad mortem surgent, non ad
vitam. Ergo videamus qui procedent. Licet paulo
ante mortui audiendo et credendo vivebant, non ibi
facta est discretio; non dictum est, Audient mortui
vocem Filii Dei, et cum audierint, alii vivent, alii
damnabuntur; sed, <hi>Omnes qui audierint, vivent:</hi> quia
qui credunt vivent, qui habent charitatem vivent, et
nemo morietur. De monumentis autem, <hi>audient vocem,
et procedent qui bene fecerunt, ad resurrectionem vitae; qui
male fecerunt, ad resurrectionem judicii.</hi> Hoc est judicium,
poena illa de qua paulo ante dixerat, <hi>Qui credit
in me, transiit a morte ad vitam, et in judicium non veniet.</hi> </p>
        </div3>
<div3>
          <head>14.</head>
          <p>
 <hi>Non possum ego a meipso facere quidquam:
sicut audio judico, et judicium meum justum est.</hi> Si sicut
audis judicas, a quo audis? Si a Patre, certe <hi>Pater
non judicat quemquam, sed omne judicium dedit
Filio.</hi> Quando tu quodammodo praeco Patris, quod
audis, hoc dicis? Quod audio hoc dico, quia quod
est Pater, hoc sum: dicere enim meum esse est;
quia Verbum Patris sum. Hoc enim tibi dicit Christus.
Inde de tuo. Quid est, <hi>Sicut audio, ita judico,</hi> nisi,
Sicut sum? Quomodo enim audit Christus? Fratres,
quaeramus, rogovos. Audit Christus a Patre? Quomodo
illi dicit Pater? Utique si dicit illi, verba ad illum
facit: omnis enim qui aliquid alicui dicit, verbo dicit.
Quomodo Pater Filio dicit, quando Filius Verbum
Patris est? Quidquid nobis Pater dicit, Verbo suo
dicit: Verbum Patris Filius est, ipsi Verbo quo alio
verbo dicit? Unus est Deus, unum Verbum habet, in
uno Verbo omnia continet. Quid est ergo, <hi>Sicut audio,
ita judico?</hi> Sicut de Patre sum, ita judico. Ergo
<pb n="1582"/> <hi>judicium meum justum est.</hi> 
 Nam si nihil facis ex te, o
Domine Jesu, quomodo sentiunt carnales; si nihil facis
ex te, quomodo paulo ante dixisti, <hi>Sic et Filius
quos vult vivificat?</hi> Modo dicis, Ex me facio nihil.
Sed quid commendat Filius, nisi quia de Patre est?
Qui est de Patre, non est de se. Si de se Filius esset,
non esset Filius: de Patre est. Pater ut sit non est de
Filio, Filius ut sit de Patre est. Aequalis Patri; sed
tamen iste de illo, non ille de isto.</p>
        </div3>
<div3>
          <head>15.</head>
          <p>
 <hi>Quia non quaero voluntatem meam, sed voluntatem
ejus qui misit me.</hi> Filius unicus dicit, <hi>Non quaero
voluntatem meam;</hi> et homines volunt facere voluntatem
suam! Ille tantum se humiliat qui aequalis est
Patri; et tantum se extollit qui in imo jacet, et nisi ei
manus porrigatur, non surgit! Faciamus ergo voluntatem
Patris, voluntatem Filii, voluntatem Spiritus
sancti; quia Trinitatis hujus una voluntas, una potestas,
una majestas est. Ideo tamen dicit Filius, <hi>Non
veni facere voluntatem meam, sed voluntatem ejus qui
misit me;</hi> quia Christus non est de se, sed de Patre
suo est. Quod autem habuit ut homo appareret, de
creatura assumpsit quam ipse formavit.
</p>
        </div3>
      </div1>

<div1>
        <head>TRACTATUS XXIII. <hi>In illam lectionem Evangelii,</hi> Si ego testimonium perhibeo de me, <hi>etc., usque ad id,</hi> Et non vultis venire ad me, ut vitam habeatis. <hi>Tum etiam repetuntur superiores lectiones jam ante tractatae, scilicet ab his verbis,</hi> Amen, amen dico vobis, non potest Filius a se facere quidquam, <hi>etc. Cap.</hi> V, V\. 19-40.</head>
<div3>
          <head>1.</head>
          <p>
 Quodam loco in Evangelio Dominus ait, prudentem
auditorem verbi sui similem esse debere homini
qui volens aedificare, fodit altius, donec perveniat ad
fundamentum stabilitatis petrae, et ibi securus constituat
quod fabricat adversus impetum fluminis: ut
cum venerit, repercutiatur potius firmitate aedificii,
quam impulsu suo ruinam faciat illi domui <note>(Matth.
VII, 24, 25)</note>. Putemus Scripturam Dei tanquam
agrum esse, ubi volumus aliquid aedificare. Non simus
pigri, nec superficie contenti; fodiamus altius, donec
perveniamus ad petram: <hi>Petra autem erat Christus <note>(I Cor. X, 4)</note>
          </hi>.</p>
        </div3>
<div3>
          <head>2.</head>
          <p>
 Hodierna lectio de testimonio Domini nobis
locuta est, quia non habeat necessarium ab hominibus
testimonium, sed habeat majus quam sunt homines;
atque id testimonium dixit quid sit: <hi>Opera,</hi> inquit, <hi>quae ego facio, testimonium perhibent de me.</hi> 
 Deinde
adjunxit: <hi>Et testimonium perhibet de me, qui misit me
Pater.</hi> Ipsa quoque opera quae facit, a Patre se accepisse
dicit. Testimonium ergo perhibent opera, testimonium
perhibet Pater. Nullumne testimonium perhibuit
Joannes? Perhibuit plane, sed tanquam lucerna,
non ad satiandos amicos, sed ad confundendos inimices:
jam enim antea praedictum erat a persona
Patris, <hi>Paravi lucernam Christo meo; inimicos ejus
induam confusione; super ipsum autem efflorebit sanctificatio
mea <note>(Psal. CXXXI, 17 et 18)</note>
          </hi>. Esto tanquam in nocte
<pb n="1583"/>
positus, attendisti in lucernam, et miratus es lucernam,
et exsultasti ad lumen lucernae: sed illa lucerna dicit
esse solem, in quo exsultare debeas; et quamvis
ardeat in nocte, diem te jubet exspectare. Non ergo
quia illius hominis testimonio non erat opus. Nam
utquid mitteretur, si non erat opus? Sed ne in lucerna
remaneat homo, et lumen lucernae sufficere sibi arbitretur;
ideo Dominus nec lucernam illam superfluam
dicit fuisse, nec tamen te dicit in lucerna debere remanere.
Dicit aliud testimonium Scriptura Dei: ibi utique
Deus perhibuit testimonium Filio suo, et in illa Scriptura
Judaei spem posuerant, in Lege scilicet Dei,
ministrata sibi per Moysen famulum Dei. <hi>Scrutamini,</hi> 
inquit, <hi>Scripturam, in qua vos putatis vitam aeternam
habere; ipsa testimonium perhibet de me: et non vultis
venire ad me, ut vitam habeatis.</hi> Quid vos putatis habere
in Scriptura vitam aeternam? Ipsam interrogate, cui perhibet
testimonium; et intelligite quae sit vita aeterna. Et
quia propter Moysen volebant repudiare Christum,
tanquam adversarium institutis praeceptisque Moysi;
rursus eosdem ipse convincit tanquam de alia lucerna.</p>
        </div3>
<div3>
          <head>3.</head>
          <p>
 Omnes enim homines lucernae, quia et accendi
possunt et exstingui. Et lucernae quidem cum sapiunt,
lucent, et spiritu fervent: nam et si ardebant et exstinctae
sunt, etiam putent. Permanserunt enim servi
Dei lucernae bonae ex oleo misericordiae illius, non ex
viribus suis. Gratia quippe Dei gratuita, illa oleum
lucernarum est. <hi>Plus enim illis omnibus laboravi,</hi> ait
quaedam lucerna; et ne viribus suis ardere videretur,
adjunxit, <hi>Non ego autem, sed gratia Dei mecum <note>(I Cor.
XV, 10)</note>
          </hi>. Omnis ergo prophetia ante Domini adventum,
lucerna est: de qua dicit Petrus apostolus, <hi>Habemus
certiorem propheticum sermonem, cui bene facitis intendentes,
quemadmodum lucernae lucenti in obscuro loco,
donec dies lucescat, et lucifer oriatur in cordibus vestris <note>(II Petr. I, 19)</note>
          </hi>.
Lucernae itaque Prophetae, et omnis
prophetia una magna lucerna. Quid Apostoli? non
lucernae etiam ipsi? Plane lucernae. Solus enim ille
non lucerna. Non enim accenditur et exstinguitur:
quia <hi>sicut Pater habet vitam in semetipso, sic dedit
Filio habere vitam in semetipso.</hi> Lucernae ergo et Apostoli;
et gratias agunt, quia et accensi sunt lumine
Veritatis, et fervent Spiritu charitatis, et suppetit illis
oleum gratiae Dei. Si non essent lucernae, non diceret
illis Dominus, <hi>Vos estis lumen mundi.</hi> Nam posteaquam
dixit, <hi>Vos estis lumen mundi,</hi> ostendit ne tale
lumen se putarent, quale dictum est, <hi>Erat lumen
verum, quod illuminat omnem hominem venientem in
hunc mundum.</hi> Tunc autem hoc de Domino dictum
est, cum a Joanne distingueretur. De Joanne quippe
Baptista dictum erat, <hi>Non erat ille lumen, sed ut testimonium
perhiberet de lumine <note>(Joan. I, 9, 8)</note>
          </hi>. Et ne
diceres, Quomodo lumen non erat, de quo Christus
dicit, quia <hi>lucerna erat?</hi> In comparatione alterius luminis
non erat lumen. <hi>Erat</hi> enim <hi>verum lumen, quod
illuminat omnem hominem venientem in hunc mundum.</hi> 
Ergo cum et discipulis diceret, <hi>Vos estis lumen mundi,</hi> 
ne sibi aliquid tributum putarent, quod de solo Christo
intelligendum esset, et ita lucernae vento superbiae
<pb n="1584"/>
exstinguerentur; cum dixisset, <hi>Vos estis lumen mundi,</hi> 
continuo subjunxit, <hi>Non potest civitas abscondi supra
montem constituta, neque accendunt lucernam et ponunt
eam sub modio, sed super candelabrum, ut luceat omnibus
qui in domo sunt.</hi> Sed quid, si Apostolos non dixit
lucernam, sed accensores lucernae quam ponerent
super candelabrum? Audi quia ipsos dixit lucernam. <hi>Sic luceat,</hi> 
 inquit, <hi>lumen vestrum coram hominibus, ut
videntes bona opera vestra glorificent,</hi> non vos, sed <hi>Patrem vestrum qui in coelis est 
 <note>(Matth. V, 14-16)</note>
          </hi>.</p>
        </div3>
<div3>
          <head>4.</head>
          <p>
 Ergo et Moyses perhibuit testimonium Christo,
et Joannes perhibuit testimonium Christo, et caeteri
Prophetae et Apostoli perhibuerunt testimonium Christo.
His omnibus testimoniis praeponit testimonium operum
suorum. Quia et per illos nonnisi Deus perhibuit
testimonium Filio suo. Sed perhibet alio modo Deus
testimonium Filio suo: per ipsum Filium suum indicat
Deus Filium, indicat se per Filium. Ad hunc si potuerit
homo pervenire, nec lucernis indigebit, et vere
fodiendo altius, aedificium perducet ad petram.</p>
        </div3>
<div3>
          <head>5.</head>
          <p>
 Facilis est ergo, fratres, hodierna lectio: sed
propter hesternum debitum (scio enim quid distulerim,
non abstulerim, et Dominus dignatus est donare
etiam hodie loqui ad vos), recordamini quid reposcere
debeatis, si forte aliquo modo servata pietate et salubri
humilitate, extendamus nos non adversus Deum,
sed ad Deum; et levemus ad eum animam nostram,
effundentes eam super nos, sicut ille in Psalmo, cui
dicebatur, <hi>Ubi est Deus tuus? Haec,</hi> inquit, <hi>meditatus
sum, et effudi super me animam meam <note>(Psal. XLI, 4 et 5)</note>
          </hi>.
Levemus ergo animam ad Deum, non contra Deum;
quia et hoc dictum est, <hi>Ad te, Domine, levavi animam
meam <note>(Psal. XXIV, 1)</note>
          </hi>. Et levemus adjuvante ipso; nam
gravis est. Unde autem gravis est? Quia corpus quod
corrumpitur, aggravat animam, et deprimit terrena
inhabitatio sensum multa cogitantem <note>(Sap. IX, 15)</note>.
Ne forte ergo possimus sensum nostrum a multis
colligere ad unum, et evulsum a multis relevare ad
unum (quod quidem non poterimus, ut dixi, nisi adjuvet
ille qui ad se vult levari animas nostras), et
contingamus ex aliqua parte, quomodo Verbum Dei
unicus Patri, coaeternus et aequalis Patri, non faciat
nisi quod viderit Patrem facientem, cum tamen Pater
ipse non faciat aliquid nisi per Filium videntem.
Videtur mihi quoniam Dominus Jesus in hoc loco
magnum quiddam insinuare volens intentis, et infundere
capacibus, incapaces autem excitare ad studium,
ut nondum intelligentes bene vivendo capaces fiant,
insinuavit nobis animam humanam et mentem rationalem,
quae inest homini, non inest pecori, non vegetari,
non beatificari, non illuminari, nisi ab ipsa
substantia Dei: eamque animam facere aliquid per
corpus et de corpore, atque habere subjectum corpus,
et per corporalia mulceri posse sensus corporis vel
offendi, et propter hoc, id est propter consortium
quoddam animae et corporis in hac vita atque complexu,
delectari animam lenitis, vel contristari offensis
corporis sensibus; beatitudinem tamen ejus qua fit
beata ipsa anima, non fieri nisi participatione illius
<pb n="1585"/>
vitae semper vivae, incommutabilis, aeternaeque substantiae,
quae Deus est: ut quomodo anima quae inferior
Deo est, id quod ipsa inferius est, hoc est corpus,
facit vivere; sic eamdem animam non faciat beate
vivere, nisi quod ipsa anima est superius. Superior
enim anima quam corpus, et superior quam anima
Deus. Praestat aliquid inferiori, praestatur illi a superiore.
Serviat Domino suo, ne conculcetur a servo
suo. Haec est, fratres mei, religio christiana, quae praedicatur
per totum mundum, horrentibus inimicis; et
ubi vincuntur, murmurantibus; ubi praevalent, saevientibus.
Haec est religio christiana, ut colatur unus
Deus, non multi dii; quia non facit animam beatam
nisi unus Deus. Participatione Dei fit beata. Non participatione
sanctae animae fit beata infirma anima, nec
participatione angeli fit beata sancta anima: sed si
quaerit beata esse infirma anima, quaerat unde beata
sit sancta anima. Non enim beatus efficeris ex angelo
tu; sed unde angelus, inde et tu.</p>
        </div3>
<div3>
          <head>6.</head>
          <p>
 His praemissis atque firmissime constitutis, animam
rationalem non beatificari nisi a Deo, corpus
non vegetari nisi per animam, atque esse quamdam
medietatem inter Deum et corpus, animam; intendite
et recolite mecum, non hodiernam, de qua sufficienter
locuti sumus, sed hesternam lectionem, quam ecce
jam triduo versamus atque tractamus, et pro viribus
fodimus, donec ad petram perveniamus. Verbum
Christus, Verbum Dei Christus apud Deum, Verbum
Christus et Deus Verbum, Christus et Deus et Verbum
unus Deus. Illuc perge, anima, contemptis caeteris,
vel etiam transcensis; illuc perge. Nihil potentius
ista creatura, quae mens dicitur rationalis, nihil hac
creatura sublimius: quidquid supra istam est, jam
Creator est. Dicebam autem quia Verbum Christus,
et Verbum Dei Christus, et Deus Verbum Christus;
sed non tantum Verbum Christus, quia <hi>Verbum caro
factum est, et habitavit in nobis <note>(Joan. I, 14)</note>
          </hi>: ergo et
Verbum et caro Christus. Cum enim <hi>in forma Dei
esset, non rapinam arbitratus est esse aequalis Deo.</hi> Et
quid nos in imo, qui non poteramus infirmi et humi
repentes attingere Deum, numquid relinquendi eramus?
Absit. <hi>Semetipsum exinanivit formam servi accipiens <note>(Philipp. II, 6, 7)</note>
          </hi>.
Non ergo formam Dei amittens.
Factus est ergo homo qui erat Deus, accipiendo quod
non erat, non amittendo quod erat: ita factus est homo
Deus. Ibi habes aliquid propter infirmitatem tuam, ibi
habes aliud propter perfectionem tuam. Erigat te Christus
per id quod homo est, ducat te per id quod Deus
homo est, perducat te ad id quod Deus est. Et tota praedicatio
dispensatioque per Christum haec est, fratres,
et alia non est, ut resurgant animae, resurgant et corpora.
Utrumque quippe mortuum erat; corpus ex
infirmitate, anima ex iniquitate. Quia utrumque mortuum
erat, resurgat utrumque. Quid utrumque? Anima
et corpus. Per quid ergo anima, nisi per Deum Christum?
Per quid corpus, nisi per hominem Christum?
Erat enim et in Christo anima humana, tota anima:
non irrationale tantum animae, sed etiam rationale
quod mens dicitur. Fuerunt enim quidam haeretici, et
<pb n="1586"/>
pulsi sunt ab Ecclesia, qui putarent non habere mentem
rationalem corpus Christi, sed quasi animam
belluinam: excepta quippe rationali mente, vita
belluina est. Sed quia expulsi sunt, et veritate expulsi
sunt; accipe totum Christum, Verbum, mentem rationalem,
et carnem. Hoc totum Christus est. Resurgat
anima tua ab iniquitate per id quod Deus est, resurgat
corpus tuum a corruptione per id quod homo est.
Proinde, charissimi, audite magnam lectionis hujus,
quantum mihi videtur, profunditatem; et videte quemadmodum
loquatur hic Christus, nihil aliud quam
quare venerit Christus, ut resurgant animae ab iniquitate,
resurgant corpora a corruptione. Jam dixi animae
per quid resurgant, per ipsam substantiam Dei; corpora
per quid resurgant, per dispensationem humanam
Domini nostri Jesu Christi.</p>
        </div3>
<div3>
          <head>7.</head>
          <p>
 <hi>Amen, amen dico vobis, non potest a se Filius facere
quidquam, nisi quod viderit Patrem facientem:
quaecumque enim ille fecerit, haec et Filius similiter facit.</hi> 
Coelum, terram, mare, quae in coelo, quae in terra,
quae in mari, visibilia, invisibilia, animalia in terris,
fruteta in agris, natantia in aquis, in aere volantia, in
coelo lucentia; praeter haec omnia, Angelos, Virtutes,
Sedes, Dominationes, Principatus, Potestates: <hi>omnia
per ipsum facta sunt <note>(Joan. I, 3)</note>
          </hi>. Numquid Deus
omnia haec fecit, et demonstravit ea facta Filio, ut et
ipse faceret alterum mundum his omnibus plenum?
Non utique. Sed quid? <hi>Quaecumque enim ille fecerit,
haec,</hi> non alia, sed <hi>haec et Filius,</hi> nec dissimiliter, sed <hi>similiter facit. Pater enim diligit Filium, et omnia demonstrat
ei quae ipse facit.</hi> 
 Demonstrat Pater Filio ut
animae suscitentur, quia per Patrem et Filium animae
suscitantur: nec possunt vivere animae, nisi earum
vita sit Deus. Si ergo non possunt vivere animae, nisi
earum vita sit Deus, sicut ipsae sunt vita corporum;
quod demonstrat Pater Filio, id est quod facit, per
Filium facit. Non enim faciendo demonstrat Filio, sed
demonstrando facit per Filium. Videt enim Filius
Patrem demonstrantem antequam aliquid fiat, et ex
demonstratione Patris et visione Filii fit quod fit a
Patre per Filium. Sic animae suscitantur, si potuerint
videre istam unitatis conjunctionem, Patrem demonstrantem,
Filium videntem, et per Patris demonstrationem
et Filii visionem fieri creaturam: atque id fieri
per Patris demonstrationem et Filii visionem, quod
nec Pater sit nec Filius, sed infra Patrem et Filium,
quidquid fit a Patre per Filium. Quis hoc videt?</p>
        </div3>
<div3>
          <head>8.</head>
          <p>
 Ecce iterum ad carnales sensus, ecce rursus
humiliamus nos, et descendimus ad vos, si tamen
aliquid aliquando ascenderamus a vobis. Vis demonstrare
aliquid filio tuo, ut faciat quod facis: facturus
es tu, et sic demonstraturus. Quod igitur facturus es
ut demonstres filio, non utique facis per filium: sed tu
solus facis quod ipse factum videat, et aliud tale similiter
faciat. Non est hoc ibi: quid pergis ad similitudinem
tuam, et deles in te similitudinem Dei? Ibi
omnino non est hoc. Inveni aliquid, quomodo demonstres
filio tuo quod facis, antequam facis; ut cum demonstraveris,
<pb n="1587"/>
per filium facias hoc quod facis. Jam
forte quasi occurrit tibi: Ecce, inquis, cogito facere
domum, et volo ut per filium meum fabricetur: antequam
eam ipse fabricem, ostendo filio meo quod facere
volo; et facit ipse, atque ego per ipsum, cui
ostendi voluntatem meam. Recessisti quidem a pristina
similitudine, sed adhuc jaces in magna dissimilitudine.
Ecce enim antequam facias domum, indicas
filio tuo, et demonstras quid facere velis; ut te demonstrante
antequam facias, faciat ipse quod demonstraveris,
et tu per ipsum: sed verba dicturus es filio
tuo, inter te et ipsum verba cursura sunt; et inter
demonstrantem et videntem, vel loquentem et audientem
sonus articulatus volat, qui non est quod tu, non
est quod ipse. Sonus quippe ille qui exit de ore tuo,
et verberato aere tangit aurem filii tui, et impleto
sensu audiendi perducit ad cor cogitationem tuam;
sonus ergo ille, non est ipse tu, non est ipse filius
tuus. Signum datum est ab animo tuo animo filii tui,
quod signum non sit nec animus tuus, nec animus
filii tui, sed aliud aliquid. Itane putamus Patrem locutum
esse cum Filio? Fuerunt verba inter Deum et
Verbum? quomodo istud est? An quidquid vellet Pater
dicere Filio, si verbo vellet dicere, ipse Filius est
Verbum Patris, numquid per verbum loqueretur ad
Verbum? An quia Filius magnum Verbum, minora
verba cursura erant inter Patrem et Filium? Sonus
aliquis et quasi creatura quaedam temporalis atque
volatica, exitura erat ex ore Patris, et percussura aurem
Filii? Numquid habet Deus corpus, ut quasi ex
ejus labiis hoc procedat; et habet aures corporis Verbum,
in quas sonus veniat? Remove omnia corporalia,
simplicitatem vide, si simplex es. Quomodo autem
eris simplex? Si te non mundo implicaveris, sed ex
mundo explicaveris: explicando enim te simplex
eris. Et vide si potes quod dico, aut si non potes,
crede quod non vides. Dicis filio tuo, verbo dicis;
verbum quod sonat, nec tu es, nec filius tuus.</p>
        </div3>
<div3>
          <head>9.</head>
          <p>
 Habeo, inquis, aliud quo ostendam: ita enim
est eruditus filius meus, ut nec loquente me audiat,
sed nutu ostendo ei quod faciat. Ecce nutu ostende
quod vis, certe animus tuus vult ostendere quod in se
habet. Unde facis nutum? De corpore, scilicet, labiis,
vultu, superciliis, oculis, manibus. Haec omnia non
sunt quod animus tuus; etiam ista media sunt: intellectum
est aliquid per haec signa, quae non sunt
quod animus tuus, nec quod animus filii tui: sed hoc
totum quod corpore agis, infra animum tuum est, et
infra animum filii tui; nec potest cognoscere animum
tuum filius tuus, nisi dederis ei signa de corpore.
Quid igitur facio? Non est hoc ibi, simplicitas ibi
est. Pater ostendit Filio quod facit, et ostendendo
Filium gignit. Video quid dixerim: sed quia video
et quibus dixerim, fiat in vobis intellectus iste
<pb n="1588"/>
quandoque. Nuncsi non potestis comprehendere
quid sit Deus, vel hoc comprehendite quid non
sit Deus: multum profeceritis, si non aliud quam
est, de Deo senseritis. Nondum potes pervenire ad
quid sit, perveni ad quid non sit. Non est Deus corpus,
non terra, non coelum, non luna, non sol, non
stellae, non corporalia ista. Si enim non coelestia,
quanto minus terrena? Tolle omne corpus. Adhuc
audi aliud: non est Deus mutabilis spiritus. Nam fateor,
et fatendum est, quia Evangelium loquitur, <hi>Deus
spiritus est.</hi> Sed transi omnem mutabilem spiritum,
transi spiritum qui modo scit, modo nescit, modo meminit,
et obliviscitur; vult quod nolebat, non vult
quod volebat; sive patiatur jam istas mutabilitates,
sive pati possit: transi haec omnia. Non invenis in
Deo aliquid mutabilitatis, non aliquid quod aliter nunc
sit, aliter paulo ante fuerit. Nam ubi invenis aliter et
aliter, facta est ibi quaedam mors: mors enim est,
non esse quod fuit. Immortalis dicitur anima: est quidem,
quia vivit semper anima, et est in illa quaedam
vita permanens, sed mutabilis vita. Secundum mutabilitatem
vitae hujus et mortalis dici potest: quia si
vivebat sapienter, et desipit, mortua est in deterius;
si vivebat insipienter, et sapit, mortua est in melius.
Nam esse mortem in deterius, esse mortem in melius
Scriptura nos docet. Utique in deterius mortui erant,
de quibus dicitur, <hi>Sine mortuos, sepeliant mortuos suos <note>(Matth. VIII, 22)</note>
          </hi>;
et, <hi>Surge, qui dormis, et exsurge a
mortuis, et illuminabit te Christus <note>(Ephes. V, 14)</note>
          </hi>; et de
hac lectione, <hi>Quando mortui audient, et qui audierint vivent.</hi> 
In deterius mortui erant, ideo reviviscunt. Reviviscendo
moriuntur in melius, quia et reviviscendo
non erunt quod erant: non esse autem quod erat,
mors est. Sed forte, si in melius est, non appellatur
mors? Appellavit illam mortem Apostolus: <hi>Si autem
mortui estis cum Christo ab elementis hujus mundi, quid
adhuc velut viventes de hoc mundo decernitis <note>(Coloss. II,
20)</note>
          </hi>? et iterum, <hi>Mortui enim estis, et vita vestra abscondita
est cum Christo in Deo <note>(Id. III, 3)</note>
          </hi>. Mori nos
vult ut vivamus, quia viximus ut moreremur. Quidquid
ergo et a meliore in deterius, et a deteriore in
melius moritur, non est hoc Deus: quia neque in melius
ire potest summa bonitas, neque in deterius vera
aeternitas. Vera enim aeternitas est, ubi temporis nihil
est. Erat autem modo hoc, et modo illud? jam tempus
admissum est, aeternum non est. Nam ut noveritis
quia non sic Deus quomodo anima: certe immortalis
est anima; quid ergo est quod ait Apostolus de
Deo, <hi>Qui solus habet immortalitatem <note>(I Tim. VI, 16)</note>
          </hi>;
nisi quia hoc aperte dixit, Solus habet incommutabilitatem,
quia solus habet veram aeternitatem? Ergo ibi
nulla mutabilitas.</p>
        </div3>
<div3>
          <head>10.</head>
          <p>
 Agnosce in te aliquid, quod volo dicere, intus,
intus in te; non in te quasi in corpore tuo, nam et ibi
potest dici in te. In te est enim sanitas, in te quaelibet
aetas, sed secundum corpus; in te est manus,
pes tuus: sed aliud est in te intus, aliud in te tanquam
in veste tua. Sed relinque foris et vestem tuam
et carnem tuam, descende in te, adi secretarium tuum,
<pb n="1589"/>
mentem tuam, et ibi vide quod volo dicere, si potueris.
Si enim tu ipse a te longe es, Deo propinquare
unde potes? Dicebam de Deo; et intellecturum te arbitrabaris:
de anima dico, de te dico; intellige, ibi te
probabo. Non enim valde longe pergo in exempla,
quando de mente tua volo aliquam similitudinem dare
ad Deum tuum; quia utique non in corpore, sed in
ipsa mente factus est homo ad imaginem Dei. In similitudine
sua Deum quaeramus, in imagine sua Creatorem
agnoscamus. Ibi intus, si potuerimus, inveniamus
hoc quod dicimus; quomodo demonstret Pater
Filio, et Filius videat quod demonstrat Pater, antequam
fiat aliquid a Patre per Filium. Sed cum dixero
et intellexeris, nec sic putes jam illud aliquid tale
esse, ut serves ibi pietatem, quam volo a te servari,
et praecipue moneo: id est, ut si non vales comprehendere
Deus quid sit, parum non tibi putes esse
scire quid non sit.</p>
        </div3>
<div3>
          <head>11.</head>
          <p>
 Ecce in mente tua video aliqua duo, memoriam
tuam et cogitationem tuam, id est, quasi aciem
quamdam et obtutum animae tuae. Vides aliquid, et
per oculos percipis, et commendas memoriae: ibi est
intus quod memoriae commendasti, in abdito reconditum
quasi in horreo, quasi in thesauro, quasi in secretario
quodam et penetrali interiore. Cogitas aliunde,
intentio tua alibi est; illud quod vidisti in memoria
tua est, et non videtur a te, quia cogitatio tua in
aliud intenditur. Modo probo, scientibus loquor:
Carthaginem nomino, omnes modo intus quicumque
eam nostis, vidistis Carthaginem. Numquid tot sunt
Carthagines quot animae vestrae? Omnes vidistis per
nomen hoc: per quatuor has syllabas notas vobis,
erumpentes ex ore meo, tactae sunt aures vestrae,
tactus est sensus animae per corpus, et ab alia intentione
reflexus est animus ad id quod ibi erat, et vidit
Carthaginem. Numquid tunc est ibi Carthago facta?
Jam ibi erat, sed latebat. Quare ibi latebat? Quia
animus tuus in aliud attendebat: cum vero reflexa
est cogitatio tua ad id quod erat in memoria, inde
formata est, et visio quaedam animi facta est. Antea
non erat visio, sed erat memoria: reflexa cogitatione
ad memoriam, facta est visio. Demonstravit ergo memoria
tua cogitationi tuae Carthaginem, et quod in
illa erat antequam intenderes, conversae ad se intentioni
cogitationis ostendit. Ecce facta est a memoria
demonstratio, facta est in cogitatione visio; et nulla
verba in medio cucurrerunt, nullum ex corpore signum
datum est; nec innuisti, nec scripsisti, nec sonuisti;
et tamen cogitatio vidit quod memoria demonstravit.
Ejusdem autem substantiae est, et quae demonstravit,
et cui demonstravit. Sed Carthaginem ut
haberet memoria tua, per oculos hausta est imago
haec: vidisti enim quod in memoria reconderes. Sic
arborem quam meministi vidisti, sic montem, sic fluvium,
sic amici faciem, sic inimici, sic patris, matris,
fratris, sororis, filii, vicini; sic litterarum in
codice conscriptarum, sic ipsius codicis, sic hujus
basilicae: omnia ista vidisti, et visa quia jam erant,
memoriae commendasti; et tanquam posuisti illic quae
<pb n="1590"/>
videres cogitando cum velles, etiam cum ab istis corporis
oculis abfuissent. Vidisti enim Carthaginem cum
esses Carthagini, accepit speciem per oculos anima
tua; haec species recondita est in memoria tua, et
servasti aliquid intus homo apud Carthaginem constitutus,
quod posses apud te videre etiam cum ibi non
esses. Haec omnia forinsecus accepisti. Pater quae demonstrat
Filio, non accipit extrinsecus: intus totum
agitur; quia nihil creaturarum esset extrinsecus, nisi
hoc Pater fecisset per Filium. Creatura omnis a Deo
facta est; antequam fieret non erat. Non ergo facta
visa est et retenta memoriter, ut eam Pater Filio tanquam
memoria cogitationi monstraret: sed faciendam
Pater monstravit, faciendam Filius vidit, et eam
Pater demonstrando fecit, quia per Filium videntem
fecit. Et ideo movere non debet, quia dictum est, <hi>nisi quod viderit Patrem facientem:</hi> 
 non dictum est,
demonstrantem. Per hoc enim significatum est, id
esse Patri facere, quod est demonstrare; ut ex hoc
intelligatur per Filium videntem omnia facere. Nec
illa demonstratio, nec illa visio temporalis est. Quia
enim per Filium fiunt omnia tempora, non utique aliquo
tempore possent ei demonstrari facienda. Sic autem
demonstratio Patris Filii visionem gignit, quemadmodum
Pater Filium gignit. Demonstratio quippe
generat visionem, non visio demonstrationem. Quod
si purius et perfectius intueri valeremus, fortasse inveniremus
nec aliud esse Patrem, aliud ejus demonstrationem;
nec aliud Filium, aliud ejus visionem.
Sed si vix hoc cepimus, vix explicare potuimus, quomodo
memoria quod cepit extrinsecus, ostendat cogitationi;
quanto minus capere aut explicare poterimus,
quomodo Pater Deus demonstrat Filio quod non habet
aliunde, vel quod non est aliud quam ipse? Parvuli
sumus; loquor vobis quid non sit Deus, non
ostendo quid sit: ergo ut capiamus quid sit, quid faciemus?
Numquid a me, numquid per me poteritis?
Dicam hoc parvulis, et vobis et mihi: est per quem
possimus; modo cantavimus, modo audivimus, <hi>Jacta
in Dominum curam tuam, et ipse te enutriet <note>(Psal. LIV,
23)</note>
          </hi>. Ideo enim non potes, o homo, quia parvulus es:
si parvulus es, nutriendus es: nutritus, grandis eris;
et quod parvulus non poteras, grandis videbis: sed
ut nutriaris, <hi>Jacta in Dominum curam tuam, et ipse te
enutriet</hi> </p>
        </div3>
<div3>
          <head>12.</head>
          <p>
 Modo ergo percurramus breviter quae restant,
et videte hic quae commendavi, quomodo Dominus
insinuet. <hi>Pater diligit Filium, et omnia demonstrat ei
quae ipse facit.</hi> Ipse suscitat animas, sed per Filium,
ut fruantur animae suscitatae substantia Dei, hoc est
Patris et Filii. <hi>Et majora his demonstrabit ei opera.</hi> 
Quibus majora? Sanitatibus corporum. Jam et antea
tractavimus <note>(In Tractatu 19, nn. 4, 5, et Tract. 21,
n. 5-10)</note>, nec immorari debemus. Major est enim resurrectio
corporis in aeternum, quam haec quae ad
tempus facta est in illo languido sanitas corporis. <hi>Et
majora his demonstrabit ei opera, ut vos miremini. Demonstrabit,</hi> 
quasi temporaliter: ergo quasi homini
facto in tempore, quia Verbum Deus non est factus,
<pb n="1591"/>
per quem omnia facta sunt tempora: sed homo factus
Christus in tempore. Apparet quo Consule, quo die
conceptum de Spiritu sancto virgo Maria peperit Christum:
ergo homo factus est in tempore, per quem
Deum facta sunt tempora. Ideo tanquam in tempore
demonstrabit ei opera majora, id est, resurrectionem
corporum, ut vos miremini factam per Filium resurrectionem
corporum.</p>
        </div3>
<div3>
          <head>13.</head>
          <p>
 Deinde redit ad illam resurrectionem animarum: <hi>Sicut enim Pater suscitat mortuos et vivificat, sic
et Filius quos vult vivificat,</hi> 
 sed secundum spiritum.
Vivificat Pater, vivificat Filius; quos vult Pater, quos
vult Filius: sed ipsos Pater quos Filius; quia omnia
per ipsum facta sunt. <hi>Sicut enim Pater suscitat mortuos
et vivificat, sic et Filius quos vult vivificat.</hi> De
resurrectione animarum dictum est hoc: quid de
resurrectione corporum? Redit, et dicit, <hi>Neque
enim Pater judicat quemquam, sed omne judicium
dedit Filio.</hi> Resurrectio animarum fit per substantiam
Patris et Filii aeternam et incommutabilem:
resurrectio vero corporum fit per dispensationem
humanitatis Filii temporalem, non Patri coaeternam.
Ideo cum commemoraret judicium, ubi fieret
resurrectio corporum, <hi>Non enim Pater,</hi> inquit, <hi>judicat
quemquam, sed omne judicium dedit Filio:</hi> de resurrectione
autem animarum, <hi>Sicut Pater suscitat mortuos
et vivificat, sic et Filius quos vult vivificat.</hi> Illud
ergo simul Pater et Filius: hoc autem de resurrectione
corporum, <hi>Non judicat Pater quemquam, sed
omne judicium dedit Filio. Ut omnes honorificent Filium,
sicut honorificant Patrem.</hi> Hoc redditum est resurrectioni
animarum. <hi>Ut omnes honorificent Filium.</hi> 
Quomodo? <hi>Sicut honorificant Patrem.</hi> Animarum enim
resurrectionem sic operatur Filius, quomodo Pater:
sic vivificat Filius, quomodo Pater. Ergo in animarum
resurrectione <hi>omnes honorificent Filium, sicut honorificant
Patrem.</hi> Quid de honorificatione propter
resurrectionem corporis? <hi>Qui non honorificat Filium,
non honorificat Patrem qui misit illum.</hi> Non dixit, sicut;
sed, <hi>honorificat,</hi> et <hi>honorificat.</hi> Honoratur enim homo
Christus, sed non sicut Pater Deus. Quare? Quia secundum
hoc dixit, <hi>Pater major me est <note>(Joan. XIV, 28)</note>
          </hi>.
Quando autem honorificatur Filius, sicut honorificatur
Pater? Cum <hi>in principio erat Verbum, et Verbum erat
apud Deum,</hi> et <hi>omnia per ipsum facta sunt <note>(Id. I, 1,
3)</note>
          </hi>. Et ideo in hac honorificatione secunda quid ait? <hi>Qui non honorificat Filium, nec honorificat Patrem qui
misit illum.</hi> 
 Non est missus Filius, nisi quia factus est
homo.</p>
        </div3>
<div3>
          <head>14.</head>
          <p>
 <hi>Amen, amen dico vobis.</hi> Iterum redit ad resurrectionem
animarum, ut assidue dicentem capiamus:
quia velut volantem sermonem sequi non poteramus;
ecce immoratur nobiscum sermo Dei, ecce quasi habitat
cum infirmitatibus nostris: redit rursum ad commendationem
resurrectionis animarum. <hi>Amen, amen
dico vobis, quia qui verbum meum audit, et credit ei qui
me misit, habet vitam aeternam:</hi> sed tanquam ex Patre. <hi>Quia qui verbum meum audit, et credit ei qui misit
me,</hi> 
 ex Patre <hi>habet vitam aeternam,</hi> credendo in eum
<pb n="1592"/>
qui misit illum. <hi>Et in judicium non veniet, sed transiit
a morte ad vitam:</hi> sed ex Patre vivificatur, cui credit.
Quid, tu non vivificas? Vide quia <hi>et Filius quos vult
vivificat. Amen, amen dico vobis, quia venit hora, quando
mortui audient vocem Filii Dei, et qui audierint vivent.</hi> 
Hic non dixit, Credent ei qui misit me, et ideo vivent;
sed audiendo vocem Filii Dei, <hi>qui audierint,</hi> hoc est
obaudierint Filio Dei, <hi>vivent.</hi> Ergo et ex Patre vivent,
cum credent Patri; et ex Filio vivent, cum audient
vocem Filii Dei. Quare et ex Patre vivent et ex Filio
vivent? <hi>Sicut enim habet Pater vitam in semetipso, sic
dedit Filio habere vitam in semetipso.</hi> </p>
        </div3>
<div3>
          <head>15.</head>
          <p>
 Implevit de resurrectione animarum; restat
evidentius dicere de resurrectione corporum. <hi>Et potestatem
dedit ei et judicium facere:</hi> non solum animas
per fidem et sapientiam suscitare, sed et judicium facere.
Quare autem haec? <hi>Quia filius hominis est.</hi> Facit
ergo aliquid Pater per Filium hominis, quod non facit ex
substantia sua cui aequalis est Filius; sicut ipsum nasci,
sicut ipsum crucifigi, sicut ipsum mori, sicut ipsum
resurgere: non enim aliquid horum Patri contigit.
Sic et resuscitationem corporum. Nam resuscitationem
animarum ex substantia sua Pater facit per substantiam
Filii, qua illi aequalis est; animae quippe fiunt
participes illius incommutabilis lucis, non corpora:
resuscitationem autem corporum Pater facit per
filium hominis. <hi>Et potestatem</hi> enim <hi>dedit ei et judicium
facere, quia filius hominis est:</hi> secundum illud
quod supra dixit, <hi>Neque enim Pater judicat quemquam.</hi> 
Et ut ostendat quia de resurrectione corporum hoc
dixit: <hi>Nolite mirari hoc, quia venit hora.</hi> Non <hi>nunc est,</hi> 
sed <hi>venit hora, in qua omnes qui in monumentis sunt</hi> 
<note>(jam hoc et hesterno die satiatissime audistis <hi>[In superiori
Tractatu, n. 13]</hi> )</note>, <hi>audient vocem ejus et procedent.</hi> 
Et ubi? In judicium: <hi>Qui bene fecerunt, in resurrectionem
vitae; qui male egerunt, in resurrectionem judicii.</hi> 
Et tu hoc facis solus, quia omne judicium Filio
Pater dedit, et non judicat quemquam? Ego, inquit,
facio. Sed quomodo facis? <hi>Non possum a me facere
quidquam: sicut audio judico, et judicium meum justum
est.</hi> Cum ageretur de resurrectione animarum, non
dicebat, <hi>Audio;</hi> sed, <hi>video. Audio</hi> enim, tanquam praecipientis
Patris imperium. Jam ergo sicut homo, sicut
quo major est Pater; jam ex forma servi, non ex
forma Dei, <hi>sicut audio, judico; et judicium meum justum
est.</hi> Unde est judicium justum hominis? Fratres mei,
attendite: <hi>Quia non quaero voluntatem meam, sed voluntatem
ejus qui misit me.</hi> 
</p>
        </div3>
      </div1>

<div1>
        <head>TRACTATUS XXIV. <hi>Ab eo quod scriptum est,</hi> Post haec abiit Jesus trans mare Galilaeae, quod est Tiberiadis; <hi>usque ad id,</hi> Hic est vere propheta qui venit in mundum. <hi>Cap.</hi> VI, V\. 1-14.</head>
<div3>
          <head>1.</head>
          <p>
 Miracula quae fecit Dominus noster Jesus Christus,
sunt quidem divina opera, et ad intelligendum
<pb n="1593"/>
Deum de visibilibus admonent humanam mentem. Quia
enim ille non est talis substantia quae videri oculis possit,
et miracula ejus quibus totum mundum regit universamque
creaturam administrat, assiduitate viluerunt,
ita ut pene nemo dignetur attendere opera Dei
mira et stupenda in quolibet seminis grano; secundum
ipsam suam misericordiam servavit sibi quaedam,
quae faceret opportuno tempore praeter usitatum
cursum ordinemque naturae, ut non majora, sed insolita
videndo stuperent, quibus quotidiana viluerant.
Majus enim miraculum est gubernatio totius mundi,
quam saturatio quinque millium hominum de quinque
panibus: et tamen haec nemo miratur: illud mirantur
homines non quia majus est, sed quia rarum est. Quis
enim et nunc pascit universum mundum, nisi ille qui
de paucis granis segetes creat? Fecit ergo quomodo
Deus. Unde enim multiplicat de paucis granis segetes,
inde in manibus suis multiplicavit quinque panes. Potestas
enim erat in manibus Christi: panes autem illi
quinque, quasi semina erant, non quidem terrae mandata,
sed ab eo qui terram fecit multiplicata. Hoc
ergo admotum est sensibus, quo erigeretur mens, et
exhibitum oculis ubi exerceretur intellectus, ut invisibilem
Deum per visibilia opera miraremur, et erecti
ad fidem et purgati per fidem, etiam ipsum invisibiliter
videre cuperemus, quem de rebus visibilibus invisibilem
nosceremus.</p>
        </div3>
<div3>
          <head>2.</head>
          <p>
 Nec tamen sufficit haec intueri in miraculis Christi.
Interrogemus ipsa miracula, quid nobis loquantur
de Christo: habent enim si intelligantur, linguam
suam. Nam quia ipse Christus Verbum Dei est, etiam
factum Verbi, verbum nobis est. Hoc ergo miraculum,
sicut audivimus quam magnum sit, quaeramus etiam
quam profundum sit: non tantum ejus superficie delectemur,
sed etiam altitudinem perscrutemur. Habet
enim aliquid intus, hoc quod miramur foris. Vidimus,
spectavimus magnum quiddam, praeclarum
quiddam, et omnino divinum, quod fieri nisi a Deo
non possit: laudavimus de facto factorem. Sed quemadmodum
si litteras pulchras alicubi inspiceremus,
non nobis sufficeret laudare scriptoris articulum,
quoniam eas pariles, aequales decorasque fecit, nisi
etiam legeremus quid nobis per illas indicaverit: ita
factum hoc qui tantum inspicit, defectatur pulchritudine
facti ut admiretur artificem; qui autem intelligit,
quasi legit. Aliter enim videtur pictura, aliter
videntur litterae. Picturam cum videris, hoc est totum
vidisse, laudasse: litteras cum videris, non hoc
est totum; quoniam commoneris et legere. Etenim
dicis, cum videris litteras, si forte non eas nosti legere,
Quid putamus esse quod hic scriptum est? Interrogas
quid sit, cum jam videas aliquid. Aliud tibi demonstraturus
est, a quo quaeris agnoscere quod vidisti.
Alios ille oculos habet, alios tu. Nonne similiter
apices videtis? Sed non similiter signa cognoscitis.
Tu ergo vides et laudas: ille videt, laudat, legit et intelligit.
Quia ergo vidimus, quia laudavimus, legamus
et intelligamus.</p>
        </div3>
<div3>
          <head>3.</head>
          <p>
 Dominus in monte: multo magis intelligamus
<pb n="1594"/>
quia Dominus in monte Verbum est in alto. Proinde
non quasi humiliter jacet quod in monte factum est;
nec transeunter praetereundum est, sed suspiciendum.
Turbas vidit, esurientes agnovit, misericorditer pavit:
non solum pro bonitate, verum etiam pro potestate.
Quid enim sola prodesset bonitas, ubi non erat panis,
unde turba esuriens pasceretur? Nisi bonitati adesset
potestas, jejuna illa turba et esuriens remaneret. Denique
et discipuli qui erant cum Domino in fame, et
ipsi turbas volebant pascere, ut non remanerent inanes,
sed unde pascerent non habebant. Interrogavit Dominus
unde emerentur panes ad turbas pascendas.
Et ait Scriptura, <hi>Hoc autem dicebat tentans eum:</hi> discipulum
scilicet Philippum, quem interrogaverat. <hi>Ipse enim sciebat quid esset facturus.</hi> 
 Cui ergo bono
tentabat, nisi quia ignorantiam discipuli demonstrabat?
Et forte in demonstratione ignorantiae discipuli
aliquid significavit. Apparebit ergo, cum ipsum sacramentum
de quinque panibus coeperit nobis loqui,
et quid significet indicare: ibi enim videbimus quare
Dominus in hoc facto ignorantiam discipuli voluit interrogando
quod sciebat, ostendere. Nam interrogamus
aliquando quod nescimus, audire volentes ut discamus;
aliquando interrogamus quod scimus, scire
volentes utrum et ille sciat quem interrogamus:
utrumque hoc noverat Dominus; et quod interrogabat
sciebat, quid enim esset facturus ipse noverat; et
hoc nescire Philippum sciebat similiter. Quare itaque
interrogabat, nisi quia illius ignorantiam demonstrabat?
Et hoc quare fecerit, ut dixi, postea intelligemus.</p>
        </div3>
<div3>
          <head>4.</head>
          <p>
 <hi>Andreas ait: Est hic puer quidam qui habet quinque
panes, et duos pisces; sed haec quid sunt ad tantos?</hi> 
Cum dixisset Philippus interrogatus, ducentorum denariorum
panes non sufficere, quibus tanta illa turba
reficeretur, erat ibi quidam puer portans quinque panes
hordeaceos et duos pisces. <hi>Et ait Jesus: Facite
homines discumbere. Erat autem ibi fenum multum, et
discubuerunt ferme quinque millia hominum. Accepit autem
Dominus Jesus panes, gratias egit,</hi> jussit, fracti
sunt panes, positi ante discumbentes. Non jam quinque
panes, sed quod adjecerat, qui creaverat quod
auctum erat. <hi>Et de piscibus quantum sufficiebat.</hi> Parum
est turbam illam fuisse satiatam, etiam fragmenta
resederunt: et ipsa colligi jussa sunt, ne perirent; <hi>et impleverunt duodecim cophinos fragmentorum.</hi> </p>
        </div3>
<div3>
          <head>5.</head>
          <p>
 Breviter ut curramus, quinque panes intelliguntur
quinque libri Moysi: merito non triticei, sed
hordeacei; quia ad Vetus Testamentum pertinent.
Nostis autem hordeum ita creatum, ut ad medullam
ejus vix perveniatur: vestitur enim eadem medulla
tegmine paleae, et ipsa palea tenax et inhaerens, ut
cum labore exuatur. Talis est littera Veteris Testamenti,
vestita tegminibus carnalium sacramentorum:
sed si ad ejus medullam perveniatur, pascit et satiat.
Ferebat ergo puer quidam quinque panes et duos
pisces. Si quaeramus quis fuerit puer iste, forte populus
Israel erat: sensu puerili portabat, nec manducabat.
<pb n="1595"/>
Illa enim quae portabat, clausa onerabant,
aperta pascebant. Duo autem pisces, videntur nobis
significare duas illas in Veteri Testamento sublimes
personas, quae ungebantur ad populum sanctificandum
et regendum, sacerdotis et regis. Et ipse in
mysterio venit aliquando, qui per illas significabatur:
venit aliquando qui per medullam hordei ostendebatur,
per paleam vero hordei occultabatur. Venit ipse
unus utramque personam in se portans, sacerdotis et
regis: sacerdotis per victimam, quam seipsum obtulit
pro nobis Deo; regis, quia regimur ab eo: et
aperiuntur quae clausa portabantur. Gratias illi; implevit
per se quod per Vetus Testamentum promittebatur.
Et frangi jussit panes: frangendo multiplicati
sunt. Nihil verius. Quinque enim illi libri Moysi,
quam multos libros, cum exponuntur, tanquam
frangendo, id est disserendo, fecerunt? Sed quia in
illo hordeo ignorantia primi populi tegebatur, de quo
primo populo dictum est, <hi>Quamdiu legitur Moyses,
velamen supra corda eorum positum est <note>(II Cor. III, 15)</note>
          </hi>:
nondum enim ablatum erat velamen, quia nondum
venerat Christus; nondum velum templi fuerat illo
in cruce pendente conscissum: quia ergo ignorantia
populi erat in Lege, propterea illa Domini tentatio
ignorantiam discipuli demonstrabat.</p>
        </div3>
<div3>
          <head>6.</head>
          <p>
 Nihil igitur vacat, omnia innuunt, sed intellectorem
requirunt: nam et iste numerus pasti populi,
populum significabat sub Lege constitutum. Cur enim
quinque millia erant, nisi quia sub Lege erant, quae
Lex quinque libris Moysi explicatur? Unde et quinque
illis porticibus languidi prodebantur, non sanabantur.
Ille autem ibi curavit languidum <note>(Joan. V, 2-9)</note>, qui
et hic turbas de quinque panibus pavit. Nam et super
fenum discumbebant: carnaliter ergo sapiebant, et
in carnalibus quiescebant. Omnis enim caro fenum <note>(Isai. XL, 6)</note>.
Quae sunt autem illa fragmenta, nisi
quae populus non potuit manducare? Intelliguntur
ergo quaedam secretiora intelligentiae, quae multitudo
non potest capere. Quid ergo restat, nisi ut secretiora
intelligentiae, quae non potest capere multitudo, illis
credantur qui idonei sunt et alios docere, sicut erant
Apostoli? Unde duodecim cophini impleti sunt. Factum
est hoc et mirabiliter, quia magnum factum est;
et utiliter, quia spirituale factum est. Qui tunc viderunt,
admirati sunt: nos autem non miramur cum
audimus. Factum est enim ut illi viderent, scriptum
est autem ut nos audiremus. Quod in illis oculi valuerunt,
hoc in nobis fides. Cernimus quippe animo,
quod oculis non potuimus: et praelati sumus illis,
quoniam de nobis dictum est, <hi>Beati qui non vident,
et credunt <note>(Joan. XX, 29)</note>
          </hi>. Addo autem quia forte et
intelleximus quod illa turba non intellexit. Et vere
nos pasti sumus, qui ad medullam hordei pervenire
potuimus.</p>
        </div3>
<div3>
          <head>7.</head>
          <p>
 Denique homines illi qui viderunt hoc, quid
putaverunt? <hi>Illi,</hi> inquit, <hi>homines cum vidissent quod
fecerat signum, dicebant, Quia hic est vere propheta.</hi> 
Forte adhuc ideo Christum prophetam putabant, quia
super fenum discubuerant. Erat autem ille Dominus
<pb n="1596"/>
Prophetarum, impletor Prophetarum, sanctificator
Prophetarum, sed et propheta: nam et Moysi dictum
est, <hi>Suscitabo eis prophetam similem tui.</hi> Similem secundum
carnem, non secundum majestatem. Et de
ipso Christo illam Domini promissionem habere intellectum,
aperte in Actibus Apostolorum exponitur
et legitur <note>(Deut. XVIII, 18; Act. VII, 37)</note>. Et ipse Dominus
de se ait, <hi>Non est propheta sine honore, nisi in
patria sua <note>(Joan. IV, 44)</note>
          </hi>. Propheta Dominus, et Verbum
Dei Dominus, et nullus propheta sine Verbo Dei
prophetat: cum Prophetis Verbum Dei, et propheta
Verbum Dei. Meruerunt priora tempora Prophetas
afflatos, et impletos Verbo Dei: meruimus nos prophetam
ipsum Verbum Dei. Sic autem propheta Christus,
Dominus Prophetarum; sicut angelus Christus,
Dominus Angelorum. Nam et ipse dictus est magni
consilii Angelus <note>(Isai. IX, 6, sec. LXX)</note>. Verumtamen
alibi quid dicit propheta? Quia non legatus neque
angelus, sed ipse veniens salvos faciet eos <note>(Id. XXXV,
4)</note>: id est, ad salvos eos faciendos non mittet legatum,
non mittet angelum, sed veniet ipse. Quis veniet?
Ipse angelus. Certe non per angelum, nisi quia
iste sic angelus, ut etiam Dominus Angelorum. Etenim
Angeli latine nuntii sunt. Si Christus nihil annuntiaret,
angelus non diceretur: si Christus nihil prophetaret,
propheta non diceretur. Exhortatus est nos
ad fidem, et ad capessendam vitam aeternam: aliquid
praesens annuntiavit, aliquid futurum praedixit: ex eo
quod praesens annuntiavit, angelus erat; ex eo quod
futurum praedixit, propheta erat: ex eo quod Verbum
Dei caro factum est, et Angelorum et Prophetarum
Dominus erat.
</p>
        </div3>
      </div1>

<div1>
        <head>TRACTATUS XXV. <hi>Ab eo quod scriptum est,</hi> Jesus ergo cum cognovisset quod venissent ut raperent eum; <hi>usque ad id,</hi> Et ego resuscitabo eum in novissimo die. <hi>Cap.</hi> VI, V\. 15-44.</head>
<div3>
          <head>1.</head>
          <p>
 Hesternam ex Evangelio lectionem, ista est
hodierna quae sequitur, unde hodiernus sermo debetur.
Facto illo miraculo, ubi quinque millia hominum
de quinque panibus pavit Jesus, cum admiratae essent
turbae, et eum magnum Prophetam dicerent qui venit
in mundum, sequitur hoc: <hi>Jesus ergo cum cognovisset
quia venerant ut raperent eum, et facerent eum regem,
fugit iterum in montem ipse solus.</hi> Datur ergo intelligi
quod Dominus cum sederet in monte cum discipulis
suis, et videret turbas ad se venientes, descenderat
de monte, et circa inferiora loca turbas paverat. Nam
quomodo fieri potest ut rursus illuc fugeret, nisi ante
de monte descenderet? Significat ergo aliquid, quod
Dominus de alto descendit ad pascendas turbas. Pavit,
et ascendit.</p>
        </div3>
<div3>
          <head>2.</head>
          <p>
 Quare autem ascendit, cum cognovisset quod
eum vellent rapere et regem facere? Quid enim? non
erat rex, qui timebat fieri rex? Erat omnino: nec
talis rex qui ab hominibus fieret, sed talis qui hominibus
regnum daret. Numquid forte et hic aliquid
significat nobis Jesus, cujus facta verba sunt? Ergo
in hoc quod voluerunt eum rapere et regem facere,
<pb n="1597"/>
et propter hoc fugit in montem ipse solus, hoc in
illo factum tacet, nihil loquitur, nihil significat? An
forte hoc erat rapere eum, praevenire velle tempus
regni ejus? Etenim venerat modo, non jam regnare,
quomodo regnaturus est in eo quod dicimus, <hi>Adveniat
regnum tuum <note>(Matth. VI, 10)</note>
          </hi>. Semper quidem ille
cum Patre regnat secundum quod est Filius Dei,
Verbum Dei, Verbum per quod facta sunt omnia.
Praedixerunt autem Prophetae regnum ejus, etiam
secundum id quod homo factus est Christus, et fecit
fideles suos Christianos. Erit ergo regnum Christianorum
quod modo colligitur, quod modo comparatur,
quod modo emitur sanguine Christi: erit aliquando
manifestum regnum ejus, quando aperta erit claritas
sanctorum ejus post judicium ab eo factum; quod
judicium supra ipse dixit quod filius hominis facturus
sit <note>(Joan. V, 22)</note>. De quo regno etiam Apostolus dixit: <hi>Cum tradiderit regnum Deo et Patri 
 <note>(I Cor. XV, 24)</note>
          </hi>.
Unde etiam ipse ait: <hi>Venite, benedicti Patris mei,
percipite regnum quod vobis paratum est ab initio
mundi <note>(Matth. XXV, 34)</note>
          </hi>. Discipuli autem et turbae
credentes in eum, putaverunt illum sic venisse ut
jam regnaret: hoc est velle rapere et regem facere,
praevenire velle tempus ejus, quod ipse apud se occultabat,
ut opportune proderet, et opportune in fine
saeculi declararet.</p>
        </div3>
<div3>
          <head>3.</head>
          <p>
 Nam ut noveritis quia regem cum volebant facere,
id est, antevenire, et jam habere manifestum
Christi regnum, quem primo oportebat judicari, et
deinde judicare: ubi crucifixus est, et illi qui in eum
sperabant, spem resurrectionis ejus perdiderant, resurgens
a mortuis invenit inde duos cum desperatione
sibi sermocinantes, et cum gemitu quae gesta
fuerant colloquentes; et apparens eis velut incognitus,
cum oculi eorum tenerentur ne ab eis agnosceretur,
sermonem tractantibus miscuit: at illi narrantes
ei unde sermocinarentur, dixerunt quia ille
magnus propheta in factis et dictis occisus esset a
principibus sacerdotum; <hi>Et nos,</hi> inquiunt, <hi>sperabamus
quia ipse esset redempturus Israel <note>(Luc. XXIV, 13-21)</note>
          </hi>.
Recte sperabatis, verum sperabatis: in illo est redemptio
Israel. Sed quid festinatis? Rapere vultis.
Illud etiam indicat nobis hunc sensum, quia cum ab
eo quaererent discipuli de fine, dixerunt ei: <hi>Si hoc in
tempore praesentaberis</hi>, <hi>et quando regnum Israel?</hi> Jam
enim esse cupiebant, jam volebant; hoc est rapere
velle, et regem facere. Sed ait discipulis, quia adhuc
solus ascensurus erat: <hi>Non,</hi> inquit, <hi>est vestrum scire
tempora vel momenta</hi>, <hi>quae Pater posuit in sua potestate:
sed accipietis virtutem ex alto, Spiritum sanctum
supervenientem in vos, et eritis mihi testes in Jerusalem,
et in omni Judaea et Samaria, et usque in fines
<pb n="1598"/>
terrae <note>(Act. I, 6-8)</note>
          </hi>. Vultis ut jam exhibeam regnum;
prius colligam quod exhibeam: altitudinem amatis,
et altitudinem adipiscemini; sed per humilitatem me
sequimini. Sic de illo etiam praedictum est, <hi>Et congregatio
populorum circumdabit te, et propter hanc in
altum regredere <note>(Psal. VII, 8)</note>
          </hi>; id est, ut circumdet te
congregatio populorum, ut multos colligas, regredere
in altum. Sic fecit; pavit, et ascendit.</p>
        </div3>
<div3>
          <head>4.</head>
          <p>
 Quare autem dictum est, <hi>fugit?</hi> Neque enim
vere si nollet teneretur, si nollet raperetur, qui si
nollet nec agnosceretur. Nam ut noveritis hoc mystice
factum, non ex necessitate, sed ex significante
dispositione, modo in consequenti videbitis; quia
eisdem turbis quae eum quaerebant apparuit, et
cum eis loquens multa eis dixit, multa de pane
coelesti disputavit: nonne cum ipsis de pane disputans
erat, a quibus ne teneretur aufugerat?
Non ergo et tunc poterat agere ut non ab eis comprehenderetur,
quemadmodum postea quando cum
eis loquebatur? Aliquid ergo significavit fugiendo.
Quid est, <hi>fugit?</hi> Non potuit intelligi altitudo ejus.
Quidquid enim non intellexeris, Fugit me, dicis. Ergo <hi>fugit iterum in montem ipse solus.</hi> 
 Primogenitus a mortuis <note>(Coloss. I, 18)</note> 
 ascendens super omnes coelos, et
interpellans pro nobis <note>(Rom. VIII, 34)</note>.</p>
        </div3>
<div3>
          <head>5.</head>
          <p>
 Interea illo sursum posito solo sacerdote magno,
<note>(qui intravit in interiora veli, foris populo constituto
hunc enim sacerdos ille in Lege veteri significavit,
qui hoc semel in anno faciebat <hi>[Hebr. IX, 12,]</hi> )</note>: illo
ergo sursum posito, discipuli in navicula quid patiebantur?
Nam illo in altis constituto, navicula illa Ecclesiam
praesignabat. Si non hoc primo in Ecclesia
intelligimus, quod illa navicula patiebatur; non erant
illa significantia, sed simpliciter transeuntia: si autem
videmus exprimi in Ecclesia veritatem illarum significationum;
manifestum est quia facta Christi genera
sunt locutionum. <hi>Ut autem sero factum est,</hi> inquit, <hi>descenderunt
discipuli ejus ad mare: et cum ascendissent
naviculam, venerunt trans mare in Capharnaum.</hi> Cito
dixit finitum quod postea factum est. <hi>Venerunt trans
mare in Capharnaum.</hi> Et redit, ut exponat quomodo
venerunt, quia per stagnum navigantes transierunt.
Et dum navigarent ad eum locum quo eos venisse jam
dixit, recapitulando exponit quid acciderit: <hi>Tenebrae
jam factae erant, et non venerat ad eos Jesus.</hi> Merito
tenebrae, quia lux non venerat: <hi>Tenebrae jam factae
erant, et non venerat ad eos Jesus.</hi> Quantum accedit
finis mundi, crescunt errores, crebrescunt terrores,
crescit iniquitas, crescit infidelitas: lux denique
quae charitas apud Joannem ipsum evangelistam
satis aperteque demonstratur, ita ut diceret, <hi>Qui odit
fratrem suum, in tenebris est <note>(I Joan. II, 11)</note>
          </hi>, creberrime
exstinguitur: crescunt istae tenebrae odiorum fraternorum,
quotidie crescunt; et nondum venit Jesus.
Unde apparet quia crescunt? <hi>Quoniam abundabit iniquitas,
refrigescet charitas multorum.</hi> Crescunt tenebrae,
et nondum venit Jesus. Crescentibus tenebris, refrigescente
charitate, abundante iniquitate, ipsi sunt
fluctus navem turbantes: tempestates et venti, clamores
<pb n="1599"/>
sunt maledicorum. Inde charitas refrigescit, inde
fluctus augentur, et turbatur navis.</p>
        </div3>
<div3>
          <head>6.</head>
          <p>
 <hi>Vento magno flante mare exsurgebat.</hi> Tenebrae
crescebant, intelligentia minuebatur, iniquitas augebatur. <hi>Cum remigassent ergo quasi stadia viginti quinque
aut triginta.</hi> 
 Interea ambulabant, promovebant,
nec venti illi et tempestates et fluctus et tenebrae id
agebant, ut vel navis non promoveretur, vel soluta
mergeretur: sed inter illa omnia mala ibat. Etenim
quia abundavit iniquitas, et refrigescit charitas multorum,
crescunt fluctus, augentur tenebrae, saevit ventus:
sed tamen navis ambulat. <hi>Qui</hi> enim <hi>perseveraverit
usque in finem, hic salvus erit <note>(Matth. XXIV, 12, 13)</note>
          </hi>.
Nec ipse stadiorum numerus contemnendus est. Neque
enim vere posset nihil significare quod dictum
est, <hi>Cum remigassent stadia viginti quinque aut triginta,
tunc ad eos venit Jesus.</hi> Sufficeret <hi>viginti quinque,</hi> sufficeret <hi>triginta,</hi> 
 maxime quia aestimantis erat, non
affirmantis. Numquid periclitaretur veritas in aestimante,
si diceret stadia ferme triginta, aut stadia
ferme viginti quinque? Sed ex viginti quinque fecit
triginta. Quaeramus numerum vigesimum quintum.
Unde constat, unde fit? De quinario. Quinarius ille
numerus ad Legem pertinet. Ipsi sunt quinque libri
Moysi, ipsae sunt quinque porticus illae languidos
continentes, ipsi quinque panes quinque millia hominum
pascentes. Ergo Legem significat numerus vigesimus
quintus: quoniam quinque per quinque, id
est, quinquies quini, faciunt viginti quinque, quadratum
quinarium. Sed huic Legi antequam Evangelium
veniret, deerat perfectio. Perfectio autem in senario
numero comprehenditur. Propterea sex diebus Deus
mundum perfecit <note>(Gen. I)</note>, et quinque ipsa per sex
multiplicantur, ut Lex per Evangelium adimpleatur,
ut fiant sexies quini triginta. Ad eos ergo qui implent
Legem, venit Jesus. Et venit, quomodo? Calcans fluctus;
omnes tumores mundi sub pedibus habens,
omnes celsitudines saeculi premens. Hoc agitur quantum
additur tempori, et quantum accedit aetas saeculi.
Augentur in isto mundo tribulationes, augentur mala,
augentur contritiones, exaggerantur haec omnia: Jesus
transit, calcans fluctus.</p>
        </div3>
<div3>
          <head>7.</head>
          <p>
 Et tamen tantae sunt tribulationes, ut etiam ipsi
qui crediderunt in Jesum, et qui conantur perseverare
usque in finem, expavescant ne deficiant: Christo
fluctus calcante, saeculi ambitiones et altitudines
deprimente, expavescit christianus. Nonne haec illi
praedicta sunt? Merito et Jesu in fluctibus ambulante, <hi>timuerunt:</hi> 
 quomodo Christiani quamvis habentes
spem in futuro saeculo, quando viderint deprimi altitudinem
saeculi hujus, plerumque conturbantur de
contritione rerum humanarum. Aperiunt Evangelium,
aperiunt Scripturas; et inveniunt ibi ista omnia praedicta;
quia hoc Dominus facit. Deprimit celsitudines
saeculi, ut ab humilibus glorificetur. De quorum altitudine
praedictum est, <hi>Civitates firmissimas destrues;</hi> 
et, <hi>Inimici defecerunt frameae in finem, et civitates destruxisti <note>(Psal. IX, 7)</note>
          </hi>.
Quid ergo timetis, Christiani?
Christus loquitur: <hi>Ego sum, nolite timere.</hi> Quid haec
<pb n="1600"/>
expavescitis? Quid timetis? Ego ista praedixi, ego
facio, necesse est ut fiant. <hi>Ego sum, nolite timere.
Voluerunt ergo eum accipere in navim,</hi> agnoscentes ac
gaudentes, securi facti. <hi>Et statim fuit navis ad terram
in quam ibant.</hi> Factus est finis ad terram: de humido
ad solidum, de turbato ad firmum, de itinere ad
finem.</p>
        </div3>
<div3>
          <head>8.</head>
          <p>
 <hi>Altera die turba quae stabat trans mare,</hi> unde illi
venerant, <hi>vidit quia navicula non erat ibi nisi una, et
quia non introisset cum discipulis suis in navem, sed
soli discipuli ejus abiissent: aliae vero supervenerunt
naves a Tiberiade, juxta locum ubi manducaverunt panem,
gratias agentes Domino. Cum ergo vidissent turbae
quia Jesus non esset ibi, neque discipuli ejus, ascenderunt
in naviculas, et venerunt Capharnaum quaerentes
Jesum.</hi> Insinuatum tamen est illis tam magnum miraculum.
Viderunt enim quod discipuli soli ascendissent
in navem, et quia alia navis non ibi erat. Venerunt
autem inde et naves juxta locum illum ubi manducaverunt
panem, in quibus eum turbae secutae sunt.
Cum discipulis ergo non ascenderat, alia navis illic
non erat: unde subito trans mare factus est Jesus,
nisi quia super mare ambulavit, ut miraculum monstraret?</p>
        </div3>
<div3>
          <head>9.</head>
          <p>
 <hi>Et cum invenissent eum turbae.</hi> Ecce praesentat
se turbis, a quibus se rapi timuerat, et in montem
fugerat. Omnino confirmat et insinuat nobis in mysterio
dicta esse illa omnia; et facta in magno sacramento,
ut aliquid significarent. Ecce est ille qui in
montem fugerat turbas: nonne cum ipsis turbis loquitur?
Modo teneant, modo regem faciant. <hi>Et cum
invenissent eum trans mare, dixerunt ei: Rabbi, quando
huc venisti?</hi> </p>
        </div3>
<div3>
          <head>10.</head>
          <p>
 Ille post miraculi sacramentum, et sermonem
infert, ut si fieri potest, qui pasti sunt, pascantur, et
quorum satiavit panibus ventres, satiet et sermonibus
mentes; sed si capiunt. Et si non capiunt, sumatur
quod non capiunt, ne fragmenta pereant. Loquatur
ergo, et audiamus. <hi>Respondit Jesus, et dixit: Amen,
amen dico vobis, quaeritis me, non quia vidistis signa,
sed quia manducastis ex panibus meis.</hi> Propter carnem
me quaeritis, non propter spiritum. Quam multi non
quaerunt Jesum, nisi ut illis faciat bene secundum
tempus! Alius negotium habet, quaerit intercessionem
clericorum; alius premitur a potentiore, fugit ad ecclesiam;
alius pro se vult interveniri apud eum apud
quem parum valet: ille sic, ille sic; impletur quotidie
talibus ecclesia. Vix quaeritur Jesus propter Jesum. <hi>Quaeritis me, non quia vidistis signa, sed quia
manducastis ex panibus meis. Operamini non cibum qui
perit, sed qui permanet in vitam aeternam.</hi> 
 Quaeritis me
propter aliud, quaerite me propter me. Seipsum enim
insinuat istum cibum, quod in consequentibus illucescit. <hi>Quem Filius hominis dabit vobis.</hi> 
 Exspectabas,
credo, iterum panes manducare, iterum discumbere,
<pb n="1601"/>
iterum saginari. Sed dixerat <hi>cibum non qui perit, sed
qui permanet in vitam aeternam:</hi> quomodo dictum fuerat
mulieri illi Samaritanae, <hi>Si scires qui petit a te bibere,
tu forsitan postulasses ab eo, et daret tibi aquam
vivam:</hi> cum illa diceret, Unde tibi, quandoquidem
non habes hauritorium, et puteus altus est? Samaritanae
respondit: <hi>Si scires qui a te petit bibere, tu petisses
ab eo, et daret tibi aquam, unde qui biberit, amplius
non sitiet: nam de hac aqua qui biberit, sitiet iterum.</hi> 
Et gavisa est illa, et voluit accipere, quasi non
passura sitim corporis, quae labore hauriendi fatigabatur;
et sic inter hujusmodi sermocinationes pervenit
ad potum spiritualem <note>(Joan. IV, 5-26)</note>: omnino
isto modo et hic.</p>
        </div3>
<div3>
          <head>11.</head>
          <p>
 Hunc ergo <hi>cibum, non qui perit, sed qui permanet
in vitam aeternam, quem Filius hominis dabit vobis:
hunc enim Pater signavit Deus.</hi> Istum filium hominis
nolite sic accipere, quasi alios filios hominum,
de quibus dictum est, <hi>Filii autem hominum in protectione
alarum tuarum sperabunt <note>(Psal. XXXV, 8)</note>
          </hi>. Iste
filius hominis sequestratus quadam gratia Spiritus, et
secundum carnem filius hominis, exceptus a numero
hominum; filius hominis est. Iste filius hominis et
Filius Dei est, iste homo etiam Deus est. Alio loco
interrogans discipulos ait: <hi>Quem me dicunt esse homines
Filium hominis? Et illi: Alii Joannem, alii
Eliam, alii Jeremiam, aut unum ex Prophetis. Et ille:
Vos vero quem me dicitis esse? Respondit Petrus: Tu
es Christus Filius Dei vivi <note>(Matth. XVI, 13-16)</note>
          </hi>. Ille
dixit se Filium hominis, et Petrus eum dixit Filium
Dei vivi. Optime ille commemorabat quod misericorditer
exhibuerat: ille commemorabat quod in claritate
permanebat. Verbum Dei commendat humilitatem
suam, homo agnoscit claritatem Domini sui. Et
revera, fratres, puto quia justum est; humiliavit se
propter nos, glorificemus illum nos: non enim filius
hominis propter se est, sed propter nos. Ergo erat
filius hominis illo modo, cum <hi>Verbum caro factum
est, et habitavit in nobis <note>(Joan. I, 14)</note>
          </hi>. Ideo enim <hi>hunc
Deus Pater signavit.</hi> Signare quid est, nisi proprium
aliquid ponere? Hoc est enim signare, imponere aliquid
quod non confundatur cum caeteris. Signare, est
signum rei ponere. Cuicumque rei ponis signum, ideo
ponis signum, ne confusa cum aliis, a te non possit
agnosci. <hi>Pater</hi> ergo <hi>eum signavit.</hi> Quid est, <hi>signavit?</hi> 
Proprium quiddam illi dedit, ne caeteris comparetur
hominibus. Ideo de illo dictum est, <hi>Unxit te, Deus,
Deus tuus oleo exsultationis, prae participibus tuis <note>(Psal.
XLIV, 8)</note>
          </hi>. Ergo signare quid est? Exceptum habere:
hoc est, <hi>prae participibus tuis.</hi> Itaque nolite, inquit,
me contemnere, quia filius sum hominis; et quaerite
a me <hi>cibum non qui perit, sed qui permanet in vitam
aeternam.</hi> Sic enim filius hominis sum, ut non sim
unus ex vobis: sic sum filius hominis, ut Pater Deus
me signaret. Quid est, signaret? Proprium aliquid
mihi daret, quo non confunderer cum genere humano,
sed per me liberaretur genus humanum.</p>
        </div3>
<div3>
          <head>12.</head>
          <p>
 <hi>Dixerunt ergo ad eum: Quid faciemus ut operemur
opera Dei?</hi> Dixerat enim illis, <hi>Operamini escam,
<pb n="1602"/>
non quae perit, sed quae permanet in vitam aeternam.
Quid faciemus,</hi> inquiunt? quid observando, hoc praeceptum
implere poterimus? <hi>Respondit Jesus, et dixit
eis: Hoc est opus Dei, ut credatis in eum quem misit
ille.</hi> Hoc est ergo manducare <hi>cibum non qui perit, sed
qui permanet in vitam aeternam.</hi> Utquid paras dentes et
ventrem? crede, et manducasti. Discernitur quidem
ab operibus fides, sicut Apostolus dicit, <hi>justificari hominem
per fidem sine operibus Legis <note>(Rom. III, 28)</note>
          </hi>: et
sunt opera quae videntur bona, sine fide Christi; et
non sunt bona, quia non referuntur ad eum finem ex
quo sunt bona: <hi>Finis enim Legis Christus, ad justitiam
omni credenti <note>(Id. X, 4)</note>
          </hi>. Ideo noluit discernere
ab opere fidem, sed ipsam fidem dixit esse opus. Ipsa
est enim fides quae per dilectionem operatur <note>(Galat.
V, 6)</note>. Nec dixit, Hoc est opus vestrum; sed, <hi>Hoc est
opus Dei, ut credatis in eum quem misit ille:</hi> ut qui
gloriatur, in Domino glorietur <note>(I Cor. I, 31)</note>. Quia
ergo invitabat eos ad fidem, illi adhuc quaerebant
signa quibus crederent. Vide si non Judaei signa petunt.
Dixerunt ergo ei, <hi>Quod ergo tu facis signum, ut
videamus et credamus tibi? quid operaris?</hi> Parumne
erat quod de quinque panibus pasti sunt? Sciebant
hoc quidem, sed huic cibo manna de coelo praeferebant.
Dominus autem Jesus talem se dicebat, ut Moysi
praeponeret. Non enim ausus est Moyses de se dicere
quod daret <hi>cibum non qui perit, sed qui permanet in
vitam aeternam.</hi> Aliquid plus iste promittebat quam
Moyses. Per Moysen quippe promittebatur regnum, et
terra fluens lac et mel, temporalis pax, abundantia
filiorum, salus corporis, et caetera omnia, temporalia
quidem, in figura tamen spiritualia: quia veteri homini
in Vetere Testamento promittebantur. Attendebant
ergo promissa per Moysen, et attendebant promissa
per Christum. Ille plenum ventrem promittebat
in terra, sed cibo qui perit: iste promittebat <hi>cibum
non qui perit, sed qui permanet in aeternum.</hi> 
Attendebant eum plus promittentem, et quasi nondum
videbant majora facientem. Attendebant itaque qualia
fecisset Moyses, et adhuc aliqua majora volebant
fieri ab eo qui tam magna pollicebatur. Quid, inquiunt,
facis, ut credamus tibi? Et ut noveris quia
miracula illa huic miraculo comparabant, et ideo
quasi minora ista judicabant quae faciebat Jesus: <hi>Patres,</hi> 
inquiunt, <hi>nostri manna manducaverunt in deserto.</hi> 
Sed quid est manna? Forte contemnitis. <hi>Sicut scriptum
est, Dedit illis manna manducare.</hi> Per Moysen
patres nostri panem de coelo acceperunt, et non eis
dictum est a Moyse, <hi>Operamini cibum non qui perit.</hi> 
Tu promittis <hi>cibum non qui perit, sed qui permanet in
vitam aeternam,</hi> et non talia opera operaris qualia
Moyses. Panes hordeaceos ille non dedit, sed dedit
manna de coelo.</p>
        </div3>
<div3>
          <head>13.</head>
          <p>
 <hi>Dixit ergo eis Jesus: Amen, amen dico vobis,
non Moyses dedit vobis panem de coelo, sed Pater meus
dedit vobis panem de coelo, sed Pater meus
dedit vobis panem de coelo. Verus enim panis est qui de
coelo descendit, et dat vitam mundo.</hi> Verus ergo ille
panis est qui dat vitam mundo; et ipse cibus est de
quo paulo ante locutus sum, <hi>Operamini cibum non qui
<pb n="1603"/>
perit, sed qui permanet in vitam aeternam.</hi> Ergo et illud
manna hoc significabat, et illa omnia signa mea
erant. Signa mea dilexistis; qui significabatur, contemnitis?
Non ergo Moyses dedit panem de coelo:
Deus dat panem. Sed quem panem? forte manna?
Non, sed panem quem significavit manna, ipsum scilicet
Dominum Jesum. <hi>Pater meus dat vobis panem verum.
Panis enim Dei est qui descendit de coelo, et dat
vitam mundo. Dixerunt ergo ad eum: Domine; da nobis
semper panem hunc.</hi> Quomodo mulier illa Samaritana,
cui dictum est, <hi>Qui biberit de hac aqua, non sitiet
unquam;</hi> continuo illa secundum corpus accipiens,
sed tamen carere indigentia volens, <hi>Da mihi,</hi> inquit, <hi>Domine, de hac aqua:</hi> 
 sic et isti, <hi>Domine, da nobis panem
hunc,</hi> qui nos reficiat, nec deficiat.</p>
        </div3>
<div3>
          <head>14.</head>
          <p>
 <hi>Dixit autem eis Jesus: Ego sum panis vitae: qui
venit ad me, non esuriet; et qui credit in me, non sitiet
unquam. Qui venit ad me,</hi> hoc est quod ait, <hi>et qui credit
in me;</hi> et quod dixit, <hi>non esuriet,</hi> hoc intelligendum
est, <hi>non sitiet unquam.</hi> Utroque enim illa significatur
aeterna satietas, ubi nulla est egestas. Panem de
coelo desideratis; ante vos habetis, et non manducatis. <hi>Sed dixi vobis, quia et vidistis me, et non credidistis.</hi> 
Sed non ideo ego populum perdidi. Numquid enim
infidelitas vestra fidem Dei evacuavit <note>(Rom. III, 3)</note>?
Vide enim quod sequitur: <hi>Omne quod dat mihi Pater,
ad me veniet; et eum qui venerit ad me, non ejiciam
foras.</hi> Quale est intus illud, unde non exitur foras?
Magnum penetrale, et dulce secretum. O secretum
sine taedio, sine amaritudine malarum cogitationum,
sine interpellatione tentationum et dolorum! Nonne
illud secretum est quo intrabit ille, cui dicturus est
Dominus servo bene merito, <hi>Intra in gaudium Domini
tui <note>(Matth. XXV, 23)</note>
          </hi>?</p>
        </div3>
<div3>
          <head>15.</head>
          <p>
 <hi>Et eum qui veniet ad me, non ejiciam foras.
Quia descendi de coelo, non ut faciam voluntatem
meam, sed voluntatem ejus qui misit me.</hi> Ideo ergo eum
qui veniet ad te, non ejicies foras, quia descendisti de
coelo, non facere voluntatem tuam, sed voluntatem
ejus qui te misit? Magnum sacramentum! Obsecro
vos, simul pulsemus; exeat ad nos aliquid quod nos
pascat, secundum quod nos delectavit. Magnum illud
et dulce secretum: <hi>Qui veniet ad me.</hi> Attende, attende,
et appende: <hi>Qui veniet ad me, non ejiciam foras.</hi> 
Ergo, <hi>qui veniet,</hi> inquit, <hi>non ejiciam foras.</hi> Quare? <hi>Quia descendi de coelo, non ut faciam voluntatem meam,
sed voluntatem ejus qui misit me.</hi> 
 Ipsa est ergo causa
quare non ejicias eum foras qui venit ad te, quia non
voluntatem tuam facere descendisti de coelo, sed voluntatem
ejus qui te misit? Ipsa. Quid quaerimus
utrum ipsa sit? Ipsa est, ipse loquitur. Non enim nobis
fas est aliud suspicari quam loquitur: <hi>Qui venerit
ad me, non ejiciam foras.</hi> Et quasi quaereres, Quare? <hi>Quia non veni facere voluntatem meam, sed voluntatem
ejus qui misit me.</hi> 
 Timeo ne foras propterea exierit
anima a Deo, quia superba erat; imo non dubito.
Scriptum est enim, <hi>Initium omnis peccati superbia;</hi> et, <hi>Initium superbiae hominis apostatare a Deo.</hi> 
 Scriptum
est, firmum est, verum est. Deinde quid de superbo
<pb n="1604"/>
dicitur mortali, accincto pannis carnis, praegravato
pondere corporis corruptibilis, et tamen extollenti se,
et obliviscenti qua pelle vestitus sit, quid ei dicit
Scriptura? <hi>Quid superbit terra et cinis? Quid superbit?</hi> 
Dicat <hi>quid superbit. Quoniam in vita sua projecit intima
sua <note>(Eccli. X, 15, 14, 9 et 10)</note>
          </hi>. Quid est, <hi>projecit,</hi> nisi
porro jecit? Hoc est exire foras. Etenim intrare
intro, appetere intima; projicere intima, foras exire
est. Intima projicit superbus, intima appetit humilis.
Si superbia ejicimur, humilitate regredimur.</p>
        </div3>
<div3>
          <head>16.</head>
          <p>
 Caput omnium morborum superbia est, quia
caput omnium peccatorum superbia. Medicus quando
aegritudinem discutit, si curet quod per aliquam causam
factum est, et ipsam causam qua factum est non
curet, ad tempus videtur mederi, causa manente
morbus repetitur. Verbi gratia, expressius hoc dicam:
humor in corpore scabiem vel ulcera gignit;
in corpore fit magna febris, et non parvus dolor:
exhibentur quaedam medicamenta quae scabiem compescant
et fervorem illum ulceris sedent; et adhibentur
et proficiunt: vides hominem qui fuit ulcerosus
et scabiosus, sanatum; sed quia humor ille
non ejectus est, rursus ad ulcus reditur. Cognoscens
hoc medicus, purgat humorem, detrahit causam, et
nulla erunt ulcera. Unde abundat iniquitas? Per superbiam.
Cura superbiam, et nulla erit iniquitas. Ut
ergo causa omnium morborum curaretur, id est superbia,
descendit et humilis factus est Filius Dei.
Quid superbis, homo? Deus propter te humilis factus
est. Puderet te fortasse imitari humilem hominem,
saltem imitare humilem Deum. Venit Filius Dei
in homine, et humilis factus est: praecipitur tibi ut
sis humilis, non tibi praecipitur ut ex homine fias
pecus: ille Deus factus est homo; tu, homo, cognosce
quia es homo: tota humilitas tua, ut cognoscas te.
Ergo quia humilitatem docet Deus, dixit, <hi>Non veni facere
voluntatem meam, sed ejus voluntatem qui misit
me.</hi> Haec enim commendatio humilitatis est. Superbia
quippe facit voluntatem suam; humilitas facit
voluntatem Dei. Ideo <hi>qui ad me venerit, non ejiciam
foras.</hi> Quare? <hi>Quia non veni facere voluntatem meam,
sed voluntatem ejus qui misit me.</hi> Humilis veni, humilitatem
docere veni, magister humilitatis veni: qui
ad me venit, incorporatur mihi; qui ad me venit,
humilis fit; qui mihi adhaeret, humilis erit; quia non
facit voluntatem suam, sed Dei; et ideo non ejicietur
foras, quia cum superbus esset, projectus est foras.</p>
        </div3>
<div3>
          <head>17.</head>
          <p>
 Vide illa interiora commendari in Psalmo: <hi>Filii autem hominum in protectione alarum tuarum sperabunt.</hi> 
Vide quid sit ire intro, vide quid sit ad illius
protectionem confugere, vide quid sit etiam sub verbera
patris currere: flagellat enim omnem filium
quem recipit. <hi>Filii autem hominum sub tegmine alarum
tuarum sperabunt.</hi> Et quid est intus? <hi>Inebriabuntur
ab ubertate domus tuae.</hi> Cum miseris intro, intrantes
in gaudium Domini sui; <hi>inebriabuntur ab ubertate
domus tuae, et torrente voluptatis tuae potabis eos.
Quoniam apud te est fons vitae.</hi> Non foris extra te, sed
intus apud te, ibi est fons vitae. <hi>Et in lumine tuo videbimus
<pb n="1605"/>
lumen. Praetende misericordiam tuam scientibus
te, et justitiam tuam his qui recto sunt corde.</hi> Qui sequuntur
voluntatem Domini sui, non quaerentes sua,
sed quae Domini Jesu Christi, ipsi sunt recti corde,
ipsis non commoventur pedes. <hi>Bonus</hi> enim <hi>Deus
Israel rectis corde. Mei autem,</hi> inquit ille, <hi>pene commoti
sunt pedes.</hi> Quare? <hi>Quia zelavi in peccatoribus,
pacem peccatorum intuens <note>(Psal. LXXII, 1-3)</note>
          </hi>. Ergo
quibus bonus est Deus, nisi rectis corde? Nam mihi
torto corde displicuit Deus. Quare displicuit? Quia
dedit felicitatem malis: et ideo nutaverunt mihi pedes,
quasi sine causa servissem Deo. Ideo ergo mei
pene commoti sunt pedes, quia non fui rectus corde.
Quid est ergo rectus corde? Sequens voluntatem Dei.
Felix est ille, laborat ille: ille male vivit et felix est, ille
juste vivit et laborat. Non indignetur juste vivens et
laborans; intus habet quod felix ille non habet: non
ergo tristetur, non maceretur, non deficiat. Felix ille
habet ipse aurum in arca, iste Deum in conscientia.
Compara nunc aurum et Deum, arcam et conscientiam.
Ille illud habet quod perit, et ibi habet unde
perit; iste Deum habet, qui perire non potest, et ibi
habet unde auferri non potest: sed si sit rectus corde;
tunc enim intrat, et non exit. Ideo ille quid dicebat? <hi>Quoniam apud te est fons vitae:</hi> 
 non apud nos.
Ideo intrare debemus ut vivamus, non quasi nobis
sufficere ut pereamus, non quasi de nostro velle satiari
ut arescamus: sed os ad ipsum fontem ponere,
ubi aqua non deficit. Quia voluit suo consilio vivere
Adam, et lapsus est per eum qui ante ceciderat per
superbiam, qui ei calicem ipsius superbiae propinavit.
Quia ergo <hi>apud te est fons vitae, et in lumine tuo
videbimus lumen;</hi> intus bibamus, intus videamus.
Quare enim inde exitum est? Audi quare: <hi>Non veniat
mihi pes superbiae.</hi> Ergo ille exiit, cui venit pes superbiae.
Ostende quia ideo exiit. <hi>Et manus peccatorum
non moveant me:</hi> propter pedem superbiae. Quare
hoc dicis? <hi>Ibi ceciderunt omnes qui operantur iniquitatem.</hi> 
Ubi ceciderunt? In ipsa superbia. <hi>Expulsi sunt,
nec potuerunt stare <note>(Psal. XXXV, 8-13)</note>
          </hi>. Si ergo superbia
expulit eos qui non potuerunt stare; humilitas
intromittit, qui possint in perpetuum stare. Ideo etenim
ille qui dixit, <hi>Exsultabunt ossa humiliata;</hi> praedixit, <hi>Auditui meo dabis exsultationem et laetitiam 
 <note>(Psal.
L, 10)</note>
          </hi>. Quid est, <hi>auditui meo?</hi> Audiendo te felix sum,
de voce tua felix sum; intus bibendo felix sum. Ideo
non cado, ideo <hi>exsultabunt ossa humiliata:</hi> ideo <hi>amicus
sponsi stat, et audit eum <note>(Joan. III, 29)</note>
          </hi>; ideo stat,
quia audit. De interiore fonte bibit, ideo stat. Illi qui
noluerunt de interiore bibere, <hi>ibi ceciderunt; expulsi
sunt, nec potuerunt stare.</hi> </p>
        </div3>
<div3>
          <head>18.</head>
          <p>
 Doctor itaque humilitatis venit non facere voluntatem
suam, sed voluntatem ejus qui misit illum.
Veniamus ad eum, intremus ad eum, incorporemur
ei, ut nec nos faciamus voluntatem nostram, sed voluntatem
Dei: et non nos ejiciet foras, quia membra
ejus sumus, quia caput nostrum esse voluit docendo
humilitatem. Ad extremum, ipsum audite concionantem: <hi>Venite ad me, qui laboratis et onerati estis: tollite
<pb n="1606"/>
jugum meum super vos, et discite a me quia mitis
sum et humilis corde;</hi> 
 et cum hoc didiceritis, <hi>invenietis
requiem animabus vestris <note>(Matth. XI, 28 et 29)</note>
          </hi>, unde
non ejiciamini foras: <hi>quia descendi de coelo, non ut
faciam voluntatem meam, sed voluntatem ejus qui misit
me;</hi> humilitatem doceo, ad me venire non potest nisi
humilis. Non mittit foras nisi superbia: quomodo
exit foras qui servat humilitatem, et non labitur a veritate?
Dicta sunt quanta dici potuerunt de abscondito
sensu, fratres: satis enim hic latet sensus, et
nescio utrum congruis verbis a me sit depromptus et
exsculptus, quare ideo non ejiciat foras qui venit ad
illum, quia non venit facere voluntatem suam, sed voluntatem
ejus qui misit eum.</p>
        </div3>
<div3>
          <head>19.</head>
          <p>
 <hi>Haec est autem,</hi> inquit, <hi>voluntas ejus qui misit
me Patris, ut omne quod dedit mihi, non perdam ex eo.</hi> 
Ipse illi datus est, qui servat humilitatem; hunc accipit:
qui non servat humilitatem, longe est a magistro
humilitatis. <hi>Ut omne quod dedit mihi, non perdam
ex eo. Sic non est voluntas in conspectu Patris vestri, ut
pereat unus de pusillis istis.</hi> De tumentibus potest perire,
de pusillis nihil perit: quia <hi>nisi fueritis sicut pusillus
iste, non intrabitis in regnum coelorum <note>(Id. XVIII,
14, 4)</note>
          </hi>. <hi>Omne quod dedit mihi Pater, non perdam ex
eo; sed resuscitabo illud in novissimo die.</hi> Videte quemadmodum
et hic geminam illam resurrectionem delineet. <hi>Qui venit ad me,</hi> 
 modo resurgit humilis factus
in membris meis: sed et <hi>resuscitabo eum in novissimo
die,</hi> secundum carnem. <hi>Haec est enim voluntas Patris
mei qui misit me, ut omnis qui videt Filium, et
credit in eum, habeat vitam aeternam; et ego resuscitabo
eum in novissimo die.</hi> Superius dixit, <hi>Qui audit verbum
meum, et credit ei qui misit me:</hi> modo autem, <hi>Qui videt Filium, et credit in eum.</hi> 
 Non dixit, Videt
Filium, et credit in Patrem: hoc est enim credere in
Filium, quod et in Patrem. Quia <hi>sicut habet Pater vitam
in semetipso, sic dedit et Filio vitam habere in semetipso <note>(Joan. V, 24, 26)</note>
          </hi>.
 <hi>Ut omnis qui videt Filium,
et credit in eum, habeat vitam aeternam:</hi> credendo et
transeundo ad vitam, tanquam prima illa resurrectione.
Et quia non est sola, <hi>et resuscitabo ego eum,</hi> 
inquit, <hi>in novissimo die.</hi> 
</p>
        </div3>
      </div1>

<div1>
        <head>TRACTATUS XXVI. <hi>Ab eo quod scriptum est,</hi> Murmurabant ergo Judaei de illo, quia dixisset, Ego sum panis qui de coelo descendi; <hi>usque ad id,</hi> Qui manducat hunc panem, vivet in aeternum. <hi>Cap.</hi> VI, V\. 41-59.</head>
<div3>
          <head>1.</head>
          <p>
 Cum Dominus noster Jesus Christus, sicut in
Evangelio cum legeretur, audivimus, panem se esse
dixisset, qui de coelo descendit, murmuraverunt Judaei,
et dixerunt, <hi>Nonne hic est Jesus filius Joseph, cujus
nos novimus patrem et matrem? Quomodo ergo hic
dicit, Quia descendi de coelo?</hi> Isti a pane de coelo longe
erant, nec eum esurire noverant. Fauces cordis languidas
habebant, auribus apertis surdi erant, videbant
et caeci stabant. Panis quippe iste interioris hominis
quaerit esuriem: unde alio loco dicit, <hi>Beati qui
esuriunt et sitiunt justitiam, quoniam ipsi saturabuntur</hi> 
<pb n="1607"/> <note>(Matth. V, 6)</note>.
Justitiam vero nobis esse Christum Paulus
apostolus dicit <note>(I Cor. I, 30)</note>. Ac per hoc qui esurit
hunc panem, esuriat justitiam; sed justitiam quae
de coelo descendit, justitiam quam dat Deus, non
quam sibi facit homo. Si enim nullam sibi homo faceret
justitiam, non diceret idem apostolus de Judaeis, <hi>Ignorantes enim Dei justitiam, et suam volentes constituere,
justitiae Dei non sunt subjecti 
 <note>(Rom. X, 3)</note>
          </hi>. Inde
erant isti qui panem de coelo descendentem non intelligebant,
quia sua justitia saturati, justitiam Dei non
esuriebant. Quid est hoc, justitia Dei et justitia hominis?
Justitia Dei hic dicitur, non qua justus est Deus,
sed quam dat homini Deus, ut justus sit homo per
Deum. Quae autem erat illorum justitia? Qua de suis
viribus praesumebant, et quasi impletores Legis seipsos
ex sua virtute dicebant. Nemo autem implet Legem,
nisi quem adjuverit gratia, id est panis qui de
coelo descendit. <hi>Legis</hi> enim <hi>plenitudo,</hi> compendio ut
ait Apostolus, <hi>charitas est <note>(Id. XIII, 10)</note>
          </hi>: charitas non
nummi, sed Dei; charitas non terrae, non coeli, sed
ejus qui fecit coelum et terram. Unde ista charitas homini?
Ipsum audiamus: <hi>Charitas,</hi> inquit, <hi>Dei diffusa
est in cordibus nostris per Spiritum sanctum qui datus
est nobis <note>(Id. V, 5)</note>
          </hi>. Daturus ergo Dominus Spiritum
sanctum, dixit se panem qui de coelo descendit, hortans
ut credamus in eum. Credere enim in eum, hoc
est manducare panem vivum. Qui credit, manducat;
invisibiliter saginatur, quia invisibiliter renascitur.
Infans intus est, novus intus est: ubi novellatur, ibi
satiatur.</p>
        </div3>
<div3>
          <head>2.</head>
          <p>
 Quid ergo talibus murmurantibus respondit Jesus? <hi>Nolite murmurare ad invicem.</hi> 
 Tanquam dicens,
Scio quare non esuriatis, et istum panem non intelligatis
neque quaeratis. <hi>Nolite murmurare ad invicem:
nemo potest venire ad me, nisi Pater qui misit me, traxerit
eum.</hi> Magna gratiae commendatio! Nemo venit
nisi tractus. Quem trahat et quem non trahat, quare
illum trahat et illum non trahat, noli velle judicare,
si non vis errare. Semel accipe, et intellige: nondum
traheris? ora ut traharis. Quid hic dicimus, fratres?
Si trahimur ad Christum, ergo inviti credimus; ergo
violentia adhibetur, non voluntas excitatur. Intrare
quisquam ecclesiam potest nolens, accedere ad altare
potest nolens, accipere Sacramentum potest nolens:
credere non potest nisi volens. Si corpore crederetur,
fieret in nolentibus: sed non corpore creditur. Apostolum
audi: <hi>Corde creditur ad justitiam.</hi> Et quid sequitur? <hi>Ore autem confessio fit ad salutem 
 <note>(Id. X, 10)</note>
          </hi>.
De radice cordis surgit ista confessio. Aliquando audis
confitentem, et nescis credentem. Sed nec debes
vocare confitentem, quem judicas non credentem.
Hoc est enim confiteri, dicere quod habes in corde:
si autem aliud in corde habes, aliud dicis; loqueris,
non confiteris. Cum ergo in Christum corde credatur,
quod nemo utique facit invitus, qui autem trahitur,
tanquam invitus cogi videtur; quomodo istam solvimus
<pb n="1608"/>
quaestionem, <hi>Nemo venit ad me nisi Pater qui misit
me, traxerit eum?</hi> </p>
        </div3>
<div3>
          <head>3.</head>
          <p>
 Si trahitur, ait aliquis, invitus venit. Si invitus
venit, nec credit; si non credit, nec venit. Non enim
ad Christum ambulando currimus, sed credendo: nec
motu corporis, sed voluntate cordis accedimus. Ideo illa
mulier quae fimbriam tetigit, magis tetigit quam turba
quae pressit. Ideo Dominus dixit, <hi>Quis me tetigit? <note>(Luc.
VIII, 44-46)</note>
          </hi>. Et mirantes discipuli, dixerunt: <hi>Turbae te
comprimunt, et dicis, Quis me tetigit?</hi> Et ille repetivit: <hi>Tetigit me aliquis.</hi> 
 Illa tangit, turba premit. Quid est <hi>tetigit,</hi> 
 nisi credidit? Unde et mulieri illi post resurrectionem
dixit volenti se mittere ad pedes ejus: <hi>Noli
me tangere; nondum enim ascendi ad Patrem <note>(Joan.
XX, 17)</note>
          </hi>. Quod vides, hoc solum me esse putas; noli
me tangere. Quid est? Hoc solum me esse putas quod
tibi appareo, noli sic credere: hoc est, <hi>Noli me tangere;
nondum enim ascendi ad Patrem;</hi> tibi non
ascendi, nam inde nunquam recessi. In terra non tangebat
stantem, quomodo tangeret ad Patrem ascendentem?
Sic tamen, sic se tangi voluit: sic tangitur
ab eis a quibus bene tangitur, ascendens ad Patrem,
manens cum Patre, aequalis Patri.</p>
        </div3>
<div3>
          <head>4.</head>
          <p>
 Inde et hic si advertis, <hi>Nemo venit ad me, nisi
quem Pater attraxerit.</hi> Noli te cogitare invitum trahi:
trahitur animus et amore. Nec timere debemus ne ab
hominibus qui verba perpendunt, et a rebus maxime
divinis intelligendis longe remoti sunt, in hoc Scripturarum
sanctarum evangelico verbo forsitan reprehendamur,
et dicatur nobis, Quomodo voluntate credo,
si trahor? Ego dico: parum est voluntate, etiam
voluptate traheris. Quid est trahi voluptate? <hi>Delectare
in Domino, et dabit tibi petitiones cordis tui <note>(Psal. XXXVI,
4)</note>
          </hi>. Est quaedam voluptas cordis, cui panis dulcis est
ille coelestis. Porro si poetae dicere licuit,  « Trahit sua
quemque voluptas »  <note>(Virg. Eclog. 2)</note>; non necessitas,
sed voluptas; non obligatio, sed delectatio:
quanto fortius nos dicere debemus trahi hominem ad
Christum, qui delectatur veritate, delectatur beatitudine,
delectatur justitia, delectatur sempiterna vita,
quod totum Christus est? An vero habent corporis
sensus voluptates suas, et animus deseritur a voluptatibus
suis? Si animus non habet voluptates suas, unde
dicitur, <hi>Filii autem hominum, sub tegmine alarum tuarum
sperabunt: inebriabuntur ab ubertate domus tuae, et
torrente voluptatis tuae potabis eos; quoniam apud te est
fons vitae, et in lumine tuo videbimus lumen <note>(Psal. XXXV,
8-10)</note>
          </hi>? Da amantem, et sentit quod dico. Da desiderantem,
da esurientem, da in ista solitudine peregrinantem
atque sitientem, et fontem aeternae patriae suspirantem:
da talem, et scit quid dicam. Si autem frigido
loquor, nescit quid loquor. Tales erant isti qui invicem
murmurabant. <hi>Pater,</hi> inquit, <hi>quem traxerit, venit ad me.</hi> </p>
        </div3>
<div3>
          <head>5.</head>
          <p>
 Quid est autem, <hi>Pater quem traxerit;</hi> cum ipse
Christus trahat? Quare voluit dicere, <hi>Pater quem traxerit?</hi> 
<pb n="1609"/>
Si trahendi sumus, ab illo trahamur cui dicit
quaedam quae diligit, <hi>Post odorem unguentorum tuorum
curremus <note>(Cant. I, 3)</note>
          </hi>. Sed quid intelligi voluit, advertamus,
fratres, et quantum possumus capiamus. Trahit
Pater ad Filium eos qui propterea credunt in Filium,
quia eum cogitant Patrem habere Deum: Deus enim
Pater aequalem sibi genuit Filium: ut qui cogitat, atque
in fide sua sentit et ruminat aequalem esse Patri
eum in quem credidit, ipsum trahit Pater ad Filium.
Arius credidit creaturam, non eum traxit Pater; quia
non considerat Patrem, qui Filium non credit aequalem.
Quid dicis, o Ari? quid, haeretice, loqueris? quid
est Christus? Non, inquit, Deus verus; sed quem fecit
Deus verus. Non te traxit Pater: non enim intellexisti
Patrem, cujus Filium negas: aliud cogitas, non est
ipse Filius; nec a Patre traheris, nec ad Filium traheris:
aliud est enim Filius, aliud quod tu dicis. Photinus
dixit: Homo solum est Christus, non est et Deus.
Qui sic credit, non Pater eum traxit. Quem Pater
traxit, <hi>Tu es,</hi> inquit, <hi>Christus Filius Dei vivi.</hi> Non sicut
propheta, non sicut Joannes, non sicut aliquis magnus
justus; sed sicut unicus, sicut aequalis, <hi>tu es
Christus Filius Dei vivi.</hi> Vide quia tractus est, et a Patre
tractus est. <hi>Beatus es Simon Bar-Jona, quia non
tibi revelavit caro et sanguis, sed Pater meus qui in coelis
est <note>(Matth. XVI, 16, 17)</note>
          </hi>. Ista revelatio, ipsa est attractio.
Ramum viridem ostendis ovi, et trahis illam.
Nuces puero demonstrantur, et trahitur: et quo currit
 trahitur, amando trahitur, sine laesione corporis
trahitur, cordis vinculo trahitur. Si ergo ista quae inter
delicias et voluptates terrenas revelantur amantibus,
trahunt; quoniam verum est,  « Trahit sua quemque
voluptas; »  non trahit revelatus Christus a Patre?
Quid enim fortius desiderat anima quam veritatem?
Quo avidas fauces habere debet, unde optare ut sanum
sit intus palatum vera judicandi, nisi ut manducet
et bibat sapientiam, justitiam, veritatem, aeternitatem?</p>
        </div3>
<div3>
          <head>6.</head>
          <p>
 Ubi autem hoc? Ibi melius, verius ibi, plenius
ibi. Nam hic facilius possumus esurire, et hoc si bonam
spem habemus, quam satiari: <hi>Beati</hi> enim, inquit, <hi>qui esuriunt et sitiunt justitiam,</hi> 
 sed hic; <hi>quoniam
saturabuntur <note>(Id. V, 6)</note>
          </hi>, sed ibi. Ideo cum dixisset, <hi>Nemo venit ad me, nisi Pater qui misit me, traxerit eum,</hi> 
quid subjecit? <hi>Et ego resuscitabo eum in novissimo die.</hi> 
Reddo illi quod amat, reddo quod sperat: videbit
quod adhuc non videndo credidit; manducabit quod
esurit, saturabitur eo quod sitit. Ubi? In resurrectione
mortuorum, quia <hi>ego resuscitabo eum in novissimo die.</hi> </p>
        </div3>
<div3>
          <head>7.</head>
          <p>
 <hi>Scriptum est enim in Prophetis, Et erunt omnes
docibiles Dei.</hi> Quare hoc dixi, o Judaei? Pater vos
non docuit; quomodo potestis me agnoscere? Omnes
regni illius homines docibiles Dei erunt, non ab hominibus
audient. Et si ab hominibus audiunt, tamen
quod intelligunt, intus datur, intus coruscat, intus
revelatur. Quid faciunt homines forinsecus annuntiantes?
quid facio ego modo cum loquor? Strepitum verborum
ingero auribus vestris. Nisi ergo revelet ille
<pb n="1610"/>
qui intus est, quid dico, aut quid loquor? Exterior
cultor arboris, interior est Creator. Qui plantat et
qui rigat, extrinsecus operatur: hoc facimus nos.
Sed <hi>neque qui plantat est aliquid, neque qui rigat; sed
qui incrementum aat Deus <note>(I Cor. III, 7)</note>
          </hi>: hoc est, <hi>Erunt omnes docibiles Dei.</hi> 
 Qui, <hi>omnes? Omnis qui audivit
a Patre et didicit, venit ad me.</hi> Videte quomodo
trahit Pater: docendo delectat, non necessitatem
imponendo. Ecce quomodo trahit. <hi>Erunt omnes docibiles
Dei:</hi> trahere Dei est. <hi>Omnis qui audivit a Patre
et didicit, venit ad me:</hi> trahere Dei est.</p>
        </div3>
<div3>
          <head>8.</head>
          <p>
 Quid igitur, fratres? Si omnis qui audivit a Patre
et didicit, ipse venit ad Christum, Christus nihil
hic docuit? Quid quod Patrem magistrum homines
non viderunt, Filium viderunt? Filius dicebat, sed
Pater docebat. Ego cum homo sim, quem doceo?
quem, fratres, nisi eum, qui audivit verbum meum?
Si ego cum homo sim, illum doceo qui audit verbum
meum; illum docet et Pater, qui audit Verbum ejus:
si illum docet Pater qui audit Verbum ejus; quaere
quid sit Christus, et invenies Verbum ejus: <hi>In principio
erat Verbum.</hi> Non, In principio fecit Deus Verbum;
quomodo, <hi>In principio fecit Deus coelum et terram <note>(Gen. I, 1)</note>
          </hi>:
ecce quia non est creatura. Disce
trahi ad Filium a Patre; doceat te Pater, audi Verbum
ejus. Quod Verbum ejus, inquis, audio? <hi>In principio
erat Verbum;</hi> non factum est, sed <hi>erat: Et Verbum
erat apud Deum, et Deus erat Verbum.</hi> Quomodo
homines in carne constituti audiant tale Verbum?
Quia <hi>Verbum caro factum est, et habitavit in nobis <note>(Joan. I, 1, 14)</note>
          </hi>.</p>
        </div3>
<div3>
          <head>9.</head>
          <p>
 Exponit hoc et ipse, et ostendit nobis quid dixerit, <hi>Qui audivit a Patre et didicit, venit ad me.</hi> 
 Continuo
subjecit quod cogitare possemus: <hi>Non quia Patrem
vidit quisquam, nisi is qui est a Deo, hic vidit
Patrem.</hi> Quid est quod ait? Ego vidi Patrem, vos
non vidistis Patrem; et tamen non venitis ad me,
nisi trahamini a Patre. Quid est autem vos trahi a
Patre, nisi discere a Patre? quid est discere a Patre,
nisi audire a Patre? quid est audire a Patre, nisi
audire Verbum Patris, id est me? Ne forte ergo cum
dico vobis, <hi>Omnis qui audivit a Patre et didicit,</hi> dicatis
apud vos, Sed nunquam vidimus Patrem; quomodo
discere potuimus a Patre? a meipso audite: <hi>Non quia
Patrem vidit quisquam, sed qui est a Deo, hic vidit
Patrem.</hi> Ego novi Patrem, ab illo sum: sed quomodo
verbum ab illo cujus est verbum; non quod sonat
et transit, sed quod manet cum dicente, et trahit
audientem.</p>
        </div3>
<div3>
          <head>10.</head>
          <p>
 Admoneat quod sequitur: <hi>Amen, amen dico
vobis, qui credit in me, habet vitam aeternam.</hi> Revelare
se voluit quid esset: nam compendio dicere potuit,
Qui credit in me, habet me. Ipse enim Christus verus
Deus est et vita aeterna. Qui ergo credit in me, inquit,
it in me; et qui it in me, habet me. Quid est
autem habere me? Habere vitam aeternam. Vita
<pb n="1611"/>
aeterna mortem assumpsit, vita aeterna mori voluit;
sed de tuo, non de suo: accepit a te, ubi moreretur
pro te. Ab hominibus enim carnem assumpsit, sed
non more hominum. Nam Patrem habens in coelo,
matrem elegit in terra: et illic natus sine matre, et
hic sine Patre. Assumpsit ergo vita mortem, ut vita
occideret mortem. Nam <hi>qui in me credit,</hi> inquit, <hi>habet
vitam aeternam:</hi> non quod patet, sed quod latet.
Vita enim aeterna <hi>Verbum: in principio erat apud Deum,
et Deus erat Verbum et vita erat lux hominum <note>(Ibid.
2, 4)</note>
          </hi>. Ipse vita aeterna, dedit et carni susceptae vitam
aeternam. Mori venit, sed die tertio resurrexit. Inter
Verbum suscipiens, et carnem resurgentem, mors
media consumpta est.</p>
        </div3>
<div3>
          <head>11.</head>
          <p>
 <hi>Ego sum,</hi> inquit, <hi>panis vitae.</hi> Et unde illi superbiebant? <hi>Patres vestri,</hi> 
 inquit, <hi>manducaverunt in deserto
manna, et mortui sunt.</hi> Quid est unde superbitis? <hi>Manducaverunt manna, et mortui sunt.</hi> 
 Quare manducaverunt,
et mortui sunt? Quia quod videbant, credebant:
quod non videbant, non intelligebant. Ideo
patres vestri, quia similes estis illorum. Nam quantum
pertinet, fratres mei, ad mortem istam visibilem
et corporalem, numquid nos non morimur qui manducamus
panem de coelo descendentem? Sic sunt
mortui et illi, quemadmodum nos sumus morituri;
quantum attinet, ut dixi, ad mortem hujus corporis
visibilem atque carnalem. Quantum autem pertinet
ad illam mortem, de qua terret Dominus, qua mortui
sunt patres istorum; manducavit manna et Moyses,
manducavit manna et Aaron, manducavit manna et
Phinees, manducaverunt ibi multi qui Domino placuerunt,
et mortui non sunt. Quare? Quia visibilem
cibum spiritualiter intellexerunt, spiritualiter esurierunt,
spiritualiter gustaverunt, ut spiritualiter satiarentur.
Nam et nos hodie accipimus visibilem cibum:
sed aliud est Sacramentum, aliud virtus Sacramenti.
Quam multi de altari accipiunt et moriuntur, et accipiendo
moriuntur? Unde dicit Apostolus, <hi>Judicium
sibi manducat et bibit <note>(I Cor. XI, 29)</note>
          </hi>. Non enim buccella
Dominica venenum fuit Judae. Et tamen accepit,
et cum accepit, in eum inimicus intravit: non
quia malum accepit, sed quia bonum male malus
accepit. Videte ergo, fratres, panem coelestem spiritualiter
manducate, innocentiam ad altare apportate.
Peccata etsi sunt quotidiana, vel non sint mortifera.
Antequam ad altare accedatis, attendite quid dicatis: <hi>Dimitte nobis debita nostra, sicut et nos dimittimus debitoribus
nostris 
 <note>(Matth. VI, 12)</note>
          </hi>. Dimittis, dimittetur
tibi: securus accede, panis est, non venenum. Sed
vide si dimittis: nam si non dimittis, mentiris, et
ei mentiris, quem non fallis. Mentiri Deo potes, Deum
fallere non potes. Novit ille quid agat. Intus te videt,
intus te examinat, intus inspicit, intus judicat,
intus aut damnat, aut coronat. Patres autem istorum
<pb n="1612"/>,
id est, mali patres malorum, infideles patres
infidelium, murmuratores patres murmuratorum.
Nam de nulla re magis Dominum offendisse ille populus
dictus est, quam contra Deum murmurando. Ideo et
Dominus eos volens ostendere talium filios, hinc ad
eos coepit: <hi>Quid murmuratis in invicem,</hi> murmuratores,
filii murmuratorum? <hi>Patres vestri manna manducaverunt,
et mortui sunt:</hi> non quia malum erat
manna, sed quia male manducaverunt.</p>
        </div3>
<div3>
          <head>12.</head>
          <p>
 <hi>Hic est panis qui de coelo descendit.</hi> Hunc panem
significavit manna, hunc panem significavit
altare Dei. Sacramenta illa fuerunt: in signis diversa
sunt; in re quae significatur paria sunt. Apostolum
audi: <hi>Nolo enim vos,</hi> inquit, <hi>ignorare, fratres,
quia patres nostri omnes sub nube fuerunt, et omnes
mare transierunt, et omnes in Moysen baptizati sunt
in nube et in mari, et omnes eamdem escam spiritualem
manducaverunt.</hi> Spiritualem utique eamdem; nam
corporalem alteram, quia illi manna, nos aliud:
spiritualem vero, quam nos. Sed patres nostri, non
patres illorum: quibus nos similes sumus, non quibus
illi similes fuerunt. Et adjungit: <hi>Et omnes eumdem
potum spiritualem biberunt.</hi> Aliud illi, aliud nos;
sed specie visibili, quod tamen hoc idem significaret
virtute spirituali. Quomodo enim <hi>eumdem potum?
Bibebant,</hi> inquit, <hi>de spirituali sequente petra: petra
autem erat Christus <note>(I Cor. X, 1-4)</note>
          </hi>. Inde panis, inde
potus. Petra Christus in signo, verus Christus in
Verbo et in carne. Et quomodo biberunt? Percussa
est petra de virga bis <note>(Num. XX, 11)</note>: gemina percussio,
duo ligna crucis significat. <hi>Hic est</hi> ergo <hi>panis
de coelo descendens, ut si quis manducaverit ex ipso,
non moriatur.</hi> Sed quod pertinet ad virtutem Sacramenti,
non quod pertinet ad visibile Sacramentum:
qui manducat intus, non foris; qui manducat in corde,
non qui premit dente.</p>
        </div3>
<div3>
          <head>13.</head>
          <p>
 <hi>Ego sum panis vivus, qui de coelo descendi.</hi> Ideo
vivus, quia de coelo descendi. De coelo descendit et
manna: sed manna umbra erat, iste veritas est. <hi>Si
quis manducaverit ex hoc pane, vivet in aeternum: et
panis quem ego dabo, caro mea est pro mundi vita.</hi> Hoc
quando caperet caro, quod dixit panem, carnem?
Vocatur caro, quod non capit caro: et ideo magis
non capit caro, quia vocatur caro. Hoc enim exhorruerunt,
hoc ad se multum esse dixerunt, hoc non
posse fieri putaverunt. <hi>Caro mea est,</hi> inquit, <hi>pro mundi
vita.</hi> Norunt fideles corpus Christi, si corpus Christi
esse non negligant. Fiant corpus Christi, si volunt
vivere de Spiritu Christi. De spiritu Christi
non vivit, nisi corpus Christi. Intelligite, fratres
<pb n="1613"/>
mei, quid dixerim. Homo es, et spiritum habes,
et corpus habes. Spiritum dico quae anima vocatur,
qua constat quod homo es: constas enim ex
anima et corpore. Habes itaque spiritum invisibilem,
corpus visibile. Dic mihi quid ex quo vivat: spiritus
tuus vivit ex corpore tuo, an corpus tuum ex spiritu
tuo? Respondet omnis qui vivit: qui autem hoc non
potest respondere, nescio si vivit: quid respondet
omnis qui vivit? Corpus utique meum vivit de spiritu
meo. Vis ergo et tu vivere de Spiritu Christi? In corpore
esto Christi. Numquid enim corpus meum vivit
de spiritu tuo? Meum vivit de spiritu meo, et tuum
de tuo. Non potest vivere corpus Christi, nisi de
Spiritu Christi. Inde est quod exponens nobis apostolus
Paulus hunc panem, <hi>Unus panis,</hi> inquit, <hi>unum
corpus multi sumus <note>(I Cor. X, 17)</note>
          </hi>. O Sacramentum
pietatis! o signum unitatis! o vinculum charitatis!
Qui vult vivere, habet ubi vivat, habet unde vivat.
Accedat, credat,; incorporetur, ut vivificetur. Non
abhoreat a compage membrorum, non sit putre membrum
quod resecari mereatur, non sit distortum de
quo erubescatur: sit pulchrum, sit aptum, sit sanum;
haereat corpori, vivat Deo de Deo: nunc laboret in
terra, ut postea regnet in coelo.</p>
        </div3>
<div3>
          <head>14.</head>
          <p>
 <hi>Litigabant ergo Judaei ad invicem, dicentes:
Quomodo potest hic carnem suam nobis dare ad manducandum?</hi> 
Litigabant utique ad invicem, quoniam panem
concordiae non intelligebant, nec sumere volebant:
nam qui manducant talem panem, non litigant
ad invicem; quoniam <hi>unus panis, unum corpus multi
sumus.</hi> Et per hunc <hi>facit Deus unius modi habitare in
domo <note>(Psal. LXVII, 7)</note>
          </hi>.</p>
        </div3>
<div3>
          <head>15.</head>
          <p>
 Quod autem ad invicem litigantes quaerunt,
quomodo possit Dominus carnem suam dare ad manducandum,
non statim audiunt: sed adhuc eis dicitur, <hi>Amen, amen dico vobis, nisi manducaveritis carnem
Filii hominis, et biberitis ejus sanguinem, non habebitis
vitam in vobis.</hi> 
 Quomodo quidem edatur, et quisnam
modus sit manducandi istum panem, ignoratis;
verumtamen <hi>nisi manducaveritis carnem Filii hominis,
et biberitis ejus sanguinem, non habebitis vitam
in vobis.</hi> Haec non utique cadaveribus, sed viventibus
loquebatur. Unde, ne istam vitam intelligentes
et de hac re litigarent, secutus adjunxit, <hi>Qui manducat
meam carnem, et bibit meum sanguinem, habet
vitam aeternam.</hi> Hanc ergo non habet, qui istum panem
non manducat, nec istum sanguinem bibit: nam temporalem
vitam sine illo habere homines possunt, aeternam
vero omnino non possunt. Qui ergo non manducat
ejus carnem, nec bibit ejus sanguinem, non habet in
se vitam: et qui manducat ejus carnem, et bibit ejus
sanguinem, habet vitam. Ad utrumque autem respondet
quod dixit, <hi>aeternam.</hi> Non ita est in hac esca,
quam sustentandae hujus temporalis vitae causa sumimus.
Nam qui eam non sumpserit, non vivet: nec tamen
qui eam sumpserit, vivet. Fieri enim potest ut senio,
vel morbo, vel aliquo casu, plorimi et qui eam
<pb n="1614"/>
sumpserint moriantur. In hoc vero cibo et potu, id est
corpore et sanguine Domini, non ita est. Nam et qui
eam non sumit, non habet vitam: et qui eam sumit,
habet vitam, et hanc utique aeternam. Hunc itaque
cibum et potum societatem vult intelligi corporis et
membrorum suorum, quod est sancta Ecclesia in
praedestinatis et vocatis, et justificatis, et glorificatis
sanctis, et fidelibus ejus. Quorum primum jam factum
est, id est, praedestinatio: secundum et tertium factum
est, et fit, et fiet, id est, vocatio et justificatio:
quartum vero nunc in spe est, in re autem futurum
est, id est, glorificatio. Hujus rei Sacramentum, id
est, unitatis corporis et sanguinis Christi alicubi quotidie,
alicubi certis intervallis dierum in dominica
mensa praeparatur, et de mensa dominica sumitur;
quibusdam ad vitam, quibusdam ad exitium: res vero
ipsa cujus sacramentum est, omni homini ad vitam,
nulli ad exitium, quicumque ejus particeps fuerit.</p>
        </div3>
<div3>
          <head>16.</head>
          <p>
 Ne autem putarent sic in isto cibo et potu promitti
vitam aeternam, ut qui eam sumerent, jam nec
corpore morerentur; huic cogitationi dignatus est
occurrere. Nam cum dixisset, <hi>Qui manducat meam
carnem, et bibit meum sanguinem, habet vitam aeternam;</hi> 
continuo subjecit, <hi>Et ego resuscitabo eum in
novissimo die.</hi> Ut habeat interim secundum spiritum
vitam aeternam in requie, quae sanctorum spiritus suscipit:
quod autem ad corpus attinet, nec ejus vita
aeterna fraudetur, sed in resurrectione mortuorum
novissimo die.</p>
        </div3>
<div3>
          <head>17.</head>
          <p>
 <hi>Caro enim mea,</hi> inquit, <hi>vere est cibus, et sanguis
meus vere est potus.</hi> Cum enim cibo et potu id appetant
homines, ut non esuriant, neque sitiant; hoc
veraciter non praestat nisi iste cibus et potus, qui eos
a quibus sumitur, immortales et incorruptibiles facit,
id est societas ipsa sanctorum, ubi pax erit et unitas
plena atque perfecta. Propterea quippe, sicut etiam
ante nos hoc intellexerunt homines Dei, Dominus
noster Jesus Christus corpus et sanguinem suum in
eis rebus commendavit, quae ad unum aliquid rediguntur
ex multis. Namque aliud in unum ex multis granis
confit: aliud in unum ex multis acinis confluit.</p>
        </div3>
<div3>
          <head>18.</head>
          <p>
 Denique jam exponit quomodo id fiat quod loquitur,
et quid sit manducare corpus ejus, et sanguinem
bibere. <hi>Qui manducat carnem meam, et bibit
meum sanguinem, in me manet, et ego in illo.</hi> Hoc est
ergo manducare illam escam, et illum bibere potum,
in Christo manere, et illum manentem in se habere.
Ac per hoc qui non manet in Christo, et in quo non
manet Christus, procul dubio nec manducat [spiritualiter]
carnem ejus, nec bibit ejus sanguinem, [licet
carnaliter et visibiliter premat dentibus Sacramentum
corporis et sanguinis Christi:] sed magis tantae rei
Sacramentum ad judicium sibi manducat et bibit,
quia immundus praesumpsit ad Christi accedere Sacramenta,
quae aliquis non digne sumit, nisi qui
mundus est; de quibus dicitur, <hi>Beati mundo corde
<pb n="1615"/>
quoniam ipsi Deum videbunt <note>(Matth. V, 8)</note>
          </hi>.</p>
        </div3>
<div3>
          <head>19.</head>
          <p>
 <hi>Sicut,</hi> inquit, <hi>misit me vivens Pater, et ego vivo
propter Patrem; et qui manducat me, et ipse vivet propter
me.</hi> Non ait: Sicut manduco Patrem, et ego vivo
propter Patrem; et qui manducat me, et ipse vivet
propter me. Non enim Filius participatione Patris fit
melior, qui est natus aequalis; sicut participatione Filii
per unitatem corporis ejus et sanguinis, quod illa
manducatio potatioque significat, nos efficimur meliores.
Vivimus ergo nos propter ipsum, manducantes
eum; id est, ipsum accipientes aeternam vitam,
quam non habebamus ex nobis: vivit autem ipse propter
Patrem, missus ab eo; quia semetipsum exinanivit,
factus obediens usque ad mortem crucis <note>(Philipp.
II, 8)</note>. Si enim secundum id accipimus, <hi>Vivo
propter Patrem,</hi> quod alibi ait, <hi>Pater major me est <note>(Joan. XIV, 28)</note>
          </hi>;
sicut et nos vivimus propter ipsum,
qui major est nobis: hoc ex eo quod missus est, factum
est. Missio quippe ejus exinanitio suimetipsius
est, et formae servilis acceptio: quod recte intelligitur,
servata etiam Filii cum Patre aequalitate naturae.
Major enim est Pater homine filio, sed aequalem habet
Deum Filium: cum idem ipse sit et Deus et homo,
Dei Filius et hominis filius, unus Christus Jesus. In
quam sententiam si recte accipiuntur haec verba, ita
dixit, <hi>Sicut me misit vivens Pater, et ego vivo propter
Patrem; et qui manducat me, et ipse vivet propter me:</hi> 
ac si diceret, Ut ego vivam propter Patrem, id est,
ad illum tanquam majorem referam vitam meam, exinanitio
mea fecit, in qua me misit; ut autem quisque
vivat propter me, participatio facit qua manducat me.
Ego itaque humiliatus vivo propter Patrem, ille erectus
vivit propter me. Si autem ita dictum est, <hi>Vivo
propter Patrem,</hi> quia ipse de illo, non ille de ipso
est; sine detrimento aequalitatis dictum est. Nec tamen
dicendo, <hi>et qui manducat me, et ipse vivet propter
me,</hi> eamdem suam et nostram aequalitatem significavit;
sed gratiam mediatoris ostendit.</p>
        </div3>
<div3>
          <head>20.</head>
          <p>
 <hi>Hic est panis qui de coelo descendit:</hi> ut illum
manducando vivamus, quia aeternam vitam ex nobis
habere non possumus. <hi>Non sicut,</hi> inquit, <hi>manducaverunt
patres vestri manna, et mortui sunt: qui manducat
hunc panem, vivet in aeternum.</hi> Quod ergo illi mortui
sunt, ita vult intelligi, ut non vivant in aeternum.
Nam temporaliter et hi profecto morientur, qui Christum
manducant: sed vivunt in aeternum, quia Christus
est vita aeterna.
</p>
        </div3>
      </div1>

<div1>
        <head>TRACTATUS XXVII. <hi>Ab eo quod scriptum est,</hi> Haec dixit in synagoga docens sabbato in Capharnaum; <hi>usque ad id,</hi> Ille enim traditurus erat eum, cum esset unus ex duodecim. <hi>Cap.</hi> VI, V\. 60-72.</head>
<div3>
          <head>1.</head>
          <p>
 Verba Domini ex Evangelio, quae sermonem
<pb n="1616"/>
pristinum consequuntur, audivimus. Hinc sermo debetur
auribus et mentibus vestris, et hodierno diei
non importunus est: est enim de corpore Domini,
quod dicebat se dare ad manducandum propter aeternam
vitam. Exposuit autem modum attributionis hujus
et doni sui, quomodo daret carnem suam manducare,
dicens, <hi>Qui manducat carnem meam, et bibit
sanguinem meum, in me manet, et ego in illo <note>(Joan. VI,
57)</note>
          </hi>. Signum quia manducavit et bibit hoc est, si manet
et manetur, si habitat et inhabitatur, si haeret ut
non deseratur. Hoc ergo nos docuit et admonuit
mysticis verbis, ut simus in ejus corpore sub ipso
capite in membris ejus, edentes carnem ejus, non
relinquentes unitatem ejus. Sed qui aderant plures
non intelligendo scandalizati sunt: non enim cogitabant
haec audiendo, nisi carnem, quod ipsi erant.
Apostolus autem dicit, et verum dicit, <hi>Sapere secundum
carnem, mors est <note>(Rom. VIII, 6)</note>
          </hi>. Carnem suam
dat nobis Dominus manducare, et <hi>sapere secundum
carnem mors est;</hi> cum de carne sua dicat, quia ibi est
vita aeterna. Ergo nec carnem debemus sapere secundum
carnem, sicut in his verbis:</p>
        </div3>
<div3>
          <head>2.</head>
          <p>
 <hi>Multi itaque audientes;</hi> non ex inimicis, sed <hi>ex
dicipulis ejus, dixerunt: Durus est hic sermo; quis potest
eum audire?</hi> Si discipuli durum habuerunt istum
sermonem, quid inimici? Et tamen sic oportebat ut
diceretur, quod non ab omnibus intelligeretur. Secretum
Dei intentos debet facere, non adversos. Isti
autem cito defecerunt, talia loquente Domino Jesu:
non crediderunt aliquid magnum dicentem, et verbis
illis aliquam gratiam cooperientem; sed prout voluerunt
ita intellexerunt, et more hominum, quia poterat
Jesus, aut hoc disponebat Jesus, carnem quia indutum
erat Verbum, veluti concisam distribuere credentibus
in se. <hi>Durus est,</hi> inquiunt, <hi>hic sermo; quis
potest eum audire?</hi> </p>
        </div3>
<div3>
          <head>3.</head>
          <p>
 <hi>Sciens autem Jesus apud semetipsum quia murmurarent
de eo discipuli ejus.</hi> Sic enim apud se ista
dixerunt, ut ab illo non audirentur; sed ille qui eos
noverat in seipsis, audiens apud semetipsum, respondit,
et ait, <hi>Hoc vos scandalizat:</hi> quia dixi, Carnem
meam do vobis manducare, et sanguinem meum bibere,
hoc vos nempe scandalizat. <hi>Si ergo videritis Filium
hominis ascendentem ubi erat prius?</hi> Quid est hoc?
Hinc solvit quod illos moverat? hinc aperuit unde
fuerant scandalizati? Hinc plane, si intelligerent. Illi
enim putabant eum erogaturum corpus suum; ille
autem dixit se ascensurum in coelum, utique integrum. <hi>Cum videritis Filium hominis ascendentem ubi erat
prius;</hi> 
 certe vel tunc videbitis quia non eo modo quo
putatis, erogat corpus suum; certe vel tunc intelligetis
quia gratia ejus non consumitur morsibus.</p>
        </div3>
<div3>
          <head>4.</head>
          <p>
 Et ait: <hi>Spiritus est qui vivificat, caro non prodest
quidquam.</hi> Hoc antequam exponamus, ut Dominus donat, 
illud non negligenter praetereundum est, quod
ait, <hi>Si ergo videritis Filium hominis ascendentem ubi
erat prius?</hi> Filius enim hominis Christus, ex virgine
Maria. Ergo filius hominis hic coepit esse in terra, ubi
<pb n="1617"/>
carnem assumpsit ex terra. Unde prophetice dictum
erat, <hi>Veritas de terra orta est <note>(Psalm. LXXXIV, 12)</note>
          </hi>. Quid
sibi ergo vult quod ait, <hi>Cum videritis Filium hominis
ascendentem ubi erat prius?</hi> Nulla enim esset quaestio
si ita dixisset, <hi>Si videritis Filium Dei ascendentem ubi
erat prius?</hi> cum vero Filium hominis dixit ascendentem
ubi erat prius, numquid Filius hominis in coelo
erat prius, quando in terra esse coepit? Hic quidem
dixit, <hi>ubi erat prius,</hi> quasi tunc non ibi esset quando
haec loquebatur. Alio autem loco ait, <hi>Nemo ascendit
in coelum, nisi qui de coelo descendit, Filius hominis, qui
est in coelo <note>(Joan. III, 13)</note>
          </hi>: non dixit, erat, sed, <hi>Filius,</hi> 
inquit, <hi>hominis qui est in coelo.</hi> In terra loquebatur, et
in coelo se esse dicebat. Et non ita dixit: Nemo ascendit
in coelum, nisi qui de coelo descendit, Filius Dei,
qui est in coelo. Quo pertinet, nisi ut intelligamus,
quod etiam pristino sermone commendavi Charitati
vestrae, unam personam esse Christum Deum et hominem,
non duas; ne fides nostra non sit Trinitas,
sed quaternitas? Christus ergo unus est: Verbum, anima
et caro unus Christus: Filius Dei et filius hominis
unus Christus. Filius Dei semper, filius hominis
ex tempore; tamen unus Christus secundum unitatem
personae. In coelo erat, quando in terra loquebatur.
Sic erat filius hominis in coelo, quomodo Filius Dei
erat in terra; Filius Dei in terra in suscepta carne, filius
hominis in coelo in unitate personae.</p>
        </div3>
<div3>
          <head>5.</head>
          <p>
 Quid est ergo quod adjungit, <hi>Spiritus est qui vivificat,
caro non prodest quidquam?</hi> Dicamus ei (patitur
enim nos non contradicentes, sed nosse cupientes):
O Domine, magister bone, quomodo <hi>caro non prodest
quidquam,</hi> cum tu dixeris, <hi>Nisi quis manducaverit carnem
meam, et biberit sanguinem meum, non habebit in
se vitam?</hi> An vita non prodest quidquam? et propter
quid sumus quod sumus, nisi ut habeamus vitam aeternam,
quam tua carne promittis? quid est ergo, <hi>non
prodest quidquam caro?</hi> Non prodest quidquam, sed
quomodo illi intellexerunt: carnem quippe sic intellexerunt,
quomodo in cadavere dilaniatur, aut in macello
venditur, non quomodo spiritu vegetatur. Proinde
sic dictum est, <hi>Caro non prodest quidquam;</hi> quomodo
dictum est, <hi>Scientia inflat.</hi> Jam ergo debemus odisse
scientiam? Absit. Et quid est, <hi>Scientia inflat?</hi> Sola,
sine charitate: ideo adjunxit, <hi>Charitas vero aedificat <note>(I Cor. VIII, 1)</note>
          </hi>.
Adde ergo scientiae charitatem, et utilis
erit scientia; non per se, sed per charitatem. Sic
etiam nunc, <hi>caro non prodest quidquam,</hi> sed sola caro:
accedat spiritus ad carnem, quomodo accedit charitas
ad scientiam, et prodest plurimum. Nam si caro nihil
prodesset, Verbum caro non fieret, ut inhabitaret in
nobis. Si per carnem nobis multum profuit Christus,
quomodo caro nihil prodest? Sed per carnem Spiritus
aliquid pro salute nostra egit. Caro vas fuit; quod
habebat attende, non quod erat. Apostoli missi sunt;
numquid caro ipsorum nihil nobis profuit? Si caro
Apostolorum nobis profuit, caro Domini potuit nihil
prodesse? Unde enim ad nos sonus verbi, nisi per vocem
carnis? unde stilus, unde conscriptio? Ista omnia
opera carnis sunt, sed agitante spiritu tanquam organum
<pb n="1618"/>
suum. <hi>Spiritus</hi> ergo <hi>est qui vivificat, caro autem
non prodest quidquam:</hi> sicut illi intellexerunt carnem,
non sic ego do ad manducandum carnem meam.</p>
        </div3>
<div3>
          <head>6.</head>
          <p>
 Proinde, <hi>Verba,</hi> inquit, <hi>quae ego locutus sum vobis,
spiritus et vita est.</hi> Diximus enim, fratres, hoc Dominum
commendasse in manducatione carnis suae et
potatione sanguinis sui, ut in illo maneamus, et ipse
in nobis. Manemus autem in illo, cum sumus membra
ejus: manet autem ipse in nobis, cum sumus templum
ejus. Ut autem simus membra ejus, unitas nos
compaginat. Ut compaginet unitas, quae facit nisi charitas?
Et charitas Dei unde? Apostolum interroga: <hi>Charitas,</hi> 
 inquit, <hi>Dei diffusa est in cordibus nostris per
Spiritum sanctum qui datus est nobis <note>(Rom. V, 5)</note>
          </hi>. Ergo <hi>Spiritus est qui vivificat:</hi> 
 spiritus enim facit viva membra.
Nec viva membra spiritus facit, nisi quae in corpore
quod vegetat ipse spiritus, invenerit. Nam spiritus
qui est in te, o homo, quo constas ut homo sis,
numquid vivificat membrum quod separatum invenerit
a carne tua? Spiritum tuum dico animam tuam:
anima tua non vivificat nisi membra quae sunt in carne
tua; unum si tollas, jam non vivificatur ex anima
tua, quia unitati corporis tui non copulatur. Haec dicuntur
ut amemus unitatem, et timeamus separationem.
Nihil enim sic debet formidare christianus, quam
separari a corpore Christi. Si enim separatur a corpore
Christi, non est membrum ejus; si non est membrum
ejus, non vegetatur Spiritu ejus: <hi>Quisquis autem,</hi> 
inquit Apostolus, <hi>Spiritum Christi non habet, hic
non est ejus <note>(Id. VIII, 9)</note>
          </hi>. <hi>Spiritus</hi> ergo <hi>est qui vivificat,
caro autem non prodest quidquam. Verba quae ego locutus
sum vobis, spiritus et vita sunt.</hi> Quid est, <hi>spiritus
et vita sunt?</hi> Spiritualiter intelligenda sunt. Intellexisti
spiritualiter? <hi>spiritus et vita sunt.</hi> Intellexisti carnaliter?
etiam sic illa <hi>spiritus et vita sunt,</hi> sed tibi non sunt.</p>
        </div3>
<div3>
          <head>7.</head>
          <p>
 <hi>Sed sunt quidam,</hi> inquit, <hi>in vobis qui non credunt.</hi> 
Non dixit, Sunt quidam in vobis qui non intelligunt;
sed causam dixit, quare non intelligant. <hi>Sunt
enim quidam in vobis qui non credunt;</hi> et ideo non intelligunt,
quia non credunt. Propheta enim dixit, <hi>Nisi credideritis,
non intelligetis <note>(Isai. VII, 9, sec. LXX)</note>
          </hi>. Per fidem
copulamur, per intellectum vivificamur. Prius haereamus
per fidem, ut sit quod vivificetur per intellectum.
Nam qui non haeret, resistit; qui resistit, non credit.
Nam qui resistit, quomodo vivificatur? Adversarius
est radio lucis, quo penetrandus est: non avertit aciem,
sed claudit mentem. <hi>Sunt</hi> ergo <hi>quidam qui non credunt.</hi> 
Credant et aperiant, aperiant et illuminabuntur. <hi>Sciebat
enim ab initio Jesus qui essent credentes, et quis traditurus
esset eum.</hi> Ibi enim erat et Judas. Nam quidam
scandalizati sunt: ille autem mansit ad insidiandum,
non ad intelligendum. Et quia ideo manserat, non de
illo tacuit Dominus. Non illum expressit, sed nec siluit;
ut omnes timerent, quamvis unus periret. Sed
posteaquam dixit et distinxit credentes a non credentibus,
expressit causam quare non credant: <hi>Propterea
dixi vobis,</hi> inquit, <hi>quia nemo potest venire ad me, nisi
fuerit ei datum a Patre meo.</hi> Ergo et credere datur
nobis: non enim nihil est credere. Si autem magnum
<pb n="1619"/>
aliquid est, gaude quia credidisti, sed noli extolli: quid
enim habes quod non accepisti <note>(I Cor. IV, 7)</note>?</p>
        </div3>
<div3>
          <head>8.</head>
          <p>
 <hi>Ex hoc multi discipulorum ejus abierunt retro, et
jam non cum illo ambulaverunt. Abierunt retro,</hi> sed post
satanam, non post Christum. Nam aliquando Dominus
Christus Petrum appellavit satanam, magis quia
volebat praecedere Dominum suum, et consilium dare
ne moreretur ille, qui venerat ut moreretur, ne nos
in aeternum moreremur; et ait illi: <hi>Redi post me, satanas;
non enim sapis quae Dei sunt, sed quae hominis
sunt <note>(Matth. XVI, 23)</note>
          </hi>. Non illum repulit retro ire post
satanam, et appellavit satanam; sed fecit post se ire,
ut non esset satanas ambulando post Dominum. Isti
autem sic redierunt retro, quomodo de quibusdam feminis
dicit Apostolus: <hi>Quaedam enim conversae sunt
retro post satanam <note>(I Tim. V, 15)</note>
          </hi>. Ulterius cum illo non
ambulaverunt. Ecce praecisi a corpore vitam perdiderunt,
quia forte in corpore nec fuerunt. Inter non
credentes et ipsi deputandi sunt, quamvis discipuli dicerentur.
Abierunt retro, non pauci, sed multi. Hoc
forte factum est ad consolationem, quoniam aliquando
contingit ut dicat homo verum, et quod dicit, non capiatur,
atque illi qui audiunt, scandalizentur et discedant.
Poenitet autem hominem dixisse quod verum
est: dicit enim apud se homo, Non debui sic dicere,
non hoc dicere debui. Ecce Domino contigit; dixit,
et perdidit multos, remansit ad paucos. Sed non turbabatur
ipse, quia ab initio noverat et qui credentes
essent, et qui non credentes: nos si nobis contingat,
perturbamur. Solatium in Domino inveniamus, et tamen
caute verba dicamus.</p>
        </div3>
<div3>
          <head>9.</head>
          <p>
 Atque ille ad paucos qui remanserant: <hi>Dixit
ergo Jesus duodecim;</hi> id est illis duodecim qui remanserunt: <hi>Numquid et vos,</hi> 
 inquit, <hi>vultis ire?</hi> Non discessit
nec Judas. Sed quare manebat, Domino jam
apparebat; nobis postea manifestatus est. Respondit
Petrus pro omnibus, unus pro multis, unitas pro
universis: <hi>Respondit ergo ei Simon Petrus: Domine,
ad quem ibimus?</hi> Repellis nos a te, da nobis alterum
te. <hi>Ad quem ibimus?</hi> Si a te recedimus, ad quem ibimus? <hi>Verba vitae aeternae habes.</hi> 
 Videte quemadmodum
Petrus, dante Deo, recreante Spiritu sancto, intellexit.
Unde, nisi quia credidit? <hi>Verba vitae aeternae
habes.</hi> Vitam enim aeternam habes in ministratione
corporis et sanguinis tui. <hi>Et nos credidimus, et cognovimus.</hi> 
Non cognovimus, et credidimus, sed <hi>credidimus,
et cognovimus.</hi> Credidimus enim ut cognosceremus:
nam si prius cognoscere, et deinde credere
vellemus, nec cognoscere nec credere valeremus.
Quid credidimus, et quid cognovimus? <hi>Quia tu es
Christus Filius Dei;</hi> id est, quia ipsa vita aeterna tu
es, et non das in carne et sanguine tuo nisi quod es.</p>
        </div3>
<div3>
          <head>10.</head>
          <p>
 Ait ergo Dominus Jesus: <hi>Nonne ego vos duodecim
elegi, et unus ex vobis diabolus est?</hi> Ergo, <hi>Undecim
elegi</hi> diceret: an eligitur et diabolus, et in
electis est diabolus? Electi in laude solent dici: an
electus est et iste, de quo nolente et nesciente magnum
aliquid boni fieret? Hoc est proprium Dei; contrarium
iniquis. Sicut enim iniqui male utuntur bonis
<pb n="1620"/>
operibus Dei; sic contra Deus bene utitur malis operibus
hominum iniquorum. Quam bonum est membra
corporis ita esse, quemadmodum disponi non possunt
nisi ab artifice Deo! Petulantia tamen quam
male utitur oculis? Fallacia quam male utitur lingua?
Falsus testis nonne lingua sua et animam suam prius
trucidat, et alterum laedere se perempto conatur?
Male utitur lingua, nec ideo malum est lingua: opus
Dei est lingua, sed bono opere Dei male utitur illa
nequitia. Quomodo utuntur pedibus qui currunt ad
scelera? quomodo utuntur manibus homicidae? et
illis adjacentibus forinsecus bonis creaturis Dei quam
male utuntur mali? Auro judicia corrumpunt, innocentes
opprimunt. Luce ista mali male utuntur: male
vivendo enim etiam ipsam lucem qua vident, ad ministerium
scelerum suorum usurpant. lens enim ut
faciat aliquid mali malus, lucere sibi vult ne offendat,
qui jam intus offendit et cecidit: quod timet in corpore,
jam incurrit in corde. Omnibus ergo bonis Dei,
ne per singula currere longum sit, male utitur malus:
contra, malis hominum malorum bene utitur
bonus. Et quid tam bonum quam unus Deus? Quandoquidem
ipse Dominus dixit, <hi>Nemo bonus nisi unus
Deus <note>(Marc. X, 18)</note>
          </hi>. Quanto ergo ille melior, tanto
melius utitur et malis nostris. Quid Juda pejus? Inter
omnes adhaerentes Magistro, inter duodecim, loculi
illi commissi sunt, et dispensatio pauperum distributa:
ingratus tanto beneficio, honori tanto, accepit
pecuniam, perdidit justitiam: tradidit vitam mortuus;
quem ut discipulus secutus, ut inimicus persecutus
est. Totum hoc malum Judae; sed malo ejus
bene usus est Dominus. Tradi se pertulit ut redimeret
nos. Ecce malum Judae in bonum conversum est. Satanas
quantos martyres persecutus est? Si satanas
persequendo cessaret, hodie tam gloriosam coronam
sancti Laurentii non celebraremus. Si ergo ipsius
diaboli malis operibus bene utitur Deus: quod facit
malus, male utendo, sibi nocet; non bonitati Dei
contradicit. Artifex illo utitur; et magnus artifex,
si illo uti non nosset, nec eum esse permitteret. Ergo <hi>unus ex vobis diabolus est,</hi> 
 ait, cum ego vos duodecim
elegerim. Potest et sic intelligi quod ait, <hi>duodecim
elegi,</hi> quia sacratus est numerus. Non enim quia periit
inde unus, ideo illius numeri honor demptus est:
nam in locum pereuntis, alius subrogatus est <note>(Act. I,
26)</note>. Mansit numerus consecratus, numerus duodenarius;
quia per universum mundum, hoc est per
quatuor cardines mundi, Trinitatem fuerant annuntiaturi.
Ideo ter quaterni. Se ergo exterminavit Judas,
non duodenarium numerum violavit: ipse deseruit
praeceptorem, nam Deus illi apposuit successorem.</p>
        </div3>
<div3>
          <head>11.</head>
          <p>
 Hoc totum quod Dominus de carne et de sanguine
suo locutus est, et quod in ejus distributionis
gratia vitam nobis promisit aeternam, et quod hinc
voluit intelligi manducatores et potatores carnis et
sanguinis sui, ut in illo maneant et ipse in illis, et
<pb n="1621"/>
quod non intellexerunt qui non crediderunt, et quod
spiritualia carnaliter sapiendo scandalizati sunt, et
quod eis scandalizatis et pereuntibus, consolationi
Dominus adfuit discipulis qui remanserant, ad quos
probandos interrogavit, <hi>Numquid et vos vultis ire?</hi> ut
responsio permansionis eorum innotesceret nobis;
nam ille noverat quia manebant: hoc ergo totum ad
hoc nobis valeat, dilectissimi, ut carnem Christi et
sanguinem Christi non edamus tantum in Sacramento,
quod et multi mali; sed usque ad spiritus
participationem manducemus et bibamus, ut in Domini
corpore tanquam membra maneamus, ut ejus
spiritu vegetemur, et non scandalizemur, etiam si
multi modo nobiscum manducant et bibunt temporaliter
Sacramenta, qui habebunt in fine aeterna tormenta.
Modo enim corpus Christi mixtum est tanquam
in area: sed novit Dominus qui sunt ejus <note>(II
Tim. II, 19)</note>. Si tu nosti quid trituras, quia ibi est
latens massa, nec consumit trituratio quod purgatura
est ventilatio; certi sumus, fratres, quia omnes qui
sumus in corpore Domini, et manemus in illo, ut et
ipse maneat in nobis, in hoc saeculo necesse habemus
usque in finem inter malos vivere. Non inter illos
dico malos, qui blasphemant Christum: rari enim jam
inveniuntur qui lingua blasphemant, sed multi qui vita.
Necesse est ergo ut inter illos usque in finem vivamus.</p>
        </div3>
<div3>
          <head>12.</head>
          <p>
 Sed quid est quod ait, <hi>Qui manet in me, et ego
in illo <note>(Joan. VI, 57, et XV, 5)</note>
          </hi>? Quid, nisi quod martyres
audiebant, <hi>Qui perseveraverit usque in finem, hic
salvus erit <note>(Matth. XXIV, 13)</note>
          </hi>? Quomodo mansit in illo
sanctus Laurentius, cujus hodie festa celebramus?
Mansit usque ad tentationem, mansit usque ad tyrannicam
interrogationem, mansit usque ad acerrimam
comminationem, mansit usque ad peremptionem:
parum est, usque ad immanem excruciationem
mansit. Non enim occisus est cito, sed cruciatus est
in igne: diu vivere permissus est; imo non diu vivere
permissus est, sed tarde mori compulsus est. In
illa ergo longa morte, in illis tormentis, quia bene
manducaverat et bene biberat, tanquam illa esca saginatus
et illo calice ebrius, tormenta non sensit. Ibi
enim erat qui dixit, <hi>Spiritus est qui vivificat.</hi> Caro
enim ardebat, sed spiritus animam vegetabat. Non
cessit, et in regnum successit. Dixerat autem illi
Xystus martyr sanctus, cujus diem quinto ab hinc
retro die celebravimus:  « Noli moerere, fili. »  Episcopus
enim erat ille, iste diaconus. « Noli moerere
inquit; sequeris me post triduum. »  Triduum autem
dixit medium inter diem passionis sancti Xysti, et
diem hodiernae passionis sancti Laurentii. Triduum
est medium. O consolatio! non ait, Noli moerere,
fili; desinet persecutio, et securus eris: sed, Noli
moerere; quo ego praecedo, tu sequeris; nec consecutio
tua differtur: triduum medium erit, et mecum
eris. Accepit oraculum, vicit diabolum, pervenit ad
triumphum.
</p>
        </div3>
      </div1>

<div1>
        <head>TRACTATUS XXVIII. <hi>Ab eo loco Evangelii,</hi> Et post haec ambulabat Jesus in Galilaeam; <hi>usque ad id,</hi> Nemo tamen palam loquebatur de eo, propter metum Judaeorum. <hi>Cap.</hi> VII, V\. 1-13.</head>

<pb n="1622"/>
<div3>
          <head>1.</head>
          <p>
 In isto Evangelii capitulo, fratres, Dominus
noster Jesus Christus secundum hominem se plurimum
commendavit fidei nostrae. Etenim semper hoc
agit dictis et factis suis, ut Deus credatur et homo:
Deus qui nos fecit, homo qui nos quaesivit; Deus cum
Patre semper, homo nobiscum ex tempore. Non enim
quaereret quem fecerat, nisi fieret ipse quod fecerat.
Verum hoc mementote, et de cordibus vestris nolite
dimittere, sic esse Christum hominem factum, ut
non destiterit Deus esse. Manens Deus accepit hominem,
qui fecit hominem. Quando ergo latuit ut homo,
non potentiam perdidisse putandus est, sed exemplum
infirmitati praebuisse. Ille enim quando voluit
detentus est, quando voluit occisus est. Sed quoniam
futura erant membra ejus, id est fideles ejus, qui
non haberent illam potestatem quam habebat ipse
Deus noster; quod latebat, quod se tanquam ne occideretur
occultabat, hoc indicabat factura esse membra
sua, in quibus utique membris suis ipse erat.
Non enim Christus in capite et non in corpore, sed
Christus totus in capite et in corpore. Quod ergo membra
ejus, ipse: quod autem ipse, non continuo membra
ejus. Nam si non ipse essent membra ejus, non diceret: <hi>Saule, quid me persequeris 
 <note>(Act. IX, 4)</note>
          </hi>? Non
enim Saulus ipsum, sed membra ejus, id est fideles
ejus, in terra persequebatur. Noluit tamen dicere,
sanctos meos, servos meos; postremo honorabilius,
fratres meos: sed, <hi>Me,</hi> hoc est membra mea, quibus
ego sum caput.</p>
        </div3>
<div3>
          <head>2.</head>
          <p>
 His praedictis, puto nos in hoc capitulo quod
modo lectum est, non esse laboraturos: saepe enim
significatum est in capite, quod futurum erat in corpore. <hi>Post haec,</hi> 
 inquit, <hi>ambulabat Jesus in Galilaeam:
non enim volebat in Judaeam ambulare, quia quaerebant
eum Judaei interficere.</hi> Hoc est quod dixi; infirmitati
nostrae praebebat exemplum. Non ipse perdiderat potestatem,
sed nostram consolabatur fragilitatem. Futurum
enim erat, ut dixi, ut aliquis fidelis ejus absconderet
se, ne a persecutoribus inveniretur; et ne
illi pro crimine objiceretur latibulum, praecessit in
capite quod in membro confirmaretur. Sic enim dictum
est, <hi>Nolebat ambulare in Judaeam, quia quaerebant
eum Judaei occidere:</hi> quasi non posset Christus et
ambulare inter Judaeos, et non occidi a Judaeis. Hanc
enim potentiam, quando voluit, demonstravit: nam
cum eum jam passurum tenere vellent, <hi>ait illis, Quem
quaeritis? Responderunt: Jesum. Et ille: Ego sum;</hi> 
non se occultans, sed manifestans. Ad eam tamen
manifestationem illi non substiterunt, sed <hi>redeuntes
retro ceciderunt <note>(Joan XVIII, 4-6)</note>
          </hi>. Et tamen quia pati
venerat, surrexerunt, tenuerunt, ad judicem adduxerunt,
et occiderunt. Sed quid fecerunt? Quod ait
quaedam Scriptura, <hi>Terra tradita est in manus impii</hi> 
<pb n="1623"/> <note>(Job IX, 24)</note>:
caro data est in potestatem Judaeis. Et
hoc propterea, ut quasi sacculus conscinderetur, unde
nostrum pretium manaret.</p>
        </div3>
<div3>
          <head>3.</head>
          <p>
 <hi>Erat autem in proximo dies festus Judaeorum
Scenopegia.</hi> Quid sit Scenopegia, Scripturas qui legerunt,
noverunt. Faciebant die festo tabernacula,
ad similitudinem tabernaculorum in quibus habitaverant
cum ex Aegypto educti peregrinarentur in eremo.
Iste erat dies festus, magna solemnitas. Celebrabant
hoc Judaei, velut reminiscentes beneficia Domini, qui
occisuri erant Dominum. Hoc ergo die festo (quia
plures erant dies festi; sic enim appellabatur apud
Judaeos dies festus, ut non esset dies unus, sed plures)
locuti sunt <hi>fratres ejus</hi> ad Dominum Christum. <hi>Fratres ejus</hi> 
 sic accipite, sicut nostis: non enim novum
est quod auditis. Consanguinei virginis Mariae,
fratres Domini dicebantur. Erat enim consuetudinis
Scripturarum, appellare fratres quoslibet consanguineos
et cognationis propinquos, et extra usum nostrum,
non quo more nos loquimur. Nam quis dicat
fratres avunculum et filium sororis? Scriptura tamen
etiam hujusmodi cognationes fratres appellat. Nam
Abraham et Lot fratres sunt dicti, cum esset Abraham
patruus Lot <note>(Gen. XI 27, 31, XIII, 8, et XIV, 14)</note>: et Laban
et Jacob fratres sunt dicti, cum esset Laban avunculus
Jacob <note>(Id. XXVIII, 2, et XXIX, 10, 15)</note>. Cum ergo
auditis fratres Domini, Mariae cogitate consanguinitatem,
non iterum parientis ullam propaginem. Sicut
enim in sepulcro ubi positum est corpus Domini, nec
antea nec postea mortuus jacuit; sic uterus Mariae
nec antea nec postea quidquam mortale concepit.</p>
        </div3>
<div3>
          <head>4.</head>
          <p>
 Diximus fratres qui fuerint; audiamus quid
dixerint. <hi>Transi hinc, et vade in Judaeam, ut et discipuli
tui videant opera tua, quae tu facis.</hi> Opera Domini
discipulos non latebant, sed istos latebant. Isti
enim fratres, id est consanguinei, Christum consanguineum
habere potuerunt, credere autem in eum ipsa
propinquitate fastidierunt. Dictum est in Evangelio:
non enim hoc nos audemus opinari, modo audistis.
Addunt, et monent: <hi>Nemo enim in occulto quid facit,
et quaerit ipse in palam esse: si haec facis, manifesta
teipsum mundo.</hi> Et continuo: <hi>Neque enim fratres ejus
credebant in eum.</hi> Quare in eum non credebant? Quia
humanam gloriam requirebant. Nam et quod eum
videntur monere fratres, gloriae ipsius consulunt:
Facis mirabilia, innotesce; id est, appare omnibus, ut
laudari possis ab omnibus. Loquebatur caro carni:
sed caro sine Deo, carni cum Deo. Loquebatur enim
prudentia carnis Verbo quod caro factum est et habitavit
in nobis <note>(Joan. I, 14)</note>.</p>
        </div3>
<div3>
          <head>5.</head>
          <p>
 Quid ad haec, Dominus? <hi>Dicit ergo eis Jesus: Tempus
meum nondum venit, tempus autem vestrum semper est paratum.</hi> 
Quid est hoc? Nondum venerat tempus Christi?
Quare ergo Christus venerat, si tempus ejus nondum
venerat? Nonne audivimus Apostolum dicentem, <hi>Cum
autem venit plenitudo temporis, misit Deus Filium suum <note>(Galat. IV, 4)</note>
          </hi>?
Si ergo in plenitudine temporis missus
est; quando debuit missus est, quando oportuit venit:
quid est, <hi>Tempus meum nondum venit?</hi> Intelligite,
<pb n="1624"/>
fratres, quo animo illi loquebantur, qui quasi fratrem
suum monere videbantur. Dabant ei consilium consequendae
gloriae, veluti saeculariter et terreno affectu
monentes, ne esset ignobilis et latitaret: quod ergo
ait Dominus, <hi>Tempus meum nondum venit,</hi> illis respondit
qui ei consilium de gloria dabant, Tempus
gloriae meae nondum venit. Videte quam profundum
sit: de gloria illi admonebant, sed ille voluit altitudinem
humilitate praecedere, et ad ipsam celsitudinem
per humilitatem viam sternere. Nam et illi discipuli
utique gloriam requirebant, qui volebant sedere unus
ad dexteram ejus, et alter ad sinistram: attendebant
quo, et non videbant qua; Dominus eos, ut ordinate venirent
ad patriam, revocavit ad viam. Excelsa est
enim patria, humilis via. Patria est vita Christi, via
est mors Christi: patria est mansio Christi, via est
passio Christi. Qui recusat viam, quid quaerit patriam?
Denique et illis hoc respondit, quaerentibus altitudinem: <hi>Potestis bibere calicem quem ego bibiturus sum <note>(Matth. XX, 21, 22)</note>
          </hi>?
Ecce qua venitur ad celsitudinem
quam desideratis. Calicem quippe commemorabat
humilitatis atque passionis.</p>
        </div3>
<div3>
          <head>6.</head>
          <p>
 Ergo et hic, <hi>Tempus meum nondum venit; tempus
autem vestrum,</hi> id est, mundi gloria, <hi>semper est
paratum.</hi> Hoc est tempus de quo in prophetia loquitur
Christus, id est, corpus Christi: <hi>Cum accepero
tempus, ego justitias judicabo <note>(Psal. LXXIV, 3)</note>
          </hi>. Modo
enim non est tempus judicandi, sed iniquos tolerandi.
Ferat igitur modo corpus Christi, et toleret iniquitatem
male viventium. Habeat tamen justitiam modo,
antequam habeat judicium: per justitiam enim perveniet
ad judicium. Tolerantibus quippe membris
iniquitatem saeculi hujus quid Scriptura sancta dicit
in Psalmo? <hi>Non repellet Dominus plebem suam.</hi> Laborat
quippe plebs ejus inter indignos, inter iniquos,
inter blasphemantes, inter murmurantes, detrahentes,
insectantes, et si liceat, perimentes. Laborat quidem;
sed <hi>non repellet Dominus plebem suam, et haereditatem
suam non derelinquet, quoadusque justitia convertatur
in judicium <note>(Psal. XCIII, 14, 15)</note>
          </hi>. <hi>Quoadusque
justitia</hi> quae modo est in sanctis ejus, <hi>convertatur
in judicium;</hi> cum implebitur quod eis dictum est, <hi>Sedebitis super duodecim sedes, judicantes duodecim
tribus Israel 
 <note>(Matth. XIX, 28)</note>
          </hi>. Habebat justitiam
Apostolus, sed nondum illud judicium de quo dicit, <hi>Nescitis quoniam angelos judicabimus 
 <note>(I Cor. VI, 3)</note>
          </hi>? Sit
ergo modo tempus juste vivendi, postea erit tempus
eos qui male vixerint, judicandi. <hi>Quoadusque justitia,</hi> 
inquit, <hi>convertatur in judicium.</hi> Hoc erit tempus judicii,
de quo Dominus modo dixit, <hi>Tempus meum nondum
venit.</hi> Erit enim tempus gloriae, ut qui venit
in humilitate, veniat in altitudine. Qui venit judicandus,
veniet judicaturus: qui venit occidi a mortuis,
veniet judicare de vivis et mortuis. <hi>Deus,</hi> inquit Psalmus, <hi>manifestus veniet, Deus noster et non silebit 
 <note>(Psal.
XLIX, 3)</note>
          </hi>. Quid est, <hi>manifestus veniet?</hi> Quia venit occultus.
Tunc non silebit: nam quando venit occulius
<pb n="1625"/>
sicut ovis ad immolandum ductus est, et sicut agnus
coram tondente se non aperuit os suum <note>(Isai. LIII,
7)</note>. Veniet et non silebit. <hi>Tacui,</hi> inquit, <hi>numquid
semper tacebo <note>(Id. XLII, 14, sec. LXX)</note>
          </hi>?</p>
        </div3>
<div3>
          <head>7.</head>
          <p>
 Modo autem quid necessarium est eis qui habent
justitiam? Quod in illo ipso psalmo legitur, <hi>Quoadusque
justitia convertatur in judicium; et qui habent eam,
omnes recti corde.</hi> Quaeritis fortasse qui sunt recti
corde? Illos invenimus in Scriptura rectos corde,
qui mala saeculi tolerant, et non accusant Deum.
Videte, fratres; rara avis est ista quam loquor. Nescio
quo enim modo quando evenit homini aliquid
mali, Deum currit accusare, qui deberet se. Quando
boni aliquid agis, te laudas: quando mali aliquid pateris,
Deum accusas. Hoc est ergo cor tortum, non
rectum. Ab ista distortione et pravitate si corrigaris,
convertetur in contrarium quod faciebas. Antea enim
quid faciebas? Laudabas te in bonis Dei, accusabas
Deum in malis tuis: converso corde et directo, laudabis
Deum in bonis suis, accusabis te in malis tuis.
Isti sunt recti corde. Denique ille nondum recto corde,
cui displicebat felicitas malorum et labor bonorum,
ait correctus: <hi>Quam bonus Deus Israel rectis corde!
Mei autem,</hi> quando non eram recto corde, <hi>pene commoti
sunt pedes, paulo minus effusi sunt gressus mei.</hi> 
Quare? <hi>Quia zelavi in peccatoribus, pacem peccatorum
intuens <note>(Psal. LXXII, 1-3)</note>
          </hi>. Vidi, inquit, malos felices,
et displicuit mihi Deus; hoc enim volebam, ut non
permitteret Deus malos esse felices. Intelligat homo:
nunquam hoc permittit Deus; sed ideo malus felix
putatur, quia quid sit felicitas ignoratur. Simus ergo
recti corde: tempus gloriae nostrae nondum venit.
Dicatur amatoribus hujus saeculi, quales erant fratres
Domini, <hi>Tempus vestrum semper est paratum; tempus</hi> 
nostrum <hi>nondum venit.</hi> Audeamus enim hoc dicere et
nos. Et quoniam corpus Domini nostri Jesu Christi
sumus, quoniam membra ejus sumus, quoniam caput
nostrum gratanter agnoscimus, dicamus prorsus;
quoniam propter nos et ipse hoc dignatus est dicere.
Quando nobis insultant amatores hujus saeculi, dicamus
eis, <hi>Tempus vestrum semper est paratum; tempus</hi> 
nostrum <hi>nondum venit.</hi> Nobis enim dixit Apostolus, <hi>Mortui enim estis, et vita vestra abscondita est cum
Christo in Deo.</hi> 
 Quando veniet tempus nostrum? <hi>Cum
Christus,</hi> inquit, <hi>apparuerit vita vestra, tunc et vos apparebitis
cum ipso in gloria <note>(Coloss. III, 3, 4)</note>
          </hi>.</p>
        </div3>
<div3>
          <head>8.</head>
          <p>
 Quid deinde addit? <hi>Non potest mundus odisse
vos.</hi> Quid est hoc, nisi, Non potest mundus odisse
amatores suos, falsos testes? Bona enim dicitis quae
mala sunt, et mala quae bona sunt. <hi>Me autem odit,
quia ego testimonium perhibeo de illo, quia opera
ejus mala sunt. Vos ascendite ad diem festum hunc.</hi> 
Quid est <hi>hunc?</hi> Ubi gloriam humanam quaeritis. Quid
est <hi>hunc?</hi> Ubi extendere vultis carnalia gaudia, non
aeterna cogitare. <hi>Ego non ascendo ad diem festum
hunc, quia meum tempus nondum impletum est.</hi> In die
festo hoc gloriam vos humanam quaeritis; meum vero

<pb n="1626"/>
tempus, id est gloriae meae, nondum venit. Ipse erit
dies festus meus, non diebus istis praecurrens et transiens,
sed permanens in aeternum: ipsa erit festivitas,
gaudium sine fine, aeternitas sine labe, serenitas sine
nube. <hi>Haec cum dixisset, ipse mansit in Galilaea. Ut
autem ascenderunt fratres ejus, tunc et ipse ascendit ad
diem festum; non manifeste, sed quasi in occulto.</hi> Ideo <hi>non ad diem festum hunc,</hi> 
 quia non gloriari temporaliter,
sed aliquid docere salubriter, corrigere homines,
de die festo aeterno admonere, amorem ab hoc saeculo
avertere, et in Deum convertere cupiebat. Quid
est autem, <hi>quasi latenter ascendit ad diem festum?</hi> Non
vacat et hoc Domini. Videtur mihi, fratres, etiam
hinc, quod quasi latenter ascendit, aliquid significare
voluisse: nam consequentia docebunt sic eum ascendisse
mediato die festo, id est mediatis illis diebus,
ut etiam palam doceret. Sed <hi>quasi latenter</hi> dixit, ne se
ostenderet hominibus. Non vacat quod latenter ascendit
Christus ad diem festum, quia ipse latebat in illo
die festo. Adhuc etiam ego quod dixi, in latibulo est.
Manifestetur ergo, tollatur velum, et appareat quod
erat secretum.</p>
        </div3>
<div3>
          <head>9.</head>
          <p>
 Omnia quae dicta sunt antiquo populo Israel in
multiplici scriptura sanctae Legis, quae agerent sive in
sacrificiis, sive in sacerdotiis, sive in diebus festis, et
omnino in quibuslibet rebus quibus Deum colebant,
quaecumque illis dicta et praecepta sunt, umbrae fuerunt
futurorum. Quorum futurorum? Quae implentur
in Christo. Unde dicit Apostolus, <hi>Quotquot enim promissiones
Dei, in illo etiam <note>(II Cor. I, 20)</note>
          </hi>: id est,
in illo impletae sunt. Deinde dicit alio loco: <hi>Omnia
in figura contingebant illis; scripta sunt autem propter
nos, in quos finis saeculorum obvenit <note>(I Cor. X, 11)</note>
          </hi>.
Dixit et alibi: <hi>Finis enim Legis Christus est <note>(Rom.,
X, 4)</note>
          </hi>. Item alio loco: <hi>Nemo vos judicet in cibo, aut
in potu, aut in parte diei festi, aut neomeniae, aut sabbatorum,
quod est umbra futurorum <note>(Coloss. II, 16, 17)</note>
          </hi>.
Si ergo omnia illa umbrae fuerunt futurorum; et Scenopegia
umbra erat futurorum. Hic ergo dies festus,
quaeramus cujus futuri umbra erat. Exposui quid erat
Scenopegia: celebratio erat tabernaculorum, propterea
quia populus de Aegypto liberatus tendens per
desertum ad terram promissionis, in tabernaculis habitavit.
Quid sit animadvertamus, et nos erimus; nos,
inquam, qui membra Christi sumus, si sumus: illo
autem dignante sumus, non nobis promerentibus.
Attendamus ergo nos, fratres: educti sumus de
Aegypto, ubi diabolo tanquam Pharaoni serviebamus:
ubi lutea opera in terrenis desideriis agebamus, et in
eis multum laborabamus. Etenim nobis Christus quasi
lateres facientibus clamavit: <hi>Venite ad me, omnes qui
laboratis et onerati estis <note>(Matth. XI, 28)</note>
          </hi>. Hinc educti
per Baptismum tanquam per mare Rubrum, ideo rubrum,
quia Christi sanguine consecratum, mortuis
omnibus inimicis nostris qui nos insectabantur, id
<pb n="1627"/>
est, deletis omnibus peccatis nostris, transjecti sumus.
Modo ergo antequam ad patriam promissionis,
id est, aeternum regnum veniamus, in deserto in tabernaculis
sumus. Qui ista agnoscunt, in tabernaculis
sunt: futurum enim erat ut quidam hoc agnoscerent.
Ille enim est in tabernaculis, qui se esse in
mundo intelligit peregrinum. Ille se intelligit peregrinantem,
qui se videt patriae suspirantem. Cum autem
corpus Christi est in tabernaculis, Christus est in tabernaculis.
Sed tunc non evidenter, sed latenter.
Adhuc enim umbra lucem obscurabat: veniente luce,
umbra remota est. Christus erat in occulto, in Scenopegia
Christus erat, sed latens Christus. Modo jam
cum manifestata sunt ista, agnoscimus nos iter agere
in eremo: si enim agnoscamus, in eremo sumus.
Quid est in eremo? In deserto. Quare in deserto?
Quia in isto mundo, ubi sititur in via inaquosa. Sed
sitiamus, ut saturemur. Beati enim qui esuriunt et sitiunt
justitiam, quoniam ipsi saturabuntur <note>(Matth. V, 6)</note>.
Et sitis nostra de petra impletur in eremo: <hi>Petra</hi> enim <hi>erat Christus,</hi> 
 et virga percussa est, ut aqua manaret.
Ut autem manaret, bis percussa est <note>(I Cor. X, 4; Num.
XX, 11)</note>, quia duo ligna sunt crucis. Omnia ergo haec
quae fiebant in figura, manifestantur in nobis. Et non vacat
quod de Domino dictum est, <hi>Ascendit ad diem
festum, non manifeste, sed tanquam in occulto.</hi> Figuratum
enim erat ipsum in occulto, quia in ipso die festo
Christus latebat; quia ipse dies festus, Christi membra
peregrinatura significabat.</p>
        </div3>
<div3>
          <head>10.</head>
          <p>
 <hi>Judaei ergo quaerebant eum in die festo:</hi> antequam
ascenderet. Priores enim fratres ascenderunt,
et non tunc ascendit ille, quando illi putabant et volebant:
ut etiam hoc impleretur quod ait, <hi>Non ad
hunc,</hi> id est, ad quem vos vultis, primum vel secundum
diem. Ascendit autem postea, ut Evangelium
loquitur, <hi>mediato die festo;</hi> id est, cum jam illius diei
festi tot dies praeteriissent quod remansissent. Ipsam
enim festivitatem, quantum intelligendum est, diebus
pluribus celebrabant.</p>
        </div3>
<div3>
          <head>11.</head>
          <p>
 <hi>Dicebant ergo: Ubi est ille? Et murmur multum
de eo erat in turba.</hi> Unde murmur? De contentione.
Quae fuit contentio? <hi>Quidam enim dicebant, Quia bonus
est; alii autem, Non, sed seducit turbas.</hi> De omnibus
servis ejus intelligendum: hoc dicitur modo. Quicumque
enim eminuerit in aliqua gratia spirituali, profecto
alii dicunt, <hi>Bonus est;</hi> alii, <hi>Non, sed seducit turbas.</hi> 
Unde hoc? Quia <hi>vita nostra abscondita est cum Christo
in Deo <note>(Coloss. III, 3)</note>
          </hi>. Ideo licet dicere hominibus per
hiemem, Mortua est ista arbor, verbi gratia, arbor
fici, arbor piri, et hujusmodi pomorum, similis est
aridae; et quamdiu hiems est, non apparet. Aestas
probat, judicium probat. Aestas nostra, revelatio Christi
est: <hi>Deus manifestus veniet, Deus noster et non silebit <note>(Psal. XLIX, 3)</note>
          </hi>;
 <hi>ignis ante eum praeibit:</hi> iste ignis <hi>inflammabit inimicos ejus 
 <note>(Psal. XCVI, 3)</note>
          </hi>; aridas
arbores ignis comprehendet. Tunc enim aridae apparebunt,
quando eis dicetur, <hi>Esurivi, et non dedistis
<pb n="1628"/>
mihi manducare:</hi> in alia vero parte, hoc est in dextera,
apparebit fecunditas fructuum, dignitasque foliorum;
viriditas, aeternitas erit. Illis ergo tanquam
aridis dicetur, <hi>Ite in ignem aeternum <note>(Matth. XXV,
42, 41)</note>
          </hi>. <hi>Ecce enim,</hi> inquit, <hi>securis ad radicem arborum
posita est. Omnis ergo arbor quae non facit fructum bonum,
excidetur, et in ignem mittetur <note>(Id. III, 10)</note>
          </hi>. Dicant
ergo de te, si proficis in Christo, dicant homines, <hi>Seducit turbas.</hi> 
 De ipso, de toto corpore Christi hoc
dicitur. Cogita corpus Christi adhuc in mundo, cogita
corpus Christi adhuc in area; vide quemadmodum
blasphemetur a palea. Simul quidem triturantur; sed
paleae conteruntur, frumenta purgantur. Quod dictum
est ergo de Domino, valet ad consolationem, de quocumque
hoc dictum fuerit christiano.</p>
        </div3>
<div3>
          <head>12.</head>
          <p>
 <hi>Nemo tamen palam loquebatur de illo, propter
metum Judaeorum.</hi> Sed qui non loquebantur de illo
propter metum Judaeorum? Utique qui dicebant, <hi>Bonus est:</hi> 
 non qui dicebant, <hi>Seducit turbas.</hi> Qui dicebant, <hi>Seducit turbas,</hi> 
 sonitus eorum audiebatur tanquam
aridorum foliorum. <hi>Seducit turbas,</hi> clarius sonabant; <hi>Bonus est,</hi> 
 pressius susurrabant. Modo autem,
fratres, quamvis nondum venerit illa gloria Christi,
quae nos aeternos factura est; modo tamen ita crescit
Ecclesia ejus, ita eam dignatus est per cuncta diffundere,
ut jam susurretur, <hi>Seducit turbas;</hi> et clarius personet, <hi>Bonus est.</hi> 
</p>
        </div3>
      </div1>

<div1>
        <head>TRACTATUS XXIX. <hi>In illud Evangelii,</hi> Jam autem die festo mediante, ascendit Jesus in templum; <hi>usque ad id,</hi> Qui misit illum, hic verax est, et injustitia in illo non est. <hi>Cap.</hi> VII, V\. 14-18.</head>
<div3>
          <head>1.</head>
          <p>
 Quod sequitur de Evangelio et hodie lectum est,
consequenter et nos videamus; et quod Dominus donaverit,
hinc dicamus. Hesterno die huc usque lectum
erat, quia licet non vidissent Dominum Jesum
in templo per diem festum, loquebantur tamen de
illo: <hi>Et alii dicebant, Bonus est; alii autem, Non,
sed seducit turbas <note>(Joan. VII, 12)</note>
          </hi>. Dictum enim hoc
est ad eorum solatium, qui postea praedicantes verbum
Dei, futuri erant ut seductores et veraces <note>(II Cor.
VI, 8)</note>. Si enim seducere decipere est; nec Christus
seductor, nec Apostoli ejus; nec quisquam seductor
debet esse christianus: si autem seducere, aliunde
aliquem ad aliud persuadendo ducere est, quaerendum
est unde et quo: si a malo ad bonum, bonus
seductor est; si a bono ad malum, malus seductor
est. In hanc ergo partem qua seducuntur homines de
malo ad bonum, utinam omnes seductores et vocemur
et simus!</p>
        </div3>
<div3>
          <head>2.</head>
          <p>
 <hi>Ascendit</hi> ergo postea Dominus ad diem festum, <hi>mediante
die festo, et docebat. Et mirabantur Judaei dicentes:
Quomodo hic litteras scit, cum non didicerit?</hi> 
Ille qui latebat, docebat; et palam loquebatur, et
non tenebatur. Illud enim ut lateret, erat causa
exempli, hoc potestatis. Sed cum doceret, <hi>mirabantur
Judaei.</hi> Omnes quidem, quantum arbitror, mirabantur;
sed non omnes convertebantur. Et unde
admiratio? Quia multi noverant ubi natus, quemadmodum
<pb n="1629"/>
fuerit educatus; nunquam eum viderant litteras
discentem, audiebant autem de Lege disputantem,
Legis testimonia proferentem, quae nemo posset
proferre nisi legisset, nemo legere nisi litteras didicisset:
et ideo mirabantur. Eorum autem admiratio
Magistro facta est insinuandae altius veritatis occasio.
Ex eorum quippe admiratione et verbis, dixit Dominus
profundum aliquid, et diligentius inspici et discuti
dignum. Propter quod intentam facio Charitatem
vestram, non solum ad audiendum pro vobis, sed
etiam ad orandum pro nobis.</p>
        </div3>
<div3>
          <head>3.</head>
          <p>
 Quid ergo Dominus respondit eis admirantibus
quomodo sciret litteras quas non didicerat? <hi>Mea,</hi> 
inquit, <hi>doctrina non est mea, sed ejus qui misit me.</hi> Haec
est profunditas prima: videtur enim paucis verbis
quasi contraria locutus. Non enim ait, Ista doctrina
non est mea; sed, <hi>Mea doctrina non est mea.</hi> Si non
tua, quomodo tua? Si tua, quomodo non tua? Tu
enim dicis utrumque: et, <hi>mea doctrina;</hi> et, <hi>non mea.</hi> 
Nam si dixisset, Ista doctrina non est mea, nulla esset
quaestio. Nunc vero, fratres, primitus intendite quaestionem,
et sic ordine exspectate solutionem. Nam
qui non videt quaestionem quae proponitur, quomodo
intelligit quod exponitur? Hoc est ergo in quaestione,
quod ait, <hi>mea non mea:</hi> hoc videtur esse contrarium,
quomodo <hi>mea,</hi> quomodo <hi>non mea.</hi> Si ergo intueamur
diligenter quod ipse in exordio dicit sanctus Evangelista, <hi>In principio erat Verbum, et Verbum erat apud
Deum, et Deus erat verbum 
 <note>(Joan. I, 1)</note>
          </hi>; inde pendet
hujus solutio quaestionis. Quae est ergo doctrina Patris,
nisi Verbum Patris? Ipse ergo Christus doctrina
Patris, si Verbum Patris. Sed quia Verbum non potest
esse nullius, sed alicujus: et suam doctrinam
dixit, seipsum; et non suam, quia Patris est Verbum.
Quid enim tam tuum quam tu? et quid tam non tuum
quam tu, si alicujus est quod es?</p>
        </div3>
<div3>
          <head>4.</head>
          <p>
 Verbum ergo et Deus est, et doctrinae stabilis
Verbum est, non sonabilis per syllabas et volatilis,
sed manentis cum Patre, ad quam convertamur manentem,
sonis transeuntibus admoniti. Non enim nos
ita admonet quod transit, ut ad transitoria vocet. Admonemur
ut diligamus Deum. Totum hoc quod dixi,
syllabae fuerunt; percussum aerem verberaverunt, ut
ad sensum vestrarum aurium pervenirent, sonando
transierunt: non tamen illud quod vos admonui, transire
debet; quia ille quem vos diligere admonui, non
transit; et cum transeuntibus syllabis admoniti, conversi
ad eum fueritis, nec vos transibitis, sed cum
manente manebitis. Hoc est ergo in doctrina magnum,
altum et aeternum quod manet; quo vocant omnia
quae temporaliter transeunt, quando bene significant,
nec mendaciter proferuntur. Omnia quippe signa quae
proferimus sonis, aliquid significant quod non est
sonus. Non enim duae breves syllabae Deus est, et
duas breves syllabas colimus, et duas breves syllabas
<pb n="1630"/>
adoramus, et ad duas breves syllabas pervenire desideramus:
quae pene ante desinunt sonare, quam coeperint;
nec in eis secundae locus est, nisi prima transierit.
Manet ergo aliquid magnum quod dicitur Deus,
quamvis non maneat sonus cum dicitur Deus. Sic intendite
doctrinam Christi, et pervenietis ad Verbum
Dei: cum autem perveneritis ad Verbum Dei, intendite, <hi>Deus erat Verbum;</hi> 
 et videbitis verum dictum
esse, <hi>mea doctrina:</hi> intendite etiam cujus est Verbum;
et videbitis recte dictum esse, <hi>non est mea.</hi> </p>
        </div3>
<div3>
          <head>5.</head>
          <p>
 Breviter ergo dico Charitati vestrae; hoc videtur
mihi dixisse Dominus Jesus Christus, <hi>Mea doctrina
non est mea,</hi> ac si diceret, Ego non sum a meipso.
Quamvis enim Filium Patri dicamus et credamus aequalem,
nec ullam in eis esse naturae substantiaeque distantiam,
nec inter generantem atque generatum aliquod
interfuisse temporis intervallum; tamen hoc servato
et custodito ista dicimus, quod ille Pater est, ille
Filius. Pater autem non est, si non habeat Filium;
et Filius non est, si non habeat Patrem: sed tamen
Filius Deus de Patre; Pater autem Deus, sed non de
Filio. Pater Filii, non Deus de Filio: ille autem Filius
Patris, et Deus de Patre. Dominus enim Christus
dicitur Lumen ex Lumine. Lumen ergo quod non ex
lumine, et Lumen aequale quod ex Lumine, simul
unum Lumen, non duo lumina.</p>
        </div3>
<div3>
          <head>6.</head>
          <p>
 Si intelleximus, Deo gratias: si quis autem parum
intellexit, fecit homo quo usque potuit, caetera
videat unde speret. Forinsecus ut operarii possumus
plantare et rigare, sed Dei est incrementum dare <note>(I Cor. III, 6)</note>.
 <hi>Mea,</hi> inquit, <hi>doctrina non est mea,
sed ejus qui misit me.</hi> Audiat consilium, qui dicit, Nondum
intellexi. Magna quippe res et profunda cum fuisset
dicta, vidit utique ipse Dominus Christus hoc tam
profundum non omnes intellecturos, et in consequenti
dedit consilium. Intelligere vis? crede. Deus enim per
prophetam dixit: <hi>Nisi credideritis, non intelligetis <note>(Isai. VII, 9, sec. LXX)</note>
          </hi>.
Ad hoc pertinet quod etiam
hic Dominus secutus adjunxit: <hi>Si quis voluerit voluntatem
ejus facere, cognoscet de doctrina, utrum ex Deo
sit, an ego a meipso loquar.</hi> Quid est hoc, <hi>Si quis voluerit
voluntatem ejus facere?</hi> Sed ego dixeram, Si
quis crediderit; et hoc consilium dederam. Si non intellexisti,
inquam, crede. Intellectus enim merces est
fidei. Ergo noli quaerere intelligere ut credas, sed
crede ut intelligas; quoniam <hi>nisi credideritis, non intelligetis.</hi> 
Cum ergo ad possibilitatem intelligendi consilium
dederim obedientiam credendi, et dixerim Dominum
Jesum Christum hoc ipsum adjunxisse in consequenti
sententia, invenimus eum dixisse, <hi>Si quis
voluerit voluntatem ejus facere, cognoscet de doctrina.</hi> 
Quid est, <hi>cognoscet?</hi> Hoc est intelliget. Quod est autem, <hi>Si quis voluerit voluntatem ejus facere,</hi> 
 hoc est
credere. Sed quia <hi>cognoscet,</hi> hoc est intelliget, omnes
intelligunt: quia vero quod ait, <hi>Si quis voluerit voluntatem
ejus facere,</hi> hoc pertinet ad credere, ut diligentius
intelligatur, opus est nobis ipso Domino nostro
expositore, ut indicet nobis utrum revera ad credere
pertineat facere voluntatem Patris ejus. Quis nesciat
<pb n="1631"/>
hoc esse facere voluntatem Dei, operari opus ejus,
id est, quod illi placet? Ipse autem Dominus aperte
alio loco dicit: <hi>Hoc est opus Dei, ut credatis in eum
quem ille misit <note>(Joan. VI, 29)</note>
          </hi>. <hi>Ut credatis in eum;</hi> non,
ut credatis ei. Sed si creditis in eum, creditis ei: non
autem continuo qui credit ei, credit in eum. Nam et
daemones credebant ei, et non credebant in eum.
Rursus etiam de Apostolis ipsius possumus dicere,
Credimus Paulo; sed non, Credimus in Paulum:
Credimus Petro; sed non, Credimus in Petrum. <hi>Credenti</hi> 
enim <hi>in eum qui justificat impium, deputatur fides
ejus ad justitiam <note>(Rom. IV, 5)</note>
          </hi>. Quid est ergo credere
in eum? Credendo amare, credendo diligere, credendo
in eum ire, et ejus membris incorporari. Ipsa
est ergo fides quam de nobis exigit Deus: et non invenit
quod exigat, nisi donaverit quod inveniat. Quae
fides, nisi quam definivit alio loco Apostolus plenissime
dicens: <hi>Neque circumcisio aliquid valet, neque
praeputium, sed fides quae per dilectionem operatur <note>(Galat. V, 6)</note>
          </hi>?
Non qualiscumque fides, sed <hi>fides quae
per dilectionem operatur:</hi> haec in te sit, et intelliges de
doctrina. Quid enim intelliges? Quia <hi>doctrina</hi> ista <hi>non
est mea, sed ejus qui misit me:</hi> id est, intelliges quia
Christus Filius Dei, qui est doctrina Patris, non est
ex seipso, sed Filius est Patris.</p>
        </div3>
<div3>
          <head>7.</head>
          <p>
 Sabellianam haeresim sententia ista dissolvit.
Sabelliani enim dicere ausi sunt ipsum esse Filium
qui est et Pater; duo esse nomina, sed unam rem. Si
duo essent nomina, et res una, non diceretur, <hi>Mea
doctrina non est mea.</hi> Utique si tua doctrina non est
tua, o Domine, cujus est, nisi alius sit cujus sit? Quod
dixisti, Sabelliani non intelligunt: non enim Trinitatem
viderunt, sed sui cordis errorem secuti sunt.
Nos cultores Trinitatis et unitatis Patris et Filii et
Spiritus sancti, et unius Dei, intelligamus de doctrina
Christi, quoniam non est ejus. Et ideo dixit non se
a seipso loqui, quoniam Christus Patris est Filius, et
Pater Christi est Pater, et Filius de Deo Patre Deus
est: Pater autem Deus, non de Filio Deo Deus est.</p>
        </div3>
<div3>
          <head>8.</head>
          <p>
 <hi>Qui a semetipso loquitur, gloriam propriam quaerit.</hi> 
Hoc erit ille qui vocatur Antichristus, <hi>extollens se,</hi> sicut
Apostolus ait, <hi>supra omne quod dicitur Deus, et
quod colitur <note>(II Thess. II, 4)</note>
          </hi>. Ipsum quippe annuntians
Dominus gloriam suam quaesiturum, non gloriam Patris,
ait ad Judaeos: <hi>Ego veni in nomine Patris mei, et
non suscepistis me: alius veniet in nomine suo, hunc
suscipietis <note>(Joan. V, 43)</note>
          </hi>. Significavit eos Antichristum
suscepturos, qui gloriam nominis sui quaesiturus est,
inflatus, non solidus; et ideo non stabilis, sed utique
ruinosus. Dominus autem noster Jesus Christus magnum
exemplum nobis praebuit humilitatis: nempe
aequalis est Patri, nempe <hi>in principio erat Verbum, et
Verbum erat apud Deum, et Deus erat Verbum;</hi> nempe
ipse dixit, et verissime dixit, <hi>Tanto tempore vobiscum
sum, et non cognovistis me? Philippe, qui vidit me,
vidit et Patrem <note>(Id. XIV, 9)</note>
          </hi>; nempe ipse dixit, et verissime
dixit, <hi>Ego et Pater unum sumus <note>(Id. X, 30)</note>
          </hi>. Si
ergo ille cum Patre unum, aequalis Patri, Deus de
<pb n="1632"/>
Deo, Deus apud Deum, coaeternus, immortalis, pariter
incommutabilis, pariter sine tempore, pariter
creator et dispositor temporum; tamen quia venit in
tempore, et formam servi accepit, et habitu est inventus
ut homo <note>(Philipp. II, 7)</note>, quaerit gloriam Patris,
non suam: quid tu, homo, facere debes, qui quando
aliquid boni facis, gloriam tuam quaeris; quando autem
aliquid mali facis, Deo calumniam meditaris? Intende
tibi; creatura es, agnosce Creatorem: servus
es, ne contemnas Dominum: adoptatus es, sed non
meritis tuis; quaere ejus gloriam, a quo habes hanc
gratiam, homo adoptatus, cujus gloriam quaesivit qui
est ab illo unicus natus. <hi>Qui autem quaerit gloriam ejus
qui misit illum, hic verax est, et injustitia in illo non est.</hi> 
In Antichristo autem injustitia est, et verax non est;
quia gloriam suam quaesiturus est, non ejus a quo
missus est: non enim est missus, sed venire permissus.
Omnes ergo pertinentes ad corpus Christi, ne
inducamur in laqueos Antichristi, non quaeramus gloriam
nostram. Sed si ille quaesivit gloriam ejus qui
eum misit, quanto magis nos ejus qui nos fecit?
</p>
        </div3>
      </div1>

<div1>
        <head>TRACTATUS XXX. <hi>Ab eo loco,</hi> Nonne Moyses dedit vobis Legem, et nemo ex vobis facit Legem? <hi>usque ad id,</hi> Nolite judicare secundum faciem, sed justum judicium judicate. <hi>Cap.</hi> VII, V\. 19-24.</head>
<div3>
          <head>1.</head>
          <p>
 Evangelii sancti lectionem, de qua pridem Charitati
vestrae locuti sumus, ista quae modo lecta est,
hodierna consequitur. Dominum loquentem audiebant
et discipuli et Judaei; veritatem loquentem audiebant,
et veraces et mendaces; charitatem loquentem audiebant
et amici et inimici; bonum loquentem audiebant
et boni et mali. Illi audiebant, sed ille discernebat; et
quibus sermo prodesset et profuturus esset, videbat
et praevidebat. In illis enim qui tunc erant videbat,
in nobis qui futuri eramus praevidebat. Nos itaque sic
audiamus Evangelium, quasi praesentem Dominum;
nec dicamus, O illi felices qui eum videre potuerunt!
quia multi in eis qui viderunt, et occiderunt; multi
autem in nobis qui non viderunt, et crediderunt. Quod
enim pretiosum sonabat de ore Domini, et propter
nos scriptum est, et nobis servatum, et propter
nos recitatum, et recitabitur etiam propter posteros
nostros, et donec saeculum finiatur. Sursum est Dominus:
sed etiam hic est veritas Dominus. Corpus
enim Domini in quo resurrexit, uno loco esse potest:
veritas ejus ubique diffusa est. Dominum ergo
audiamus, et quod ipse donaverit de verbis ejus, et
nos dicamus.</p>
        </div3>
<div3>
          <head>2.</head>
          <p>
 <hi>Nonne Moyses,</hi> inquit, <hi>dedit vobis Legem, et nemo
ex vobis facit Legem? Quid me quaeritis interficere?</hi> Ideo
enim quaeritis me interficere, quia nemo ex vobis
<pb n="1633"/>
facit Legem: nam si Legem faceretis, in ipsis litteris
Christum agnosceretis, et praesentem non occideretis.
Et illi responderunt: <hi>Respondit ei turba.</hi> Respondit
quasi turba non pertinentia ad ordinem, sed ad perturbationem:
denique turba turbata videte quid responderit: <hi>Daemonium habes; quis te quaerit occidere?</hi> 
Quasi non pejus fuerit dicere, <hi>Daemonium habes,</hi> quam
eum occidere. Ei quippe dictum est quod daemonium
haberet, qui daemones expellebat. Quid possit aliud
dicere turba turbulenta? quid possit aliud olere coenum
commotum? Turba turbata est; unde? A veritate.
Turbam lippitudinis turbavit claritas lucis. Oculi enim
non habentes sanitatem, non possunt ferre luminis
claritatem.</p>
        </div3>
<div3>
          <head>3.</head>
          <p>
 Dominus autem non plane turbatus, sed in sua
veritate tranquillus, non reddidit malum pro malo,
nec maledictum pro maledicto <note>(I Petr. III, 9)</note>. Quibus
si diceret, Daemonium habetis vos; verum utique diceret.
Non enim talia illi veritati dicerent, nisi eos
diaboli falsitas irritaret. Quid ergo respondit? Audiamus
tranquille, et tranquillum bibamus: <hi>Unum opus
feci, et omnes miramini.</hi> Tanquam dicens, Quid si
omnia opera mea videretis? Ipsius enim opera erant
quae in mundo videbant, et ipsum qui fecit omnia non
videbant: fecit unam rem, et turbati sunt, quia salvum
fecit hominem sabbato. Quasi vero si quisquam
aegrotus sabbato sinceraret, alius illum sanum fecisset
quam ille, qui eos scandalizavit, quia unum hominem
salvum fecit sabbato. Quis enim alius alios salvos
fecit quam ipsa salus; qui illam salutem quam dedit
huic homini, dat et jumentis? Salus enim corporalis
erat. Salus carnis et reparatur, et moritur; et cum
reparatur, mors differtur, non aufertur. Tamen, fratres,
etiam ipsa salus a Domino est, per quemlibet
detur: quocumque curante et ministrante impertiatur,
ab illo datur a quo est omnis salus, cui dicitur in
Psalmo, <hi>Homines et jumenta salvos facies, Domine;
sicut multiplicasti misericordiam tuam, Deus.</hi> Quia enim
Deus es, multiplicata misericordia tua pervenit etiam
ad salutem carnis humanae, pervenit etiam ad salutem
mutorum animalium: sed qui das salutem carnis hominibus
jumentisque communem, numquid nulla salus
est quam servas hominibus? Est certe alia quae non
solum communis non est hominibus et jumentis, sed
nec ipsis hominibus communis est bonis et malis.
Denique cum ibi de ista salute dixisset, quam communiter
accipiunt pecora et homines; propter illam
salutem quam sperare debent homines, sed boni homines,
secutus adjunxit, <hi>Filii autem hominum sub
tegmine alarum tuarum sperabunt: inebriabuntur ab
ubertate domus tuae, et torrente voluptatis tuae potabis
eos; quoniam apud te est fons vitae, et in lumine tuo videbimus
lumen <note>(Psal. XXXV, 7-10)</note>
          </hi>. Haec est salus quae
<pb n="1634"/>
ad bonos pertinet, quos appellavit filios hominum;
cum supra dixisset, <hi>Homines et jumenta salvos facies,
Domine.</hi> Quid enim? illi homines non erant filii hominum,
ut cum dixisset, <hi>Homines,</hi> sequeretur et diceret, <hi>Filii autem hominum;</hi> 
 quasi aliud erant <hi>homines,</hi> 
et aliud <hi>filii hominum?</hi> Non tamen arbitror sine aliqua
significatione distinctionis hoc dixisse Spiritum sanctum. <hi>Homines</hi> 
 ad primum Adam, <hi>filii hominum</hi> ad
Christum. Forte enim <hi>homines</hi> pertinent ad primum
hominem: <hi>filii</hi> autem <hi>hominum</hi> pertinent ad Filium
hominis.</p>
        </div3>
<div3>
          <head>4.</head>
          <p>
 <hi>Unum opus feci, et omnes miramini.</hi> Et continuo
subjungit: <hi>Propterea Moyses dedit vobis circumcisionem.</hi> 
Bene factum est ut acciperetis circumcisionem
a Moyse. <hi>Non quia ex Moyse est, sed ex Patribus.</hi> Abraham
quippe primus accepit circumcisionem a Domino <note>(Gen. XVII, 10)</note>.
 <hi>Et in sabbato circumciditis.</hi> Convicit
vos Moyses: in Lege accepistis ut circumcidatis octavo
die <note>(Levit. XII, 3)</note>; accepistis in Lege ut vacetis septimo
die <note>(Exod. XX, 10)</note>: si octavus dies illius qui natus
est occurret ad diem septimum sabbati, quid facietis?
Vacabitis, ut servetis sabbatum; an circumcidetis, ut
impleatis sacramentum diei octavi? Sed novi, inquit,
quid faciatis. <hi>Circumciditis hominem.</hi> Quare? Quia circumcisio
pertinet ad aliquod signaculum salutis, et
non debent homines sabbato vacare a salute. Ergo
nec <hi>mihi irascamini, quia salvum feci totum hominem
sabbato: si circumcisionem,</hi> inquit, <hi>accipit homo in
sabbato, ut non solvatur lex Moysi</hi> (aliquid enim per
Moysen in illa constitutione circumcisionis salubriter
institutum est), mihi operanti salutem in sabbato
quare indignamini?</p>
        </div3>
<div3>
          <head>5.</head>
          <p>
 Forte enim illa circumcisio ipsum Dominum significabat,
cui isti curanti et sananti indignabantur.
Jussa est enim adhiberi octavo die circumcisio: et
quid est circumcisio, nisi carnis exspoliatio? Significat
ergo ista circumcisio exspoliationem a corde cupiditatum
carnalium. Non ergo sine causa data est, et in eo
membro jussa fieri; quoniam per illud membrum
procreatur creatura mortalium. Et per unum hominem
mors, sicut per unum hominem resurrectio mortuorum <note>(I Cor. XV, 21)</note>:
et per unum hominem peccatum
intravit in mundum, et per peccatum mors <note>(Rom. V,
12)</note>. Ideo quisque cum praeputio nascitur, quia omnis
homo cum vitio propaginis nascitur: et non mundat
Deus sive a vitio cum quo nascimur, sive a vitiis quae
male vivendo addimus, nisi per cultellum petrinum,
Dominum Christum. Petra enim erat Christus <note>(I Cor.
X, 4)</note>. Cultellis enim petrinis circumcidebant, et petrae
nomine Christum figurabant: et praesentem non agnoscebant,
sed insuper eum occidere cupiebant. Quare
autem octavo die, nisi quia post septimum sabbati
Dominus die dominico resurrexit? Ergo resurrectio
Christi, quae facta est tertio quidem die passionis, sed
octavo die in diebus hebdomadis, ipsa nos circumcidit.
Audi circumcisos vera petra, Apostolo admonente: <hi>Si ergo resurrexistis cum Christo; quae sursum sunt
quaerite, ubi Christus est in dextera Dei sedens; quae
sursum sunt sapite, non quae super terram 
 (Coloss. III,
<pb n="1635"/>
1, 2)</hi>. Circumcisis loquitur: Resurrexit Christus, abstulit
vobis desideria carnalia, abstulit concupiscentias
malas, abstulit superfluum cum quo nati eratis,
et multo pejus quod male vivendo addideratis; circumcisi
per petram quare adhuc sapitis terram? Et
ad extremum quia Legem dedit Moyses, et circumciditis
hominem sabbato, intelligite hoc significari opus
bonum, quod ego feci totum hominem salvum sabbato;
quia et curatus est ut sanus esset in corpore, et
credidit ut sanus esset in anima.</p>
        </div3>
<div3>
          <head>6.</head>
          <p>
 <hi>Nolite judicare personaliter, sed rectum judicium
judicate.</hi> Quid est hoc? Modo qui per legem Moysi circumciditis
sabbato, non irascimini Moysi; et quia ego
die sabbati salvum feci hominem, irascimini mihi.
Personaliter judicatis, veritatem attendite. Ego non
me praefero Moysi, ait Dominus, qui erat et ipsius
Moysi Dominus. Sic attendite quomodo homines nos
duos, tanquam ambos homines: judicate inter nos,
sed verum judicium judicate; nolite me honorato illum
damnare, sed illo intellecto me honorate. Hoc
enim eis alio loco dixit: <hi>Si crederetis Moysi, crederetis
utique et mihi; de me enim ille scripsit <note>(Joan. V, 46)</note>
          </hi>.
Sed hoc loco noluit hoc dicere, tanquam se et Moyse
ante illos constitutis. Propter legem Moysi circumciditis,
quando etiam sabbatum occurrerit; et ego sanitatum
faciendarum beneficentiam non vultis ut exhibeam
per sabbatum? Quia Dominus circumcisionis et
Dominus sabbati, salutis est auctor: et servilia opera
prohibiti estis facere sabbato; si vere intelligatis servilia
opera, non peccatis. Qui enim facit peccatum,
servus est peccati <note>(Id. VIII, 34)</note>. Numquid servile opus
est, hominem sanare per sabbatum? Manducatis et
bibitis (ut aliquid dicam ex admonitione Domini nostri
Jesu Christi, et ex verbis ejus); utique quare manducatis
et bibitis in sabbato, nisi quia pertinet ad salutem
quod facitis? Per hoc ostenditis opera salutis non
esse ullo modo die sabbati omittenda. Ergo <hi>nolite personaliter
judicare, sed rectum judicium judicate.</hi> Attendite
me quomodo hominem, attendite Moysen quomodo
hominem: si secundum veritatem judicetis,
neque Moysen, neque me condemnabitis; et veritate
cognita me cognoscetis, quia ego sum veritas <note>(Id.
XIV, 6)</note>.</p>
        </div3>
<div3>
          <head>7.</head>
          <p>
 Hoc vitium, fratres, quod Dominus notavit hoc
loco, evadere in hoc saeculo magni laboris est, non
personaliter judicare, sed rectum judicium retinere.
Admonuit quidem Dominus Judaeos, sed monuit et
nos: illos convicit, nos instruxit; illos redarguit, nos
exacuit. Non putemus hoc nobis non ideo dictum, quia
tunc ibi non fuimus. Scriptum est, legitur, cum recitaretur
audivimus; sed tanquam Judaeis dictum audivimus:
non nos ponamus post nos, et quasi intueamur
inimicos reprehendere, et ipsi nos faciamus quod in
nobis veritas ipsa reprehendat. Judaei quidem personaliter
judicabant, sed ideo non pertinent ad Novum
Testamentum, ideo non habent in Christo regnum
coelorum, ideo non junguntur sanctorum societati
Angelorum: terrena quaerebant a Domino; terra
enim promissionis, victoria ab inimicis, fecunditas
<pb n="1636"/>
pariendi, multiplicatio filiorum, abundantia fructuum,
quae illis omnia a Deo quidem vero et bono, tamen ut
carnalibus promissa sunt, omnia haec fecerunt illis
Vetus Testamentum. Quid est Vetus Testamentum?
Quasi haereditas pertinens ad hominem veterem. Nos
innovati sumus, homo novus facti sumus; quia et ille
homo novus venit. Quid tam novum quam nasci de
virgine? Quia ergo non erat quid in illo innovaret
praeceptum, quia nullum habebat peccatum; novus
partus est datus. In illo partus novus, in nobis homo
novus. Quid est homo novus? A vetustate innovatus.
Ad quam rem innovatus? Ad desideranda coelestia,
ad concupiscenda sempiterna, ad patriam quae sursum
est et hostem non timet, desiderandam, ubi non perdimus
amicum, non timemus inimicum; ubi vivimus
cum bono affectu, sine ullo defectu; ubi nemo nascitur,
quia nemo moritur; ubi nemo jam proficit, et
nemo deficit; ubi non esuritur, et non sititur, sed satietas
est immortalitas, et cibus veritas. Haec habentes
promissa, et ad Novum Testamentum pertinentes,
et novae haereditatis facti haeredes, et ipsius Domini
cohaeredes, aliam spem valde habemus: non personaliter
judicemus, sed rectum judicium teneamus.</p>
        </div3>
<div3>
          <head>8.</head>
          <p>
 Quis est qui non judicat personaliter? Qui diligit
aequaliter. Dilectio aequalis facit non acceptari personas.
Non cum homines diverso modo pro suis gradibus
honoramus, tunc timendum est ne personas accipiamus.
Sed quando inter duos judicamus, et aliquando
inter necessarios, fit nonnunquam judicium
inter patrem et filium; queritur pater de malo filio,
aut queritur filius de duro patre: servamus honorificentiam
patri, quae debetur a filio; non aequamus
filium patri in honore; sed praeponimus, si bonam
causam habet: filium aequemus patri in veritate; et
sic tribuemus honorem debitum, ut non perdat aequitas
meritum. Ita verbis Domini proficimus, et ut proficiamus
gratia illius adjuvamur.
</p>
        </div3>
      </div1>

<div1>
        <head>TRACTATUS XXXI. <hi>Ab eo loco,</hi> Dicebant ergo quidam ex Jerosolymis, Nonne hic est quem quaerebant Judaei interficere; <hi>usque ad id,</hi> Quaeretis me, et non invenietis; et ubi sum ego, vos non potestis venire. <hi>Cap.</hi> VII, V\. 25-36.</head>
<div3>
          <head>1.</head>
          <p>
 Meminit Charitas vestra pristinis sermonibus et
lectum esse in Evangelio, et a nobis ut potuimus
disputatum, quod Dominus Jesus ideo velut occulte
ascendit ad diem festum, non quia timebat ne teneretur,
cujus potestas erat ne teneretur; sed ut significaret
etiam in ipso die festo qui celebrabatur a Judaeis,
se occultari, et suum esse mysterium: hodierna ergo
lectione apparuit potestas, quae putabatur timiditas;
loquebatur enim palam in die festo, ita ut mirarentur
turbae, et dicerent quod audivimus, cum lectio legeretur, <hi>Nonne hic est quem quaerebant interficere? Et
ecce palam loquitur, et nihil illi dicunt: numquid vere
cognoverunt principes quia hic est Christus?</hi> 
 Qui noverant
qua saevitia quaerebatur, mirabantur qua potentia
non tenebatur. Deinde non plene intelligentes illius
<pb n="1637"/>
potentiam, putaverunt principum esse scientiam, quod
ipsi cognoverant eumdem esse Christum: ideo pepercerunt
ei, quem tantopere occidendum quaesierunt.</p>
        </div3>
<div3>
          <head>2.</head>
          <p>
 Deinde illi ipsi apud seipsos, qui dixerant, <hi>Numquid cognoverunt principes quia hic est Christus?</hi> 
fecerunt sibi quaestionem qua eis videretur non ipse
esse Christus: adjungentes enim dixerunt, <hi>Sed istum
novimus unde sit; Christus autem cum venerit, nemo
scit unde sit.</hi> Haec opinio apud Judaeos unde nata fuerit,
quod <hi>Christus cum venerit, nemo scit unde sit</hi> (non
enim inaniter nata est); si consideremus Scripturas, invenimus,
fratres, quoniam sanctae Scripturae dixerunt
de Christo, <hi>quoniam Nazaraeus vocabitur <note>(Matth. II,
23)</note>
          </hi>. Ergo praedixerunt unde sit. Rursus si locum nativitatis
ejus quaeramus, tanquam inde sit ubi natus
est; nec hoc latebat Judaeos, propter Scripturas quae
ista praedixerant. Nam cum eum visa stella Magi quaererent
adorare, venerunt ad Herodem, et dixerunt
quid quaererent et quid vellent: ille autem convocatis
eis qui Legem sciebant, quaesivit ab eis ubi Christus
nasceretur: illi dixerunt, <hi>In Bethlehem Judae;</hi> et testimonium
etiam propheticum protulerunt <note>(Matth. II,
1-6)</note>. Si ergo Prophetae praedixerant et locum unde
erat origo carnis ejus, et locum ubi eum peperit mater
ejus; unde nata est ista opinio apud Judaeos,
quam modo audivimus, <hi>Christus cum venerit, nemo scit
unde sit,</hi> nisi quia utrumque praedicaverant et praenuntiaverant
Scripturae? Secundum hominem praedixerant
Scripturae unde esset: secundum Deum latebat
impios, et quaerebat pios. Ad hoc enim et isti
dixerunt, <hi>Christus cum venerit, nemo scit unde sit;</hi> quia
hanc illis opinionem generaverat quod per Isaiam dictum
est, <hi>Generationem autem ejus quis enarrabit <note>(Isai.
LIII, 8)</note>
          </hi>? Denique et ipse Dominus ad utrumque respondit,
et quia noverant eum unde esset, et quia non noverant;
ut attestaretur prophetiae sanctae quae de illo
ante praedicta est, et secundum humanitatem infirmitatis,
et secundum divinitatem majestatis.</p>
        </div3>
<div3>
          <head>3.</head>
          <p>
 Audite ergo Verbum Domini, fratres, videte quemadmodum
confirmavit eis et quod dixerunt,  « Istum
novimus unde sit; »  et quod dixerunt,  « Christus
cum venerit, nemo scit unde sit. Clamabat ergo docens
in templo Jesus: Et me scitis, et unde sim scitis;
et a meipso non veni, sed est verus qui me misit,
quem vos nescitis. »  Hoc est dicere, Et me scitis,
et me nescitis: hoc est dicere, Et unde sim scitis,
et unde sim nescitis. Unde sim scitis, Jesus a Nazareth,
cujus etiam parentes nostis. Solus enim in
hac causa latebat virginis partus, cui tamen testis erat
maritus: ipse enim hoc poterit fideliter indicare, qui
posset maritaliter et zelare. Hoc ergo excepto virginis
partu, totum noverant in Jesu quod ad hominem
pertinet: facies ipsius nota erat, patria ipsius nota
erat, genus ipsius notum erat, ubi natus est sciebatur.
Recte ergo dixit, <hi>Et me nostis, et unde sim scitis,</hi> secundum
carnem et effigiem hominis quam gerebat:
secundum autem divinitatem, <hi>Et a me ipso non veni,
<pb n="1638"/>
sed est verus qui me misit, quem vos nescitis;</hi> sed ut
eum sciatis, credite in eum quem misit, et scietis. <hi>Deum</hi> 
 enim <hi>nemo vidit unquam, nisi unigenitus Filius
qui est in sinu Patris, ipse enarravit <note>(Joan. I, 18)</note>
          </hi>: et, <hi>Patrem non cognoscit nisi Filius, et cui voluerit Filius
revelare 
 <note>(Matth. XI, 27)</note>
          </hi>.</p>
        </div3>
<div3>
          <head>4.</head>
          <p>
 Denique cum dixisset, <hi>Sed est verus qui misit
me, quem vos nescitis;</hi> ut ostenderet eis unde possent
scire quod nesciebant, subjecit, <hi>Ego scio eum.</hi> Ergo a
me quaerite, ut sciatis eum. Quare autem scio eum? <hi>Quia ab ipso sum, et ipse me misit.</hi> 
 Magnifice utrumque
monstravit. <hi>Ab ipso,</hi> inquit, <hi>sum;</hi> quia Filius de Patre,
et quidquid est Filius, de illo est cujus est Filius.
Ideo Dominum Jesum dicimus Deum de Deo; Patrem
non dicimus Deum de Deo, sed tantum Deum:
et dicimus Dominum Jesum Lumen de Lumine; Patrem
non dicimus Lumen de Lumine, sed tantum Lumen.
Ad hoc ergo pertinet, quod dixit, <hi>Ab ipso sum.</hi> 
Quod autem videtis me in carne, <hi>ipse me misit.</hi> Ubi
audis, <hi>ipse me misit,</hi> noli intelligere naturae dissimilitudinem,
sed generantis auctoritatem.</p>
        </div3>
<div3>
          <head>5.</head>
          <p>
 <hi>Quaerebant ergo eum apprehendere, et nemo misit
in illum manus, quia nondum venerat hora ejus:</hi> hoc
est, quia nolebat. Quid est enim, <hi>nondum venerat hora
ejus?</hi> Non enim Dominus sub fato natus est. Hoc nec
de te credendum est, nedum de illo per quem factus
es. Si tua hora voluntas est illius; illius hora quae
est, nisi voluntas sua? Non ergo horam dixit qua cogeretur
mori, sed qua dignaretur occidi. Tempus
enim exspectabat quo moreretur, quia et tempus
exspectavit quo nasceretur. De hoc tempore Apostolus
loquens, ait: <hi>Cum autem venit plenitudo temporis,
misit Deus Filium suum <note>(Galat. IV, 4)</note>
          </hi>. Ideo multi dicunt:
Quare non ante venit Christus? Quibus respondendum
est, quia nondum venerat plenitudo temporis,
moderante illo per quem facta sunt tempora:
sciebat enim quando venire deberet. Primo per multam
seriem temporum et annorum praedicendus fuit;
non enim aliquid parvum venturum fuit: diu fuerat
praedicendus, semper tenendus. Quanto major judex
veniebat, tanto praeconum longior series praecedebat.
Denique ubi venit plenitudo temporis, venit et ille
qui nos liberaret a tempore. Liberati enim a tempore,
venturi sumus ad aeternitatem illam, ubi non est tempus:
nec dicitur ibi, Quando veniet hora; dies est
enim sempiternus, qui nec praeceditur hesterno, nec
excluditur crastino. In hoc autem saeculo volvuntur
dies, et alii transeunt, et alii veniunt; nullus manet:
et momenta quibus loquimur, invicem se expellunt,
nec stat prima syllaba, ut sonare possit secunda. Ex
quo loquimur aliquantum senuimus, et sine ulla dubitatione
senior sum modo quam mane: ita nihil stat,
nihil fixum manet in tempore. Amare itaque debemus
per quem facta sunt tempora, ut liberemur a tempore,
et figamur in aeternitate, ubi jam nulla est mutabilitas
temporum. Magna igitur misericordia Domini nostri
Jesu Christi, factum esse eum propter nos in tempore,
per quem facta sunt tempora; factum esse inter
<pb n="1639"/>
omnia, per quem facta sunt omnia: factum esse
quod fecit. Factus est enim quod fecerat; factus est
enim homo qui hominem fecerat, ne periret quod fecerat.
Secundum hanc dispensationem jam venerat
hora nativitatis, et natus erat: sed nondum venerat
hora passionis, ideo nondum passus erat.</p>
        </div3>
<div3>
          <head>6.</head>
          <p>
 Denique ut noveritis non necessitatem, sed potestatem
morientis: propter nonnullos hoc loquor,
qui cum audierint, <hi>nondum venit hora ejus,</hi> 
aedificantur ad credenda fata, et fiunt corda eorum
fatua: ut ergo noveritis potestatem morientis, ipsam
passionem recolite, crucifixum intuemini. Dixit in
ligno pendens, <hi>Sitio.</hi> Illi hoc audito, in arundine per
spongiam obtulerunt ei acetum in cruce: accepit, et
ait, <hi>Perfectum est;</hi> et inclinato capite, reddidit spiritum.
Videtis potestatem morientis, quia hoc exspectabat,
donec omnia complerentur quae de illo praedicta
fuerant ante mortem futura. Dixerat enim propheta: <hi>Dederunt in escam meam fel, et in siti mea potaverunt
me aceto 
 <note>(Psal. LXVIII, 22)</note>
          </hi>. Exspectabat ut
haec omnia complerentur: posteaquam completa
sunt, dixit, <hi>Perfectum est;</hi> et abscessit potestate, quia
non venerat necessitate. Ideo quidam plus mirati sunt
istam potestatem morientis, quam potentiam miracula
facientis. Ventum est enim ad crucem, ut corpora
deponerentur de ligno, quoniam sabbatum illucescebat;
et inventi sunt latrones viventes. Supplicium
quippe crucis ideo durius erat, quia diutius cruciabat,
et omnes crucifixi longa morte necabantur. Illi autem,
ne remanerent in ligno, cruribus fractis coacti sunt
mori, ut possent inde deponi. Dominus autem inventus
est mortuus <note>(Joan. XIX, 28-33)</note>, et admirati sunt
homines: et qui eum vivum contempserunt, mortuum
sic admirati sunt, ut dicerent quidam, <hi>Vere Filius
Dei est hic <note>(Matth. XXVII, 54)</note>
          </hi>. Unde est et illud,
fratres, ubi ait quaerentibus se, <hi>Ego sum;</hi> et illi retro
redeuntes omnes ceciderunt <note>(Joan. XVIII, 6)</note>. Erat
ergo in illo potestas summa. Nec hora cogebatur
mori; sed horam exspectabat, qua opportune fieret
voluntas, non qua inviti impleretur necessitas.</p>
        </div3>
<div3>
          <head>7.</head>
          <p>
 <hi>De turba autem multi crediderunt in eum.</hi> Humiles
et pauperes salvos faciebat Dominus. Principes
insaniebant; et ideo medicum non solum non agnoscebant,
sed etiam occidere cupiebant. Erat quaedam
turba quae suam aegritudinem cito vidit, et illius medicinam
sine dilatione cognovit. Videte quid sibi
dixerit turba ipsa commota miraculis: <hi>Numquid
Christus cum venerit, plura signa facturus est?</hi> Utique
si duo non erunt, hic est. Crediderunt ergo in eum
dicentes ista.</p>
        </div3>
<div3>
          <head>8.</head>
          <p>
 Principes vero illi audita multitudinis fide, et eo
murmure quo Christus glorificabatur, <hi>miserunt ministros,
ut apprehenderent eum.</hi> Quem apprehenderent?
Adhuc nolentem? Quia ergo non poterant apprehendere
nolentem, missi sunt ut audirent docentem.
Quid docentem? <hi>Dicit ergo Jesus: Adhuc modicum
tempus vobiscum sum.</hi> Quod modo vultis facere,
<pb n="1640"/>
facturi estis, sed non modo; quia modo nolo. Quare
adhuc modo nolo? Quia <hi>adhuc modicum tempus vobiscum
sum: et tunc vado ad eum qui me misit.</hi> Implere
debeo dispensationem meam, et sic pervenire ad
passionem meam.</p>
        </div3>
<div3>
          <head>9.</head>
          <p>
 <hi>Quaeretis me, et non invenietis; et ubi sum ego,
vos non potestis venire.</hi> Hic jam resurrectionem suam
praedixit: noluerunt enim agnoscere praesentem, et
postea quaesierunt, cum viderunt in eum multitudinem
jam credentem. Magna enim signa facta sunt, etiam
cum Dominus resurrexit, et ascendit in coelum. Tunc
per discipulos facta sunt magna; sed ille per illos, qui
et per seipsum: ipse quippe illis dixerat, <hi>Sine me
nihil potestis facere <note>(Joan. XV, 5)</note>
          </hi>. Quando claudus
ille qui sedebat ad portam, ad vocem Petri surrexit,
et suis pedibus ambulavit, ita ut homines mirarentur,
sic eos allocutus est Petrus, quia non in sua potestate
ista fecit, sed in virtute illius quem ipsi occiderunt <note>(Act. III, 2-16)</note>.
Multi compuncti dixerunt: <hi>Quid faciemus <note>(Id. II, 37)</note>
          </hi>?
Viderunt enim se ingenti crimine
impietatis astrictos, quando illum occiderunt, quem
venerari et adorare debuerunt: et hoc putabant esse
inexpiabile. Magnum enim facinus erat, cujus consideratio
illos faceret desperare: sed non debebant desperare,
pro quibus in cruce pendens Dominus est
dignatus orare. Dixerat enim: <hi>Pater, ignosce illis,
quia nesciunt quid faciunt <note>(Luc. XXIII, 34)</note>
          </hi>. Videbat
quosdam suos inter multos alienos; illis jam petebat
veniam, a quibus adhuc accipiebat injuriam. Non enim
attendebat quod ab ipsis moriebatur, sed quia pro ipsis
moriebatur. Multum est quod illis concessum est, et ab
ipsis, et pro ipsis; ut nemo de sui peccati dimissione desperet,
quando illi veniam meruerunt, qui Christum occiderunt.
Mortuus est Christus pro nobis; sed numquid
a nobis? At vero illi viderunt Christum suo scelere morientem;
et crediderunt in Christum suis sceleribus
ignoscentem. Quousque biberent sanguinem quem
fuderant, de sua salute desperaverunt. Ergo hoc dixit, <hi>Quaeretis me, et non invenietis; et ubi sum ego, vos non
potestis venire:</hi> 
 quia quaesituri illum erant post resurrectionem
compuncti. Nec dixit, ubi ero; sed, <hi>ubi
sum.</hi> Semper enim ibi erat Christus, quo fuerat redditurus:
sic enim venit, ut non recederet. Unde alio
loco ait, <hi>Nemo ascendit in coelum, nisi qui descendit de
coelo, Filius hominis, qui est in coelo <note>(Joan. III, 13)</note>
          </hi>:
non dixit, qui fuit in coelo. In terra loquebatur, et in
coelo se esse dicebat. Sic venit, ut inde non abscederet:
sic rediit, ut nos non derelinqueret. Quid miramini?
Deus hoc facit. Homo enim secundum corpus
in loco est, et de loco migrat; et cum ad alium locum
venerit, in eo loco unde venit non erit: Deus
autem implet omnia, et ubique totus est; non secundum
spatia tenetur locis. Erat tamen Dominus Christus
secundum visibilem carnem in terra, secundum
invisibilem majestatem in coelo et in terra: ideo ait, <hi>Ubi ego sum, vos non potestis venire.</hi> 
 Nec dixit, non
poteritis; sed, <hi>non potestis:</hi> tales enim tunc erant qui
non possent. Nam ut sciatis non hoc ad desperationem
dictum, et discipulis suis dixit tale aliquid, <hi>Quo
<pb n="1641"/>
ego vado, vos non potestis venire <note>(Joan. XIII, 33)</note>
          </hi>; cum
pro illis orans dixerit, <hi>Pater, volo ut ubi ego sum, et
ipsi sint mecum <note>(Id. XVII, 24)</note>
          </hi>. Denique hoc Petro exposuit,
et ait illi: <hi>Quo ego vado, non potes me sequi
modo; sequeris autem postea <note>(Id. XIII, 36)</note>
          </hi>.</p>
        </div3>
<div3>
          <head>10.</head>
          <p>
 <hi>Dixerunt ergo Judaei,</hi> non ad ipsum; sed, <hi>ad
seipsos: Quo hic iturus est, quia non inveniemus eum?
numquid in dispersionem Gentium iturus est, et docturus
Gentes?</hi> Non enim sciebant quod dixerunt; sed
quia ille voluit, prophetaverunt. Iturus enim erat
Dominus ad Gentes, non praesentia corporis sui, sed
tamen pedibus suis. Qui erant pedes ejus? Quos pedes
conculcare volebat persequendo Saulus, quando
ei caput clamavit:  « Saule, Saule, quid me persequeris » <note>(Act. IX, 4)</note>?
 « Quis est hic sermo, quem dixit:
Quaeretis me, et non invenietis; et ubi ego sum, vos
non potestis venire? »  Unde hoc dixit Dominus, nescierunt,
et tamen aliquid quod futurum erat, nescientes
praenuntiaverunt. Dixit enim hoc Dominus, quia
locum, si tamen dicendus est locus, id est sinum Patris
unde nunquam discedit unigenitus Filius, non
illi noverant; nec cogitare idonei erant ubi erat
Christus, unde non recessit Christus; quo rediturus
erat Christus, ubi manebat Christus. Unde hoc cordi
humano cogitare, nedum lingua explicare? Hoc ergo
illi nullo modo intellexerunt; et tamen ex hac occasione
salutem nostram praedixerunt, quod Dominus
iturus esset ad dispersionem Gentium, et impleturus
quod legebant et non intelligebant, <hi>Populus quem
non cognovi, servivit mihi, in obauditu auris obaudivit
mihi <note>(Psal. XVII, 45)</note>
          </hi>. Illi non audierunt in
quorum oculis fuit; illi audierunt in quorum auribus
sonuit.</p>
        </div3>
<div3>
          <head>11.</head>
          <p>
 Illius enim Ecclesiae venturae de Gentibus typum
gerebat mulier quae fluxum sanguinis patiebatur:
tangebat, et non videbatur; nesciebatur, et sanabatur.
Figura quippe erat, quod Dominus interrogavit, <hi>Quis me tetigit?</hi> 
 Quasi ignorans ignoratam sanavit <note>(Luc. VIII, 43-48)</note>:
sic fecit et Gentibus. Non eum
didicimus in carne, et meruimus carnem ejus manducare,
et in carne ejus membra esse. Quare? Quia
misit ad nos. Quos? Praecones suos, discipulos suos,
servos suos, redemptos suos quos creavit, sed quos
et redemit fratres suos: totum parum dixi: membra
sua, seipsum; misit enim ad nos membra sua, et fecit
nos membra sua. Tamen secundum speciem corporis
quam Judaei viderunt et contempserunt, non apud
nos fuit Christus: quia et hoc de illo dictum erat, sicut
et Apostolus dicit, <hi>Dico enim Christum ministrum
fuisse circumcisionis propter veritatem Dei, ad confirmandas
promissiones patrum.</hi> Ad illos debuit venire,
a quorum patribus et quorum patribus est promissus:
ideo et ipse sic ait, <hi>Non sum missus nisi ad oves quae
perierunt domus Israel <note>(Matth. XV, 24)</note>
          </hi>. Sed quid dicit
Apostolus in sequenti? <hi>Gentes autem super misericordia
glorificare Deum <note>(Rom. XV, 8, 9)</note>
          </hi>. Quid et ipse
Dominus? <hi>Habeo alias oves quae non sunt ex hoc ovili <note>(Joan. X, 16)</note>
          </hi>.
Qui dixerat, <hi>Non sum missus nisi ad oves
<pb n="1642"/>
quae perierunt domus Israel;</hi> quomodo habet alias oves
ad quas non est missus, nisi quia significavit praesentiam
corporalem non se missum exhibere nisi solis
Judaeis, qui viderunt et occiderunt? Et multi tamen
inde et antea et postea crediderunt. Messis prima de
cruce ventilata est, ut esset semen unde alia messis
consurgeret. Nunc vero cum fama Evangelii et bono
ejus odore excitati credunt fideles ejus per omnes
gentes, erit exspectatio gentium, quando veniat qui
jam venit <note>(Gen. XLIX, 10)</note>; quando ab omnibus videatur,
qui tunc a quibusdam visus non est, a quibusdam
visus est; quando veniat judicaturus qui venit judicandus;
quando veniat discreturus, qui venit ut non discerneretur.
Non enim ab impiis Christus est discretus, sed
cum impiis judicatus: de illo enim dictum est, <hi>Inter
iniquos reputatus est <note>(Isai. LIII, 12)</note>
          </hi>. Latro evasit: Christus
damnatus est <note>(Marc. XV, 15; Joan. XVIII, 40)</note>. Accepit
in dulgentiam criminosus, damnatus est qui omnium
crimina confitentium relaxavit. Tamen et ipsa
crux, si attendas, tribunal fuit: in medio enim judice
constituto, unus latro qui credidit liberatus <note>(Luc.
XXIII, 43)</note>, alter qui insultavit damnatus est. Jam significabat
quod facturus est de vivis et mortuis; alios
positurus ad dexteram, alios ad sinistram: similis ille
latro futuris ad sinistram, similis alter futuris ad dexteram.
Judicabatur, et judicium minabatur.
</p>
        </div3>
      </div1>

<div1>
        <head>TRACTATUS XXXII. <hi>Ab eo loco,</hi> In novissimo autem die festivitatis stabat Jesus et clamabat, dicens, Si quis sitit, veniat ad me, et bibat; <hi>usque ad id,</hi> Nondum enim erat Spiritus datus, quia Jesus nondum fuerat glorificatus. <hi>Cap.</hi> VII, V\. 37-39.</head>
<div3>
          <head>1.</head>
          <p>
 Inter dissensiones et dubitationes Judaeorum de
Domino Jesu Christo, inter caetera quae dixit, quibus
alii confunderentur, alii docerentur; <hi>novissimo</hi> illius <hi>festivitatis die</hi> 
 (tunc enim ista agebantur), quae appellatur
Scenopegia, id est tabernaculorum constructio,
de qua festivitate jam antea meminit Charitas vestra
fuisse dissertum, vocat Dominus Jesus Christus, et
hoc non utcumque loquendo, sed clamando, ut qui
sitit veniat ad eum. Si sitimus, veniamus; et non pedibus,
sed affectibus; nec migrando, sed amando
veniamus. Quanquam secundum interiorem hominem,
et qui amat migrat. Et aliud est migrare corpore, aliud
corde: migrat corpore qui motu corporis mutat locum;
migrat corde, qui motu cordis mutat affectum.
Si aliud amas, aliud amabas, non ibi es ubi eras.</p>
        </div3>
<div3>
          <head>2.</head>
          <p>
 Clamat ergo nobis Dominus: <hi>Stabat</hi> enim, <hi>et
clamabat, Si quis sitit, veniat ad me, et bibat. Qui
credit in me, sicut dicit Scriptura, flumina de ventre
ejus fluent aquae vivae.</hi> Quid hoc esset, quando Evangelista
exposuit, immorari non debemus. Unde enim
dixerit Dominus, <hi>Si quis sitit, veniat ad me, et bibat,</hi> 
et, <hi>Qui credit in me, flumina de ventre ejus fluent aquae
vivae;</hi> consequenter exposuit Evangelista, dicens: <hi>Hoc
autem dixit de Spiritu quem accepturi erant credentes
in eum. Nondum enim erat Spiritus datus, quia Jesus
nondum erat glorificatus.</hi> Est ergo sitis interior et venter
<pb n="1643"/>
interior, quia est homo interior. Et ille quidem
interior invisibilis, exterior autem visibilis: sed melior
interior quam exterior. Et quod non videtur, hoc
plus amatur: constat enim plus amari hominem interiorem
quam exteriorem. Unde hoc constat? Unusquisque
in seipso probet. Quamvis enim qui male vivunt,
animos suos corpori addicant; vivere tamen
volunt, quod non est nisi animi, magisque seipsos
indicant qui regunt, quam illa quae reguntur. Regunt
enim animi, reguntur corpora. Gaudet quisque voluptate,
et capit de corpore voluptatem: sed separa animum,
nihil restat in corpore quod gaudeat; et si de
corpore gaudet, animus gaudet. Si gaudet de domo
sua, de se non debet gaudere? et si habet animus
unde oblectetur extrinsecus, sine deliciis manet intrinsecus?
Omnino constat plus amare hominem animam
suam quam corpus suum. Sed et in alio homine
plus amat homo animam quam corpus. Quid enim
amatur in amico, ubi est amor sincerior et castior?
Quid amatur in amico; animus, an corpus? Si fides
amatur, animus amatur: si benevolentia amatur, benevolentiae
sedes animus est: si hoc amas in altero,
quia et ipse amat te, animum amas; quia non caro,
sed animus amat. Ideo enim amas, quia te amat:
quaere unde te amet, et vide quid ames. Pius ergo
amatur, et non videtur.</p>
        </div3>
<div3>
          <head>3.</head>
          <p>
 Aliquid etiam volo dicere, ubi magis appareat
Dilectioni vestrae quantum ametur animus, et quemadmodum
corpori praeponatur. Illi ipsi lascivi amatores,
qui pulchritudine corporum delcetantur, et
forma membrorum accenduntur, tunc amant amplius
quando amantur. Nam si amet et sentiat quia odio
habetur, magis irascitur quam diligit. Quare magis
irascitur quam diligit? Quia non ei redditur quod
impendit. Si ergo ipsi corporum amatores redamari
se volunt, et hoc eos magis delectat si amentur;
quales sunt amatores animorum? Et si magni sunt
amatores animorum, quales sunt amatores Dei, qui
pulchros animos facit? Sicut enim animus facit decus
in corpore, sic Deus in animo. Non enim facit corpori
unde ametur nisi animus: qui cum migraverit,
cadaver horrescis; et quantumcumque pulchra illa
membra dilexeris, sepelire festinas. Decus ergo corporis,
animus: decus animi, Deus.</p>
        </div3>
<div3>
          <head>4.</head>
          <p>
 Clamat ergo Dominus ut veniamus et bibamus,
si intus sitiamus; et dicit quia cum biberimus, flumina
aquae vivae fluent de ventre nostro. Venter interioris
hominis conscientia cordis est. Bibito ergo isto
liquore vivescit purgata conscientia; et hauriens,
fontem habebit; etiam ipsa fons erit. Quid est fons,
et quid est fluvius qui manat de ventre interioris
hominis? Benevolentia, qua vult consulere proximo.
Si enim putet quia quod bibit soli ipsi debet sufficere;
non fluit aqua viva de ventre ejus: si autem
proximo festinat consulere; ideo non siccat, quia
manat. Videbimus nunc quid sit quod bibunt, qui
credunt in Domino; quia utique Christiani sumus, et
si credimus, bibimus. Et unusquisque in seipso debet
agnoscere si bibit, et si vivit ex eo quod bibit: non
<pb n="1644"/>
enim nos deserit fons, si non deseramus fontem.</p>
        </div3>
<div3>
          <head>5.</head>
          <p>
 Exposuit Evangelista, ut dixi, unde Dominus
clamasset, ad qualem potum invitasset, quid bibentibus
propinasset, dicens, <hi>Hoc autem dicebat de Spiritu
quem accepturi erant credentes in eum. Nondum enim
erat Spiritus datus, quia Jesus nondum erat glorificatus.</hi> 
Quem dicit Spiritum, nisi sanctum Spiritum? Nam
unusquisque homo habet in se proprium spiritum,
de quo loquebar cum animum commendarem. Animus
enim cujusque, proprius est spiritus ejus: de quo
dicit Paulus apostolus, <hi>Quis enim scit hominum quae
sunt hominis, nisi spiritus hominis, qui in ipso est?</hi> 
deinde adjunxit, <hi>Sic et quae Dei sunt, nemo scit, nisi
Spiritus Dei <note>(I Cor. II, 11)</note>
          </hi>. Nostra nemo scit, nisi
spiritus noster. Non enim novi quid cogitas, aut tu
quid cogito: ipsa enim sunt propria nostra, quae interius
cogitamus; et cogitationum uniuscujusque hominis
ipsius spiritus testis est. <hi>Sic et quae Dei sunt,
nemo scit, nisi Spiritus Dei.</hi> Nos cum spiritu nostro,
Deus cum suo: ita tamen ut Deus cum suo Spiritu
sciat etiam quid agatur in nobis; nos autem sine ejus
Spiritu scire non possumus quid agatur in Deo. Deus
autem scit in nobis et quod ipsi nescimus in nobis.
Nam infirmitatem suam Petrus nesciebat, quando a
Domino quod ter esset negaturus audiebat <note>(Matth.
XXVI, 33-35)</note>, et aeger se ignorabat; medicus aegrum
sciebat. Sunt ergo quaedam quae Deus novit in nobis,
nescientibus nobis. Tamen quantum ad homines pertinet,
nemo sic se novit quomodo ipse homo: alius
nescit quid in illo agatur, sed spiritus ejus novit.
Accepto autem Spiritu Dei, discimus et quid agatur
in Deo: non totum, quia non accepimus totum. De
pignore multa novimus: pignus enim accepimus, et
hujus pignoris plenitudo postea dabitur. Interim in
hac peregrinatione pignus nos consoletur, quia qui
nos dignatus est oppignerare, multum paratus est
dare. Si talis est arrha, quid est cujus est arrha?</p>
        </div3>
<div3>
          <head>6.</head>
          <p>
 Sed quid est quod ait, <hi>Non enim erat Spiritus
datus, quia Jesus nondum erat glorificatus?</hi> In evidenti
est intellectus. Non enim non erat Spiritus Dei, qui
erat apud Deum; sed nondum erat in eis qui crediderant
in Jesum. Ita enim disposuit Dominus Jesus
non eis dare Spiritum istum de quo loquimur, nisi
post resurrectionem suam; et hoc non sine causa.
Et forte si quaeramus, annuet ut inveniamus; et si
pulsemus, aperiet ut intremus. Pietas pulsat, non
manus: quanquam pulsat et manus, si ab operibus
misericordiae non cesset manus. Quae igitur causa
est cur Dominus Jesus Christus statuerit nonnisi
cum esset glorificatus, dare Spiritum sanctum? Quod
antequam dicamus ut possumus, prius quaerendum
est, ne quem forte moveat, quomodo nondum erat
Spiritus in hominibus sanctis, cum de ipso Domino
recens nato legatur in Evangelio, quod cum in Spiritu
sancto agnoverit Simeon, agnoverit etiam Anna
vidua prophetissa <note>(Luc. II, 25-38)</note>; agnoverit Joannes
ipse, qui eum baptizavit <note>(Joan. I, 26-34)</note>: impletus
Spiritu sancto Zacharias multa dixit <note>(Luc. I, 67-79)</note>;
Spiritum sanctum ipsa Maria, ut Dominum conciperet,
<pb n="1645"/>
accepit <note>(Luc. 35)</note>. Multa ergo indicia praecedentia
Spiritus sancti habemus, antequam Dominus
glorificaretur resurrectione carnis suae. Non enim
alium spiritum etiam Prophetae habuerunt, qui Christum
venturum praenuntiaverunt. Sed modus quidam
futurus erat dationis hujus, qui omnino antea non
apparuerat: de ipso hic dicitur. Nusquam enim legimus
antea congregatos homines accepto Spiritu sancto,
linguis omnium gentium locutos fuisse. Post
resurrectionem autem suam, primum quando apparuit
discipulis suis, dixit illis: <hi>Accipite Spiritum sanctum.</hi> 
De hoc ergo dictum est, <hi>Non erat Spiritus datus,
quia Jesus nondum erat glorificatus. Et insufflavit in
faciem eorum <note>(Joan. XX, 22)</note>
          </hi>, qui flatu primum hominem
vivificavit, et de limo crexit, quo flatu animam
membris dedit <note>(Gen. II, 7)</note>; significans eum se esse
qui insufflavit in faciem eorum, ut a luto exsurgerent,
et luteis operibus renuntiarent. Tunc primum
post resurrectionem suam Dominus, quam dicit Evangelista
glorificationem, dedit discipulis suis Spiritum
sanctum. Deinde commoratus cum eis quadraginta
dies, ut liber Actuum Apostolorum demonstrat, ipsis
videntibus, et videndo deducentibus, ascendit in coelum <note>(Act. I, 3 et 9)</note>.
Ibi peractis decem diebus, die
Pentecostes misit desuper Spiritum sanctum. Quo,
sicut dixi, qui fuerant in uno loco congregati, accepto
impleti, omnium gentium linguis locuti sunt <note>(Id.
II, 1-6)</note>.</p>
        </div3>
<div3>
          <head>7.</head>
          <p>
 Quid ergo, fratres, quia modo qui baptizatur in
Christo, et credit in Christum, non loquitur omnium
gentium linguis, non est credendus accepisse Spiritum
sanctum? Absit ut ista perfidia tentatur cor nostrum.
Certi sumus omnem hominem accipere: sed
quantum vas fidei attulerit ad fontem, tantum implet.
Cum ergo et modo accipiatur, dixerit aliquis,
quare nemo loquitur linguis omnium gentium? Quia
jam ipsa Ecclesia linguis omnium gentium loquitur.
Antea in una gente erat Ecclesia, ubi omnium linguis
loquebatur. Loquendo linguis omnium, significabat
futurum ut crescendo per gentes, loqueretur linguis
omnium. In hac Ecclesia qui non est, nec modo accipit
Spiritum sanctum. Praecisus enim et divisus ab
unitate membrorum, quae unitas linguis omnium loquitur,
renuntiet sibi; non habet. Nam si habet,
det signum quod tunc dabatur. Quid est, det signum
quod tunc dabatur? Loquatur omnibus linguis. Respondet
mihi: Quid enim, tu loqueris omnibus linguis?
Loquor plane, quia omnis lingua mea est, id
est, ejus corporis cujus membrum sum. Diffusa Ecclesia
per gentes loquitur omnibus linguis; Ecclesia
est corpus Christi, in hoc corpore membrum es: cum
ergo membrum sis ejus corporis quod loquitur omnibus
linguis, crede te loqui omnibus linguis. Unitas
enim membrorum charitate concordat; et ipsa unitas
loquitur quomodo tunc unus homo loquebatur.</p>
        </div3>
<div3>
          <head>8.</head>
          <p>
 Accipimus ergo et nos Spiritum sanctum, si
amamus Ecclesiam, si charitate compaginamur, si
catholico nomine et fide gaudemus. Credamus, fratres;
<pb n="1646"/>
quantum quisque amat Ecclesiam Christi, tantum
habet Spiritum sanctum. Datus est enim Spiritus,
sicut Apostolus dicit, <hi>ad manifestationem.</hi> Quam
manifestationem? Sicut ipse idem dicit, <hi>Quia alii datur
per Spiritum sermo sapientiae, alii sermo scientiae
secundum eumdem Spiritum, alii fides in eodem
Spiritu, alii donatio curationum in uno Spiritu, alii
operatio virtutum in eodem Spiritu.</hi> Multa enim dantur
ad manifestationem, sed tu forsitan eorum
omnium quae dixi nihil habes. Si amas, non nihil
habes: si enim amas unitatem, etiam tibi habet quisquis
in illa habet aliquid. Tolle invidiam, et tuum est
quod habeo: tollam invidiam, et meum est quod habes.
Livor separat, sanitas jungit. Oculus solus videt
in corpore: sed numquid soli sibi oculus videt? Et
manui videt, et pedi videt, et caeteris membris videt:
non enim si aliquis ictus in pedem veniat, avertit se
oculus inde ut non praecaveat. Rursus sola manus
operatur in corpore; sed numquid sibi soli operatur?
Et oculo operatur; nam si ictus aliquis veniens non
eat in manum, sed tantum in faciem, numquid dicit
manus, Non me moveo, quia non tendit ad me? Sic
pes ambulando omnibus membris militat: membra
caetera tacent, et lingua omnibus loquitur. Habemus
ergo Spiritum sanctum, si amamus Ecclesiam: amamus
autem, si in ejus compage et charitate consistimus.
Nam ipse Apostolus cum dixisset diversa dona
dari diversis hominibus, tanquam officia quorumque
membrorum, <hi>Adhuc,</hi> inquit, <hi>supereminentiorem
viam vobis demonstro,</hi> et coepit loqui de charitate.
Praeposuit eam linguis hominum et Angelorum, praeposuit
miraculis fidei, praeposuit scientiae et prophetiae,
praeposuit etiam illi magno operi misericordiae,
quo sua quae possidet distribuit quisque pauperibus;
et ad extremum praeposuit eam etiam corporis passioni:
his omnibus tam magnis rebus praeposuit charitatem <note>(I Cor. XII, 7 XIII, 3)</note>.
Ipsam habeto, et cuncta
habebis: quia sine illa nihil proderit, quidquid
habere potueris. Quia vero ad Spiritum sanctum pertinet
charitas de qua loquimur (quaestio enim modo in
Evangelio de Spiritu sancto retractatur), audi Apostolum
dicentem, <hi>Charitas Dei diffusa est in cordibus
nostris per Spiritum sanctum, qui datus est nobis <note>(Rom.
V, 5)</note>
          </hi>.</p>
        </div3>
<div3>
          <head>9.</head>
          <p>
 Quare ergo Dominus Spiritum, cujus maxima
beneficia sunt in nobis, quia charitas Dei per ipsum
diffusa est in cordibus nostris, post resurrectionem
suam dare voluit? quid significavit? Ut in resurrectione
nostra charitas nostra flagret, et ab amore
saeculi separet, ut tota currat in Deum. Hic enim
nascimur et morimur, hoc non amemus: charitate
migremus, charitate sursum habitemus, charitate illa
qua diligimus Deum. Nihil aliud in hac vitae nostrae
peregrinatione meditemur, nisi quia et hic non semper
erimus, et ibi nobis locum bene vivendo praeparabimus,
unde nunquam migremus. Dominus enim
noster Jesus Christus, posteaquam resurrexit, <hi>jam
non moritur; mors illi ultra,</hi> sicut Apostolus dicit, <hi>non dominabitur 
 <note>(Id. VI, 9)</note>
          </hi>. Ecce quod amemus. Si vivimus,
<pb n="1647"/>
si in ipsum credimus qui resurrexit; dabit
nobis, non quod hic amant homines qui Deum non
amant, aut tanto plus amant, quanto illum minus
amant: tanto autem hoc minus amant, quanto illum
plus amant. Sed videamus quid nobis promisit: non
divitias terrenas et temporales, non honores et potestates
in saeculo isto; videtis enim omnia haec dari
et hominibus malis, ne magnipendantur a bonis. Non
ipsam postremo corporis sanitatem: non quia ipse
illam non dat, sed quia, ut videtis, et pecoribus dat.
Non vitam longam. Quid est enim longum quod aliquando
finitur? Non pro magno nobis credentibus
promisit longaevitatem, aut decrepitam senectutem;
quam omnes optant antequam veniat, omnes de illa
cum venerit murmurant. Non pulchritudinem corporis,
quam vel corporis morbus, vel ipsa senectus quae
optatur exterminat. Vult esse pulcher, et vult esse
senex: ista duo desideria sibi invicem concordare
non possunt: si senex eris, pulcher non eris: quando
senectus venerit, pulchritudo fugiet; et in uno habitare
non possunt vigor pulchritudinis, et gemitus senectutis.
Omnia ergo ista non nobis promisit, qui
dixit, <hi>Qui credit in me, veniat, et bibat; et flumina de
ventre ejus fluent aquae vivae.</hi> Vitam aeternam promisit,
ubi nihil timeamus, ubi non conturbemur, unde non
migremus, ubi non moriamur; ubi nec decessor plangatur,
nec successor speretur. Quia ergo tale est
quod nobis promisit amantibus, et Spiritus sancti
charitate ferventibus; ideo ipsum Spiritum noluit
dare, nisi cum esset glorificatus: ut in suo corpore
ostenderet vitam, quam modo non habemus, sed in
resurrectione speramus.
</p>
        </div3>
      </div1>

<div1>
        <head>TRACTATUS XXXIII. <hi>Ab eo loco Evangelii,</hi> Ex illa ergo turba cum audissent hos sermones ejus, <hi>etc., usque ad id,</hi> Nec ego te condemnabo; vade, et amplius noli peccare. <hi>Cap.</hi> VII, V\. 40-53, et cap. VIII, V\. 1-11.</head>
<div3>
          <head>1.</head>
          <p>
 Meminit Charitas vestra, sermone pristino ex
occasione lectionis evangelicae locutos nos esse vobis
de Spiritu sancto. Ad hunc potandum cum Dominus
invitasset credentes in se, loquens inter eos qui illum
tenere cogitabant, et interficere cupiebant nec valebant,
quia ille nolebat: cum ergo haec locutus esset,
nata est de illo in turba dissensio, aliis putantibus
quod ipse esset Christus, aliis dicentibus quia de Galilaea
non exsurget Christus. Qui vero missi fuerant,
ut eum tenerent, redierunt immunes a crimine, et
pleni admiratione. Nam et testimonium perhibuerunt
divinae doctrinae ejus, cum dicerent a quibus missi
fuerant, <hi>Quare non adduxistis eum?</hi> Responderunt
enim nunquam se audisse hominem sic locutum: <hi>Non enim quisquam sic loquitur homo.</hi> 
 Ille autem sic
locutus est, quia Deus erat et homo. Tamen Pharisaei
testimonium eorum repellentes, dixerunt eis: <hi>Numquid
et vos seducti estis?</hi> Videmus enim delectatos vos
esse sermonibus illius. <hi>Numquid aliquis de principibus
credidit in eum, aut ex Pharisaeis? Sed turba haec quae
non novit Legem, maledicti sunt.</hi> Qui non noverant Legem,
<pb n="1648"/>
ipsi credebant in eum qui miserat Legem; et
eum qui miserat Legem, contemnebant illi qui docebant
Legem: ut impleretur quod dixerat ipse Dominus, <hi>Ego veni ut non videntes videant, et videntes caeci
fiant 
 <note>(Joan. IX, 39)</note>
          </hi>. Caeci enim facti sunt Pharisaei
doctores, illuminati sunt populi nescientes Legem, et
in auctorem Legis credentes.</p>
        </div3>
<div3>
          <head>2.</head>
          <p>
 <hi>Nicodemus</hi> tamen <hi>unus ex Pharisaeis, qui ad Dominum
nocte venerat,</hi> et ipse non quidem incredulus,
sed timidus; nam ideo nocte venerat ad lucem, quia
illuminari volebat, et sciri timebat: respondit Judaeis, <hi>Numquid Lex nostra judicat hominem, nisi audierit ab
ipso prius et cognoverit quid faciat?</hi> 
 Volebant enim
illi perverse ante esse damnatores quam cognitores.
Sciebat enim Nicodemus, vel potius credebat, quia si
tantummodo eum vellent patienter audire, forte similes
fierent illis qui missi sunt tenere, et maluerunt
credere. <hi>Illi responderunt,</hi> ex praejudicio cordis sui,
quod et illis: <hi>Numquid et tu Galilaeus es?</hi> Id est, quasi
a Galilaeo seductus. Dominus enim Galilaeus dicebatur,
quoniam de Nazareth civitate erant parentes ejus.
Secundum Mariam dixi parentes, non secundum virile
semen: non enim quaesivit in terra nisi matrem,
qui jam habebat desuper Patrem. Nam utraque ejus
nativitas mirabilis fuit; divina sine matre, humana
sine patre. Quid ergo illi quasi Legis doctores ad Nicodemum
dixerunt? <hi>Scrutare Scripturas, et vide quia
propheta a Galilaea non surgit.</hi> Sed Dominus Prophetarum
inde surrexit. <hi>Reversi sunt,</hi> inquit Evangelista, <hi>unusquisque in domum suam.</hi> </p>
        </div3>
<div3>
          <head>3.</head>
          <p>
 <hi>Inde Jesus perrexit in montem:</hi> in montem autem <hi>Oliveti,</hi> 
 in montem fructuosum, in montem unguenti,
in montem chrismatis. Ubi enim decebat docere
Christum, nisi in monte Oliveti? Christi enim
nomen a chrismate dictum est: <foreign xml:lang="greek">χρίσμα</foreign> autem graece,
latine unctio nuncupatur. Ideo autem nos unxit, quia
luctatores contra diabolum fecit. <hi>Et diluculo iterum
venit in templum, et omnis populus venit ad eum, et
sedens docebat eos.</hi> Et non tenebatur, quia nondum
pati dignabatur.</p>
        </div3>
<div3>
          <head>4.</head>
          <p>
 Nunc jam attendite, ubi ab inimicis tentata sit
Domini mansuetudo. « Adducunt autem illi Scribae et
Pharisaei mulierem in adulterio deprehensam, et statuerunt
eam in medio; et dixerunt ei: Magister, haec
mulier modo deprehensa est in adulterio. In Lege
autem Moyses mandavit nobis hujusmodi lapidare:
tu ergo quid dicis? Haec autem dicebant tentantes
eum, ut possent accusare eum. »  Unde accusare? Numquid
ipsum in aliquo facinore deprehenderant, aut
illa mulier ad eum aliquo modo pertinuisse dicebatur?
Quid est ergo, <hi>tentantes eum, ut possent accusare
eum?</hi> Intelligimus, fratres, admirabilem mansuetudinem
in Domino praeeminuisse. Animadverterunt
eum nimium esse mitem, nimium esse mansuetum:
de illo quippe fuerat ante praedictum, <hi>Accingere gladio
tuo circa femur tuum, potentissime; specie tua et pulchritudine
tua intende, prospere procede, et regna:
propter veritatem et mansuetudinem et justitiam. <note>(Psal.
XLIV, 4 et 5)</note>
          </hi>. Ergo attulit veritatem ut doctor, mansuetudinem
<pb n="1649"/>
ut liberator, justitiam ut cognitor. Propter
haec eum esse regnaturum in Spiritu sancto propheta
praedixerat <note>(Isai. XI)</note>. Cum loqueretur, veritas agnoscebatur:
cum adversus inimicos non moveretur,
mansuetudo laudabatur. Cum ergo de duobus istis, id
est de veritate et mansuetudine ejus, inimici livore
et invidia torquerentur; in tertio, id est justitia,
scandalum posuerunt. Quare? Quia Lex jusserat
adulteros lapidari; et utique Lex quod injustum erat
jubere non poterat: si quis aliud diceret quam Lex
jusserat, injustus deprehenderetur. Dixerunt ergo
apud semetipsos: Verax putatur, mansuetus videtur;
de justitia illi quaerenda calumnia est. Offeramus ei
mulierem in adulterio deprehensam, dicamus quid de
illa in Lege praeceptum sit: si eam jusserit lapidari,
mansuetudinem non habebit; si eam dimitti censuerit,
justitiam non tenebit. Ut autem mansuetudinem,
inquiunt, non perdat, in qua jam populis amabilis
factus est, sine dubio eam dimitti debere dicturus est.
Hinc nos invenimus accusandi occasionem, et reum
facimus tanquam Legis praevaricatorem: dicentes ei,
Hostis es Legis, contra Moysen respondes, imo contra
eum qui per Moysen Legem dedit; reus es mortis,
cum illa et tu ipse lapidandus. Posset his verbis
atque his sententiis inflammari invidia, fervere accusatio,
flagitari damnatio. Sed cui hoc? Perversitas rectitudini,
falsitas veritati, corruptum cor cordi recto,
stultitia sapientiae. Quando illi laqueos praepararent,
in quos non prius ipsi caput injicerent? Ecce Dominus
in respondendo et justitiam servaturus est, et a mansuetudine
non recessurus. Non est captus cui tendebatur,
sed potius capti sunt qui tendebant; quia
in eum qui eos posset de laqueis eruere, non credebant.</p>
        </div3>
<div3>
          <head>5.</head>
          <p>
 Quid ergo respondit Dominus Jesus? quid respondit
veritas? quid respondit sapientia? quid respondit
ipsa cui calumnia parabatur justitia? Non dixit,
Non lapidetur; ne contra Legem dicere videretur.
Absit autem ut diceret, Lapidetur: venit enim non
perdere quod invenerat, sed quaerere quod perierat <note>(Luc. XIX, 10)</note>.
Quid ergo respondit? Videte quam
plenum sit justitia, plenum mansuetudine et veritate! <hi>Qui sine peccato est vestrum,</hi> 
 inquit, <hi>prior in illam
lapidem mittat.</hi> O responsio sapientiae! Quomodo eos
intromisit in se? Foris enim calumniabantur, seipsos
intrinsecus non perscrutabantur: adulteram videbant,
se non perspiciebant. Praevaricatores Legis Legem impleri
cupiebant, et hoc calumniando; non vere, tanquam
adulteria castitate damnando. Audistis, Judaei;
audistis, Pharisaei; audistis, Legis doctores, Legis
custodem, sed nondum intellexistis Legislatorem.
Quid vobis aliud significat, cum digito scribit in terra?
Digito enim Dei Lex scripta est; sed propter duros
in lapide scripta est <note>(Exod. XXXI, 18)</note>. Nunc jam Dominus
in terra scribebat, quia fructum quaerebat. Audistis
ergo, Impleatur Lex, lapidetur adultera: sed
numquid in illa punienda, Lex implenda est a puniendis?
Consideret se unusquisque vestrum, intret in semetipsum,
ascendat tribunal mentis suae, constituat
se ante conscientiam suam, cogat se confiteri. Scit
<pb n="1650"/>
enim qui sit: quia nemo scit hominum quae sunt
hominis, nisi spiritus hominis, qui in ipso est <note>(I Cor.
II, 11)</note>. Unusquisque in se intendens, peccatorem se
invenit. Ita plane. Ergo aut istam dimittite, aut simul
cum illa poenam Legis excipite. Si diceret, Non
lapidetur adultera; injustus convinceretur: si diceret,
Lapidetur; mansuetus non videretur: dicat quod dicere
debet, et mansuetus et justus, <hi>Qui sine peccato
est vestrum, prior in illam lapidem mittat.</hi> Haec vox justitiae
est: Puniatur peccatrix, sed non a peccatoribus;
impleatur Lex, sed non a praevaricatoribus Legis.
Haec vox omnino justitiae est: qua justitia illi tanquam
trabali telo percussi, sese inspicientes et reos
invenientes, <hi>unus post unum omnes recesserunt.</hi> Relicti
sunt duo, misera et misericordia. Dominus autem
cum eos illo telo justitiae percussisset, nec dignatus
est cadentes attendere, sed averso ab eis obtutu, <hi>rursum
digito scribebat in terra.</hi> </p>
        </div3>
<div3>
          <head>6.</head>
          <p>
 Relicta autem sola illa muliere, omnibusque
abeuntibus, levavit oculos suos ad mulierem. Audivimus
vocem justitiae, audiamus et mansuetudinis. Plus
enim, credo, territa erat illa mulier cum audisset a
Domino dictum, <hi>Qui sine peccato est vestrum, prior in
illam lapidem mittat.</hi> Illi ergo attendentes se, et abscessu
ipso confessi de se, reliquerant mulierem cum
grandi peccato, ei qui erat sine peccato. Et quia illa
hoc audierat, <hi>Qui sine peccato est, prior in illam lapidem
mittat;</hi> ab illo se sperabat puniendam, in quo
peccatum inveniri non poterat. Ille autem qui adversarios
ejus repulerat lingua justitiae, levans in eam
oculos mansuetudinis, interrogavit eam: <hi>Nemo te
condemnavit?</hi> Respondit illa: <hi>Domine, nemo.</hi> Et ille: <hi>Nec ego te condemnabo;</hi> 
 a quo te forte damnari timuisti,
quia in me peccatum non invenisti. <hi>Nec ego te
damnabo.</hi> Quid est, Domine? Faves ergo peccatis?
Non plane ita. Attende quod sequitur: <hi>Vade, deinceps
jam noli peccare.</hi> Ergo et Dominus damnavit, sed
peccatum, non hominem. Nam si peccatorum fautor
esset, diceret, Nec ego te damnabo; vade, vive ut vis:
de mea liberatione esto secura; ego quantumcumque
peccaveris, te ab omni poena etiam gehennae et inferni
tortoribus liberabo. Non hoc dixit.</p>
        </div3>
<div3>
          <head>7.</head>
          <p>
 Intendant ergo qui amant in Domino mansuetudinem,
et timeant veritatem. Etenim <hi>dulcis et rectus
Dominus <note>(Psal. XXIV, 8)</note>
          </hi>. Amas quod dulcis est, time
quod rectus est. Tanquam mansuetus dixit, <hi>Tacui:</hi> 
sed tanquam justus, <hi>Numquid semper tacebo <note>(Isai.
XLII, 14, sec. LXX)</note>
          </hi>? <hi>Misericors et miserator Dominus.</hi> 
Ita plane. Adhuc adde, <hi>longanimis;</hi> adhuc adde, <hi>et
multum misericors:</hi> sed time quod est in novissimo, <hi>et verax 
 <note>(Psal. LXXXV, 15)</note>
          </hi>. Quos enim modo sustinet
peccantes, judicaturus est contemnentes. <hi>An divitias
longanimitatis et mansuetudinis ejus contemnis,
ignorans quia patientia Dei ad poenitentiam te adducit?
Tu autem secundum duritiam cordis tui et cor impoenitens,
thesaurizas tibi iram in die irae et revelationis justi
judicii Dei, qui reddet unicuique secundum opera sua <note>(Rom. II, 4-6)</note>
          </hi>.
Mansuetus Dominus, longanimis Dominus,
<pb n="1651"/>
misericors Dominus: sed et justus Dominus,
et verax Dominus. Largitur tibi spatium correctionis:
sed tu plus amas dilationem quam emendationem. Malus
fuisti heri? hodie bonus esto. Et hodiernum diem
in malitia peregisti? vel cras mutare. Semper exspectas,
et de misericordia Dei tibi plurimum polliceris:
quasi ille qui tibi per poenitentiam promisit indulgentiam,
promiserit tibi etiam prolixiorem vitam. Unde
scis quid pariat crastinus dies? Recte dicis in corde
tuo: Quando me correxero, Deus mihi omnia peccata
dimittet. Negare non possumus quod correctis
atque conversis indulgentiam Deus promisit. Nam in
quo propheta mihi legis quia promisit correcto indulgentiam,
non mihi legis quia promisit tibi Deus longam
vitam.</p>
        </div3>
<div3>
          <head>8.</head>
          <p>
 Ex utroque igitur homines periclitantur, et sperando
et desperando, contrariis rebus, contrariis affectionibus.
Sperando qui decipitur? Qui dicit, Bonus
est Deus, misericors est Deus, faciam quod mihi placet,
quod libet; laxem habenas cupiditatibus meis,
impleam desideria animae meae. Quare hoc? Quia misericors
est Deus, bonus est Deus, mansuetus est Deus.
Spe isti periclitantur. Desperatione autem, qui cum
inciderint in gravia peccata, putantes sibi non posse
jam ignosci poenitentibus, et statuentes se ad damnationem
sine dubio destinatos, dicunt apud seipsos,
Jam damnandi sumus, quare non quod volumus facimus?
animo gladiatorum ferro destinatorum. Ideo
molesti sunt desperati: jam enim quod timeant non
habent, et vehementer timendi sunt. Istos desperatio
necat, spes illos. Inter spem et desperationem fluctuat
animus. Metuendum est ne te occidat spes, et
cum multum speras de misericordia, incidas in judicium:
metuendum est rursus ne te occidat desperatio,
et cum putas jam tibi non ignosci quae gravia commisisti,
non agas poenitentiam, et incurras in judicem
Sapientiam, quae dicit, <hi>Et ego vestrae perditioni superridebo <note>(Prov. I, 26)</note>
          </hi>.
Quid ergo agit Dominus cum
periclitantibus utroque morbo? Illis qui spe periclitantur,
hoc dicit: <hi>Ne tardes converti ad Dominum, neque
differas de die in diem; subito enim veniet ira illius,
et in tempore vindictae disperdet te <note>(Eccli. V, 8, 9)</note>
          </hi>.
Illis qui desperatione periclitantur, quid dicit? <hi>In
quacumque die iniquus conversus fuerit, omnes iniquitates
ejus obliviscar <note>(Ezech. XVIII, 21, 22, 27)</note>
          </hi>. Propter
illos ergo qui desperatione periclitantur, proposuit indulgentiae
portum: propter illos qui spe periclitantur
et dilationibus illuduntur, fecit diem mortis incertum.
Quando veniat ultimus dies, nescis. Ingratus es, quia
hodiernum habes, in quo corrigaris? Sic ergo ad istam
mulierem, <hi>Nec ego te damnabo;</hi> sed facta secura de
praeterito, cave futura. <hi>Nec ego te damnabo:</hi> delevi
quod commisisti, observa quod praecepi, ut invenias
quod promisi.
</p>
        </div3>
      </div1>

<div1>
        <head>TRACTATUS XXXIV. <hi>In illud,</hi> Ego sum lux mundi: qui sequitur me, non ambulat in tenebris, sed habebit lumen vitae. <hi>Cap.</hi> VIII, V\. 12.</head>

<pb n="1652"/>
<div3>
          <head>1.</head>
          <p>
 Quod modo audivimus et intenti accepimus, cum
sanctum Evangelium legeretur, non dubito quod omnes
etiam intelligere conati sumus: et quisque nostrum
de re tam magna quae lecta est, pro suo modulo cepit
quod potuit; et posito pane verbi, nemo est qui
se queratur nihil gustasse. Sed iterum non dubito,
quia difficile quisquam est qui totum intellexerit. Tamen
etiamsi est qui omnia verba Domini nostri Jesu
Christi modo ex Evangelio recitata satis intelligat;
toleret ministerium nostrum, quousque, si possimus,
illo adjuvante tractando faciamus ut vel omnes vel
multi intelligant, quod se pauci intellexisse laetantur.</p>
        </div3>
<div3>
          <head>2.</head>
          <p>
 Quod ait Dominus, <hi>Ego sum lux mundi,</hi> clarum
puto esse eis qui habent oculos, unde hujus lucis
participes fiant: qui autem non habent oculos nisi in
sola carne, mirantur quod dictum est a Domino Jesu
Christo, <hi>Ego sum lux mundi.</hi> Et forte non desit qui
dicat apud semetipsum: Numquid forte Dominus
Christus est sol iste, qui ortu et occasu peragit diem?
Non enim defuerunt haeretici qui ista senserunt. Manichaei
solem istum oculis carnis visibilem expositum
et publicum non tantum hominibus, sed etiam
pecoribus ad videndum, Christum Dominum esse
putaverunt. Sed catholicae Ecclesiae recta fides
improbat tale commentum, et diabolicam doctrinam
esse cognoscit: nec solum agnoscit credendo, sed in
quibus potest convincit etiam disputando. Improbemus
itaque hujusmodi errorem, quem sancta ab initio
anathematizavit Ecclesia. Non arbitremur Dominum
Jesum Christum hunc esse solem quem videmus
oriri ab oriente, occidere in occidente; cujus cursui
nox succedit, cujus radii nube obumbrantur, qui
certa de loco in locum motione commigrat: non est
hoc Dominus Christus. Non est Dominus Christus sol
factus, sed per quem sol factus est. Omnia enim per ipsum
facta sunt, et sine ipso factum est nihil <note>(Joan. I, 3)</note>.</p>
        </div3>
<div3>
          <head>3.</head>
          <p>
 Est ergo lux quae fecit hanc lucem: hanc amemus,
hanc intelligere cupiamus, ipsam sitiamus; ut
ad ipsam duce ipsa aliquando veniamus, et in illa ita
vivamus, ut nunquam omnino moriamur. Ista enim
lux est, de qua prophetia olim praemissa ita in Psalmo
cecinit: <hi>Homines et jumenta salvos facies, Domine;
sicut multiplicata est misericordia tua, Deus.</hi> Psalmi
sancti ista verba sunt: advertite quid de tali luce
antiquus sanctorum hominum Dei sermo praemiserit. <hi>Homines,</hi> 
 inquit, <hi>et jumenta salvos facies, Domine;
sicut multiplicata est misericordia tua, Deus.</hi> Quoniam
enim Deus es, et habes multiplicem misericordiam;
pervenit eadem multiplicitas misericordiae tuae, non
solum ad homines quos creasti ad imaginem tuam,
sed etiam ad pecora quae hominibus subdidisti. A quo
enim salus hominis, ab illo salus et pecoris. Non crubescas
hoc sentire de Domino Deo tuo: imo praesumas
et fidas, et caveas ne aliter sentias. Qui salvum
<pb n="1653"/>
facit te, ipse salvum facit equum tuum, ipse ovem
tuam; ad minima omnino veniamus, ipse gallinam
tuam: Domini est salus <note>(Psal. III, 9)</note>, et ista Deus salvat.
Movet te, interrogas; miror quid dubitas. Dedignabitur
salvare, qui dignatus est creare? Domini est salus
Angelorum, hominum, pecorum; Domini est salus.
Sicut nemo est a seipso, ita nemo salvus est a seipso.
Proinde verissime Psalmus atque optime ait, <hi>Homines et jumenta salvos facies, Domine.</hi> 
 Quare? <hi>Sicut
multiplicata est misericordia tua, Deus.</hi> Tu enim es
Deus, tu creasti, tu salvas: tu dedisti esse, tu das
sanum esse.</p>
        </div3>
<div3>
          <head>4.</head>
          <p>
 Si ergo sicut multiplicata est misericordia Dei,
ab illo homines et jumenta salvantur; nonne homines
habent aliquid aliud quod eis Deus praestet creator,
quod jumentis non praestat? Nullane discretio
est inter animal factum ad imaginem Dei, et animal
subditum imagini Dei? Est plane: praeter salutem
istam communem nobis cum animantibus mutis, est
quod nobis praestet Deus, illis autem non praestat.
Quid est hoc? Sequere in eodem psalmo: <hi>Filii autem
hominum sub tegmine alarum tuarum sperabunt.</hi> Habentes
modo salutem communem cum pecoribus suis, <hi>Filii hominum sub tegmine alarum tuarum sperabunt.</hi> 
Aliam habent salutem in re, aliam in spe. Salus ista
quae in praesenti est, hominibus pecoribusque communis
est: sed est alia quam sperant homines; et
accipiunt qui sperant, non accipiunt qui desperant. <hi>Filii</hi> 
 enim <hi>hominum sub tegmine,</hi> inquit, <hi>alarum tuarum
sperabunt.</hi> Qui autem perseveranter sperant, a
te proteguntur, ne de spe a diabolo dejiciantur: <hi>sub
tegmine alarum tuarum sperabunt.</hi> Si ergo sperabunt,
quid sperabunt, nisi quod pecora non habebunt? <hi>Inebriabuntur
ab ubertate domus tuae; et torrente voluptatis
tuae potabis eos.</hi> Quale vinum est, unde inebriari
laudabile est? quale vinum est, quod non turbat, sed
dirigit mentem? quale vinum est, quod facit perpetuo
sanum, non inebriando facit insanum? <hi>Inebriabuntur.</hi> 
Unde? <hi>Ab ubertate domus tuae; et torrente voluptatis
tuae potabis eos.</hi> Unde? <hi>Quoniam apud te fons vitae.</hi> 
Ipse fons vitae ambulabat in terra, ipse dicebat, <hi>Qui
sitit, veniat ad me <note>(Joan. VII, 37)</note>
          </hi>. Ecce fons. Sed nos de
lumine loqui coeperamus, et propositam ex Evangelio
quaestionem de lumine tractabamus. Lectum est enim
nobis dicente Domino, <hi>Ego sum lux mundi.</hi> Inde
quaestio, ne quis carnaliter sapiens solem istum intelligendum
putaret: venimus inde ad Psalmum, quo
considerato, invenimus interim Dominum fontem
vitae. Bibe et vive. <hi>Apud te,</hi> inquit, <hi>fons vitae:</hi> ideo
sub umbraculo alarum tuarum sperant filii hominum,
inebriari isto fonte quaerentes. Sed de lumine dicebamus.
Sequere ergo: nam Propheta cum dixisset, <hi>Apud te fons vitae,</hi> 
 secutus adjunxit, <hi>In lumine tuo videbimus
lumen <note>(Psal. XXXV, 8, 10)</note>
          </hi>; Deum de Deo, lumen
de lumine. Per hoc lumen factum est solis lumen:
et lumen quod fecit solem, sub quo fecit et nos, factum
est sub sole propter nos. Factum est, inquam,
propter nos sub sole lumen quod fecit solem. Noli contemnere
<pb n="1654"/>
nubem carnis: nube tegitur, non ut obscuretur,
sed ut temperetur.</p>
        </div3>
<div3>
          <head>5.</head>
          <p>
 Loquens ergo per nubem carnis lumen indeficiens,
lumen sapientiae, ait hominibus, <hi>Ego sum lux
mundi: qui sequitur me, non ambulabit in tenebris; sed
habebit lumen vitae.</hi> Quomodo te abstulit ab oculis carnis,
et revocavit ad oculos cordis? Non enim sufficit
dicere, <hi>Qui me sequitur, non ambulabit in tenebris, sed
habebit lumen;</hi> addidit enim, <hi>vitae;</hi> sicut ibi dictum
est, <hi>Quoniam apud te fons vitae:</hi> Videte itaque fratres
mei, quomodo verba Domini cum illius psalmi veritate
concordant: et ibi lumen positum est cum fonte
vitae, et a Domino dictum est <hi>lumen vitae.</hi> In istis autem
usibus corporalibus aliud est lumen, aliud fons:
fontem fauces quaerunt, lumen oculi: quando sitimus
quaerimus fontem; quando in tenebris sumus, quaerimus
lumen; et si forte nocte sitiamus, lumen accendimus
ut ad fontem veniamus. Non sic apud Deum:
quod lumen est, hoc est fons; qui tibi lucet ut videas,
ipse tibi manat ut bibas.</p>
        </div3>
<div3>
          <head>6.</head>
          <p>
 Videtis ergo, fratres mei, videtis, si intus videtis,
quale hoc lumen est de quo Dominus dicit, <hi>Qui
me sequitur, non ambulabit in tenebris.</hi> Sequere istum
solem, videamus si non ambulabis in tenebris. Ecce
oriundo exit ad te: ille cursu suo ad occidentem pergit;
tibi forte ad orientem profectio est: nisi tu in
contrariam partem pergas, non qua ille tendit, sequendo
eum profecto errabis, et pro oriente occidentem
tenebis. Tu eum in terra si sequaris, errabis: nauta
si eum in mari sequatur, errabit. Postremo videtur
tibi sequendum esse solem, et tendis etiam ipse ad
occidentem, quo et ille tendit: videamus cum occiderit,
si non ambulabis in tenebris. Vide quemadmodum
etsi nolueris eum tu deserere, ipse te deseret,
servitutis suae necessitate peragens diem. Dominus
autem noster Jesus Christus interim et cum per carnis
nubem non omnibus apparebat, per sapientiae
potestatem omnia tenebat. Deus tuus ubique totus est:
si non ab illo facias casum, nunquam a te ipse facit
occasum.</p>
        </div3>
<div3>
          <head>7.</head>
          <p>
 Qui ergo <hi>me,</hi> inquit, <hi>sequitur, non ambulabit in
tenebris; sed habebit lumen vitae.</hi> Quod promisit, futuri
temporis verbo posuit: non enim ait, habet;
sed, <hi>habebit,</hi> inquit, <hi>lumen vitae.</hi> Nec ait tamen, qui
sequetur me; sed, <hi>qui sequitur me.</hi> In eo quod facere
debemus, praesens tempus posuit: quod autem promisit
facientibus, futuri temporis verbo significavit. <hi>Qui sequitur habebit.</hi> 
 Modo sequitur, post habebit:
modo sequitur per fidem, post habebit per speciem. <hi>Quamdiu</hi> 
 enim <hi>sumus in corpore,</hi> ait Apostolus, <hi>peregrinamur
a Domino: per fidem enim ambulamus, non
per speciem <note>(II Cor. V, 6, 7)</note>
          </hi>. Quando per speciem?
Cum habuerimus lumen vitae, cum ad illam visionem
venerimus, quando nox ista transierit. De illo quippe
die qui exorturus est, dictum est, <hi>Mane astabo tibi, et
contemplabor <note>(Psal. V, 5)</note>
          </hi>. Quid est, <hi>mane?</hi> Transacta
nocte saeculi hujus, transactis tertoribus tentationum,
superato illo leone qui nocte rugiens circuit,
quem devoret quaerens <note>(I Petr. V, 8)</note>. <hi>Mane astabo
<pb n="1655"/>
tibi, et contemplabor.</hi> Nunc vero quid putamus, fratres
huic tempori congruere, nisi quod rursus in Psalmo
dicitur, <hi>Lavabo per singulas noctes lectum meum, lacrymis
meis stratum meum rigabo <note>(Psal. VI, 7)</note>
          </hi>? Per singulas
noctes, inquit, flebo: desiderio lucis ardebo.
Videt Dominus desiderium meum; quoniam dicit illi
alter psalmus, <hi>Ante te est omne desiderium meum, et
gemitus meus a te non est absconditus <note>(Psal. XXXVII,
10)</note>
          </hi>. Desideras aurum? videri potes; quaerens enim
aurum manifestus eris hominibus. Desideras frumentum?
interrogas qui habeat; cui et cupiens pervenire
ad id quod desideras, indicas. Desideras Deum? quis
videt, nisi Deus? A quo enim petis Deum, sicut panem,
sicut aquam, sicut aurum, sicut argentum,
sicut frumentum? A quo petis Deum, nisi a Deo?
Ipse petitur a seipso, qui promittit seipsum. Extendat
anima cupiditatem suam; et sinu capaciore quaerat
comprehendere quod oculus non vidit, nec auris
audivit, nec in cor hominis ascendit <note>(I Cor. II, 9)</note>.
Desiderari potest, concupisci potest, suspirari in
illud potest: digne cogitari, et verbis explicari non
potest.</p>
        </div3>
<div3>
          <head>8.</head>
          <p>
 Ergo, fratres mei, quoniam Dominus breviter
ait, <hi>Ego sum lux mundi; qui me sequitur, non ambulabit
in tenebris; sed habebit lumen vitae:</hi> quibus verbis
aliud est quod jussit, aliud quod promisit: faciamus
quod jussit, ne impudenti fronte desideremus, quod
promisit; ne dicat nobis in judicio suo, Fecisti enim
quod jussi, ut expetas quod promisi? Quid ergo jussisti,
Domine Deus noster? Dicit tibi, Ut sequereris
me. Consilium vitae petiisti. Cujus vitae, nisi de qua dictum
est, <hi>Apud te fons vitae?</hi> Audivit quidam, <hi>Vade,
vende omnia quae habes, et da pauperibus, et habebis thesaurum
in coelo; et veni, sequere me.</hi> Tristis abscessit,
non est secutus: quaesivit magistrum bonum, interpellavit
doctorem, et contempsit docentem: tristis abscessit,
ligatus cupiditatibus suis; tristis abscessit, habens
grandem sarcinam avaritiae super humeros suos <note>(Matth. XIX, 16-22)</note>.
Laborabat, aestuabat; et qui ab
illo sarcinam deponere voluit, non est sequendus putatus,
sed deserendus. Postea vero quam Dominus per
Evangelium clamavit, <hi>Venite ad me, omnes qui laboratis
et onerati estis, et ego vos reficiam; tollite jugum meum
super vos, et discite a me quia mitis sum et humilis corde <note>(Id. XI, 28 et 29)</note>
          </hi>:
quam multi fecerunt audito Evangelio,
quod ex ore ipsius auditum dives ille non fecit?
Ergo modo faciamus, sequamur Dominum; solvamus
compedes quibus impedimur sequi. Et quis idoneus
solvere tales nodos, nisi ille adjuvet cui dictum est, <hi>Disrupisti vincula mea 
 <note>(Psal. CXV, 16)</note>
          </hi>? De quo alius
psalmus dicit, <hi>Dominus solvit compeditos, Dominus erigit
elisos <note>(Psal. CXLV, 8)</note>
          </hi>.</p>
        </div3>
<div3>
          <head>9.</head>
          <p>
 Et quid sequuntur soluti et erecti, nisi lumen a
quo audiunt, <hi>Ego sum lumen mundi: qui me sequitur,
non ambulabit in tenebris?</hi> quia Dominus illuminat caecos.
Illuminamur ergo modo, fratres, habentes collyrium
fidei. Praecessit enim ejus saliva cum terra, unde
inungeretur qui caecus est natus <note>(Joan. IX, 6)</note>. Et nos
de Adam caeci nati sumus, et illo illuminante opus
<pb n="1656"/>
habemus. Miscuit salivam cum terra: <hi>Verbum caro factum
est, et habitavit in nobis <note>(Joan. I, 14)</note>
          </hi>. Miscuit salivam
cum terra; ideo praedictum est, <hi>Veritas de terra
orta est <note>(Psal. LXXXIV, 12)</note>
          </hi>: ipse autem dixit, <hi>Ego sum
via, veritas et vita <note>(Joan. XIV, 6)</note>
          </hi>. Veritate perfruemur,
cum viderimus facie ad faciem; quia et hoc promittitur
nobis. Nam quis auderet sperare quod Deus non
dignatus esset vel polliceri vel dare? Videbimus facie
ad faciem. Apostolus dicit: <hi>Nunc scio ex parte, nunc
in aenigmate per speculum, tunc autem facie ad faciem <note>(I Cor. XIII, 12)</note>
          </hi>.
Et Joannes apostolus in Epistola sua: <hi>Dilectissimi, nunc filii Dei sumus, et nondum apparuit
quid erimus: scimus quia cum apparuerit, similes ei
erimus; quoniam videbimus eum sicuti est 
 <note>(I Joan. III, 2)</note>
          </hi>.
Haec est magna promissio; si amas, sequere. Amo,
inquis; sed qua sequor? Si dixisset tibi Dominus Deus
tuus, Ego sum veritas et vita; desiderans veritatem,
concupiscens vitam, viam qua ad haec pervenire posses
profecto quaereres, et diceres tibi: Magna res veritas,
magna res vita; si esset quomodo illuc perveniret
anima mea! Quaeris qua? audi eum dicentem
primo, <hi>Ego sum via.</hi> Antequam diceret tibi quo, praemisit
qua: <hi>Ego sum,</hi> inquit, <hi>via.</hi> Quo via? <hi>Et veritas et
vita.</hi> Primo dixit qua venias, postea dixit quo venias.
Ego sum via, ego sum veritas, ego vita. Manens apud
Patrem, veritas et vita: induens se carnem, factus est
via. Non tibi dicitur, Labora quaerendo viam, ut pervenias
ad veritatem et vitam; non hoc tibi dicitur. Piger,
surge; via ipsa ad te venit, et te de somno dormientem
excitavit, si tamen excitavit: surge, et ambula.
Forte conaris ambulare, et non potes, quia dolent
pedes. Unde dolent pedes? an jubente avaritia per
aspera cucurrerunt? Sed Dei Verbum sanavit et claudos.
Ecce, inquis, sanos habeo pedes, sed ipsam viam
non video. Illuminavit et caecos.</p>
        </div3>
<div3>
          <head>10.</head>
          <p>
 Hoc totum per fidem, quamdiu peregrinamur a
Domino, manentes in corpore: cum autem perambulaverimus
viam, et ad ipsam patriam venerimus, quid
erit nobis laetius? quid erit nobis beatius? Quia nihil
pacatius: nihil enim adversus hominem rebellabit.
Nunc vero, fratres, difficile sine rixa sumus. Ad concordiam
quidem vocati sumus, jubemur pacem habere
inter nos; ad hoc conandum est, omnibusque nitendum
viribus, ut aliquando veniamus ad perfectissimam
pacem: modo autem litigamus plerumque cum eis
quibus consulere volumus. Ille errat, tu vis ducere ad
viam; resistit tibi, litigas: resistit paganus, disputas
contra errores idolorum et daemoniorum: resistit haereticus,
disputas contra alias doctrinas daemoniorum:
malus catholicus non vult bene vivere, corripis etiam
interiorem fratrem tuum: tecum manet in domo, et
perditas vias quaerit; aestuas quomodo corrigas, ut de
illo bonam rationem Domino amborum reddas. Quantae
undique rixarum necessitates? Plerumque homo taedio
affectus, dicit apud semetipsum: Quid mihi est
pati contradictores, pati eos qui reddunt mala pro bonis?
Ego volo consulere, illi volunt perire: consumo
vitam meam litigando; pacem non habeo: inimicos
insuper facio, quos amicos habere deberem, si benevolentiam
<pb n="1657"/>
consulentis attenderent: quid mihi est ista
perpeti? redeam ad me, mecum ero, Deum meum invocabo.
Redi ad teipsum, ibi invenis rixam: si coepisti
Deum sequi, ibi invenis rixam. Quam rixam, inquis,
invenio? Caro concupiscit adversus spiritum, et
spiritus adversus carnem <note>(Galat. V, 17)</note>. Ecce tu ipse
es, ecce tu solus es, ecce tecum es, ecce alium nullum
hominem pateris: sed vides aliam legem in membris
tuis, repugnantem legi mentis tuae, et captivantem te
in lege peccati, quae est in membris tuis. Exclama
ergo, et a rixa interiore clama ad Deum, ut tibi pacificet
te: <hi>Miser ego homo, quis me liberabit de corpore
mortis hujus? Gratia Dei per Jesum Christum Dominum
nostrum <note>(Rom. VII, 23-25)</note>
          </hi>. Quia <hi>qui me,</hi> inquit, <hi>sequitur, non ambulabit in tenebris; sed habebit lumen
vitae.</hi> 
 Finita tota rixa, immortalitas consequetur, quia <hi>novissima inimica destruetur mors.</hi> 
 Et qualis pax erit? <hi>Oportet corruptibile hoc induere incorruptionem, et mortale
hoc induere immortalitatem 
 <note>(I Cor. XV, 26, 53)</note>
          </hi>. Quo
ut veniamus, quia tunc erit in re, nunc sequamur in
spe eum qui dixit, <hi>Ego sum lux mundi: qui me sequitur,
non ambulabit in tenebris; sed habebit lumen vitae.</hi> 
</p>
        </div3>
      </div1>

<div1>
        <head>TRACTATUS XXXV. <hi>Ab eo quod legitur,</hi> Dixerunt ergo Pharisaei, Tu de teipso testimonium perhibes, <hi>etc., usque ad id,</hi> Verum est testimonium meum, quia scio unde veni, et quo vado. <hi>Cap.</hi> VIII, V\. 13, 14.</head>
<div3>
          <head>1.</head>
          <p>
 De verbis Domini nostri Jesu Christi, ubi ait, <hi>Ego sum lux mundi: qui me sequitur, non ambulabit in
tenebris; sed habebit lumen vitae 
 <note>(Joan. VIII, 12)</note>
          </hi>, hesterno
die qui adfuistis, diu disputatum esse meministis:
et si adhuc velimus de illo lumine disputare,
diu loqui possumus; nam non possumus explicare
compendio. Itaque, fratres mei, sequamur Christum
lumen mundi, ne ambulemus in tenebris. Tenebrae
metuendae sunt, morum, non oculorum: et si oculorum,
non exteriorum, sed interiorum, unde discernitur
non album et nigrum, sed justum et injustum.</p>
        </div3>
<div3>
          <head>2.</head>
          <p>
 Cum haec ergo dixisset Dominus noster Jesus
Christus, responderunt Judaei: <hi>Tu de te testimonium
dicis; testimonium tuum non est verum.</hi> Antequam veniret
Dominus noster Jesus Christus, multas ante se
lucernas propheticas accendit et misit. De his etiam
erat Joannes Baptista, cui tam magnum ipsum lumen,
quod est Dominus Christus, perhibuit testimonium,
quale nulli hominum: ait enim, <hi>In natis mulierum non
surrexit major Joanne Baptista <note>(Matth. XI, 11)</note>
          </hi>. Hic tamen,
quo nemo erat major in natis mulierum, dicit
de Domino Jesu Christo: <hi>Ego quidem baptizo vos in
aqua; qui autem venit, fortior me est, cujus non sum
dignus calceamentum solvere <note>(Joan. I, 26, 27)</note>
          </hi>. Videte
quemadmodum se lucerna diei submittat. Lucernam
vero ipsum Joannem fuisse Dominus ipse testatur: <hi>Ille erat,</hi> 
 inquit, <hi>lucerna ardens et lucens; et vos voluistis
ad horam exsultare in lumine ejus <note>(Id. V, 35)</note>
          </hi>.
Quando autem dixerunt Judaei Domino, <hi>Dic nobis, in
qua potestate ista facis?</hi> sciens Dominus quia Joannem
Baptistam pro magno haberent, et quod ipse quem
pro magno habebant, eis de Domino testimonium perhibuisset,
<pb n="1658"/>
respondit eis: Interrogabo et ego vos unum
sermonem: dicite mihi, Baptismus Joannis unde est?
de coelo, an ex hominibus? Turbati illi intra semetipsos
cogitabant, quia si dicerent, Ab hominibus, lapidari
possent a turba, quae Joannem prophetam esse
credebat: si dicerent, De coelo, responderet eis, Ille
quem confitemini de coelo habuisse prophetiam, mihi
testimonium perhibuit, et ab illo audistis in qua ego
ista faciam potestate. Viderunt ergo, quodlibet horum
respondissent, in laqueum se casuros; et dixerunt, <hi>Nescimus.</hi> 
 Et Dominus eis: <hi>Nec ego dico vobis,
in qua potestate ista facio <note>(Matth. XXI, 23-27)</note>
          </hi>. Non vobis
dico quod scio, quia non vultis fateri quod scitis.
Justissime utique repulsi, confusi abscesserunt: et impletum
est quod in Psalmo per Prophetam dicit Deus
Pater, <hi>Paravi lucernam Christo meo,</hi> id est, ipsum
Joannem; <hi>inimicos ejus induam confusione <note>(Psal.
CXXXI, 17, 18)</note>
          </hi>.</p>
        </div3>
<div3>
          <head>3.</head>
          <p>
 Habebat ergo Dominus Jesus Christus testimonium
Prophetarum ante se praemissorum, praeconum
judicem praecedentium; habebat testimonium a Joanne:
sed ipse majus testimonium erat, quod sibi perhibebat.
Illi autem infirmis oculis lucernas quaerebant,
quia diem ferre non poterant: nam Joannes idem ipse
apostolus, cujus Evangelium in manibus habemus, in
ipsius Evangelii sui capite ait de Joanne,  « Erat homo
missus a Deo, cui nomen erat Joannes: hic venit in
testimonium, ut testimonium perhiberet de lumine,
ut omnes crederent per eum. Non erat ille lumen,
sed ut testimonium perhiberet de lumine. Erat lumen
verum, quod illuminat omnem hominem venientem
in mundum. »  Si <hi>omnem,</hi> ergo et Joannem. Unde dicit
et ipse Joannes. <hi>Nos omnes de plenitudine ejus accepimus <note>(Joan. I, 6-9, 16)</note>
          </hi>.
Discernite ergo ista, ut proficiat
mens vestra in fide Christi; ne semper infantes
sitis ubera quaerentes, et a cibo solido resilientes.
Debetis apud matrem sanctam Ecclesiam Christi nutriri
et ablactari, et ad escas solidiores accedere,
mente, non ventre. Hoc ergo discernite, aliud esse
lumen quod illuminat, aliud esse quod illuminatur.
Nam et oculi nostri lumina dicuntur; et unusquisque
ita jurat, tangens oculos suos, per lumina sua, Sic vivant
lumina mea: usitata juratio est. Quae lumina si
lumina sunt, desit lumen in cubiculo tuo clauso, pateant
et luceant tibi: non utique possunt. Quomodo
ergo ista in facie quae habemus, et lumina nuncupamus,
et quando sana sunt, et quando patent, indigent
extrinsecus adjutorio luminis; quo ablato aut non illato,
sana sunt, aperta sunt, nec tamen vident: sic
mens nostra, qui est oculus animae, nisi veritatis lumine
radietur, et ab illo qui illuminat nec illuminatur,
mirabiliter illustretur, nec ad sapientiam nec ad
justitiam poterit pervenire. Ipsa est enim via nostra
juste vivere. Quomodo autem non offendat in via, cui
non lucet lumen? Ac per hoc in tali via videre opus
est, in tali via videre magnum est. Nam Tobias in
facie oculos clausos habebat, et filius patri manum
<pb n="1659"/>
dabat; pater filio viam praecipiendo monstrabat <note>(Tob.
II, 11, IV)</note>.</p>
        </div3>
<div3>
          <head>4.</head>
          <p>
 Responderunt ergo Judaei, <hi>Tu de te testimonium
dicis; testimonium tuum non est verum.</hi> Videamus quid
audiant: audiamus et nos, sed non sicut illi. Illi contemnentes,
nos credentes: illi occidere Christum volentes,
nos per Christum vivere cupientes. Interim
ista distantia distinguat aures mentesque nostras, et
audiamus quid Judaeis responderit Dominus. <hi>Respondit
Jesus, et dixit eis: Etsi ego de me testimonium perhibeo,
verum est testimonium meum; quia scio unde veni, et
quo vado.</hi> Lumen et alia demonstrat et seipsum. Accendis
lucernam, verbi gratia, ut quaeras tunicam, et praestat
tibi ardens lucerna ut invenias tunicam: numquid
accendis lucernam ut videas ardentem lucernam? Lucerna
quippe ardens idonea est et alia quae tenebris operiebantur
nudare, et seipsam tuis oculis demonstrare.
Sic et Dominus Christus et inter fideles suos, et inimicos
Judaeos, tanquam inter lucem et tenebras distinguebat;
tanquam inter illos quos radio fidei perfundebat,
et illos quorum clausos oculos circumfundebat. Nam
etiam sol iste et videntis faciem illustrat, et caeci:
ambo pariter stantes, et faciem ad solem habentes
illustrantur in carne, sed non ambo illuminantur in
acie; videt ille, ille non videt; ambobus sol praesens
est, sed praesenti soli unus est absens. Sic et Sapientia
Dei, Verbum Dei, Dominus Jesus Christus ubique
praesens est; quia ubique est veritas, ubique est
sapientia. Intelligit quis in oriente justitiam; intelligit
alius in occidente justitiam: numquid alia est
justitia quam ille intelligit, alia quam iste? Separati
sunt corpore, et in uno habent acies mentium suarum.
Quam video justitiam hic constitutus, si justitia
est, ipsam videt justus nescio quot mansionibus a me
carne sejunctus, et in illius justitiae luce conjunctus.
Ergo testimonium sibi perhibet lux: aperit sanos oculos,
et sibi ipsa testis est, ut cognoscatur lux. Sed
quid agimus de infidelibus? numquid illis non est
praesens? Est praesens et illis sed quibus eam videant,
oculos non habent cordis. Audi de illis ex
Evangelio ipso prolatam sententiam: <hi>Et lux lucet in
tenebris, et tenebrae eam non comprehenderunt <note>(Joan. I,
5)</note>
          </hi> Ergo ait Dominus, et verum ait, <hi>Etsi ego de me
testimonium perhibeo, verum est testimonium meum;
quia scio unde veni, et quo vado.</hi> Patrem volebat intelligi;
Patri gloriam dabat Filius. Aequalis glorificat eum
a quo est missus: quantum debet homo glorificare
eum a quo est creatus?</p>
        </div3>
<div3>
          <head>5.</head>
          <p>
 <hi>Scio unde veni, et quo vado.</hi> Iste qui in praesentia
vobis loquitur, habet quod non deseruit, sed tamen
venit: non enim veniendo inde discessit, aut redeundo
nos dereliquit. Quid miramini? Deus est. Non potest
hoc fieri ab homine; non potest hoc fieri ab ipso sole.
Quando pergit ad occidentem, deserit orientem, et
donec oriturus redeat ad orientem, non est in oriente:
Dominus autem noster Jesus Christus et venit, et ibi
est; et redit, et hic est. Audi ipsum Evangelistam
alio loco dicentem, et si potes, cape; si non potes,
crede: <hi>Deum,</hi> inquit, <hi>nemo vidit unquam, nisi unigenitus
<pb n="1660"/>
Filius, qui est in sinu Patris, ipse enarravit <note>(Joan. I, 18)</note>
          </hi>.
Non dixit, Fuit in sinu Patris, quasi veniendo
deseruerit sinum Patris. Hic loquebatur, et
ibi se esse dicebat: qui et hinc discessurus, quid
dixit? <hi>Ecce ego vobiscum sum usque ad consummationem
saeculi <note>(Matth. XXVIII, 20)</note>
          </hi>.</p>
        </div3>
<div3>
          <head>6.</head>
          <p>
 Ergo verum est testimonium luminis, sive se
ostendat, sive alia; quia sine lumine non potes videre
lumen, et sine lumine non potes videre quodlibet aliud
quod non est lumen. Si idoneum est lumen ad demonstranda
ea quae non sunt lumina, numquid in se deficit?
numquid se non aperit, sine quo alia patere
non possunt? Locutus est Propheta verum; sed unde
haberet, nisi de fonte veritatis hauriret? Locutus est
Joannes verum; sed unde locutus est, ipsum interroga: <hi>Nos omnes,</hi> 
 inquit, <hi>de plenitudine ejus accepimus.</hi> 
Ergo idoneus est Dominus noster Jesus Christus qui
sibi perhibeat testimonium. Sed plane, fratres mei, in
nocte hujus saeculi audiamus et prophetiam intente:
modo enim ad fragilitatem nostram nocturnasque
cordis nostri intimas tenebras humilis voluit venire
Dominus noster. Homo venit contemnendus et honorandus,
venit negandus et confitendus; contemnendus
et negandus a Judaeis, honorandus et confitendus a
nobis: judicandus et judicaturus; judicandus injuste,
judicaturus juste. Talis ergo venit, ut oporteret ei lucernam
testimonium perhibere. Nam quid opus erat ut
Joannes tanquam lucerna perhiberet testimonium diei,
si dies ipse ab infirmitate nostra posset videri? Sed
non poteramus: infirmas factus est infirmis, per infirmitatem
sanavit infirmitatem; per mortalem carnem,
carnis abstulit mortem; de corpore suo collyrium
fecit luminibus nostris. Quia ergo Dominus venit,
et in nocte saeculi adhuc sumus, oportet ut et prophetias
audiamus.</p>
        </div3>
<div3>
          <head>7.</head>
          <p>
 Nam de prophetia convincimus contradicentes Paganos.
Quis est Christus, dicit Paganus? Cui respondemus:
Quem praenuntiaverunt Prophetae. Et ille: Qui
Prophetae? Recitamus Isaiam, Danielem, Jeremiam,
alios sanctos Prophetas; dicimus quam longe ante illum
venerint, quanto tempore adventum ejus praecesserint.
Hoc ergo respondemus: Praevenerunt eum Prophetae,
praedixerunt eum esse venturum Respondet aliquis eorum:
Qui Prophetae? Nos recitamus, qui nobis quotidie
recitantur. Et ille: Qui sunt hi Prophetae? Nos respondemus:
Qui et praedixerunt ea quae fieri videmus. Et ille:
Vos, inquit, vobis ista finxistis, vidistis ea fieri, et quasi
ventura praedicta essent, in libris quibus voluistis
conscripsistis. Hic contra inimicos Paganos occurrit
nobis aliorum testimonium inimicorum. Proferimus
codices a Judaeis, et respondemus: Nempe et vos et
illi, fidei nostrae estis inimici. Ideo sparsi sunt per
gentes, ut alios ex aliis convincamus inimicis Codex
Isaiae proferatur a Judaeis, videamus si non ibi lego,
 « Sicut ovis ad immolandum ductus est, et sicut agnus
coram tondente fuit sine voce, sic non aperuit os
suum. In humilitate judicium ejus sublatum est; livore
ejus sanati sumus; omnes ut oves erravimus, et ipse
traditus est pro peccatis nostris »  <note>(Isai. LIII, 5-8)</note>.
<pb n="1661"/>
Ecce lucerna una. Alia proferatur, Psalmus aperiatur,
etiam inde praedicta passio Christi recitetur. « Foderunt
manus meas et pedes meos, dinumeraverunt
omnia ossa mea: ipsi vero consideraverunt et conspexerunt
me, diviserunt sibi vestimenta mea, et
super vestimentum meum miserunt sortem. Apud te
laus mea; in Ecclesia magna confitebor tibi. Commemorabuntur
et convertentur ad Dominum universi
fines terrae: et adorabunt in conspectu ejus universae
patriae gentium; quia Domini est regnum, et ipse dominabitur
gentium »  <note>(Psal. XXI, 17 29)</note>. Erubescat
unus inimicus, quia codicem mihi ministrat alius inimicus.
Sed ecce de codicibus prolatis ab uno inimico
alterum vici: et ipse qui mihi codicem protulit, non
relinquatur; ab illo proferatur, unde et ipse vincatur.
Lego alium prophetam, et invenio Dominum loquentem
ad Judaeos: <hi>Non est mihi voluntas in vobis, divit
Dominus, nec accipiam sacrificium de manibus vestris:
quoniam ab ortu solis usque ad occasum, sacrificium
mundum offertur nomini meo <note>(Malach. I, 10 et 11)</note>
          </hi>. Non
venis, Judaee, ad sacrificium mundum; convinco te
immundum.</p>
        </div3>
<div3>
          <head>8.</head>
          <p>
 Ecce et lucernae perhibent testimonium diei
propter infirmitatem nostram, quia diei claritatem
tolerare et videre non possumus. Nam et nos ipsi
Christiani in comparatione quidem infidelium lux jam
sumus; unde dicit Apostolus. <hi>Fuistis enim aliquando
tenebrae; nunc autem lux in Domino, sicut filii lucis
ambulate <note>(Ephes. V, 8)</note>
          </hi>: et alibi dixit, <hi>Nox praecessit,
dies autem appropinquavit: abjiciamus ergo opera tenebrarum,
et induamus nos arma lucis; sicut in die honeste
ambulemus <note>(Rom. XIII, 12, 13)</note>
          </hi>. Tamen quia in comparatione
illius lucis ad quam venturi sumus, adhuc
nox est etiam dies in quo sumus, audi Petrum apostolum:
delatam dicit Domino Christo vocem de magnifica
potestate, <hi>Tu es Filius meus dilectus, in quo bene
sensi. Hanc vocem,</hi> inquit, <hi>nos de coelo audivimus delatam,
cum essemus cum illo in monte sancto.</hi> Sed quia
nos non ibi fuimus, et istam vocem de coelo tunc non
audivimus; ait ad nos ipse Petrus, <hi>Et habemus certiorem
propheticum sermonem.</hi> Non audistis vocem de
coelo delatam, sed certiorem habetis propheticum sermonem.
Praevidens enim Dominus Jesus Christus
impios quosdam futuros, qui miraculis ejus calumniarentur,
magicis artibus ea tribuendo, Prophetas ante
praemisit. Numquid enim, si magus erat et magicis
artibus fecit ut coleretur et mortuus, magus erat
antequam natus? Prophetas audi, o homo mortue, et
vermescendo calumniose, Prophetas audi: lego, audi
qui ante Dominum venerunt. <hi>Habemus,</hi> inquit apostolus
Petrus, <hi>certiorem propheticum sermonem, cui
bene facitis attendentes, sicut lucernae in obscuro loco,
donec dies lucescat, et lucifer oriatur in cordibus vestris <note>(II Petr. I, 17-19)</note>
          </hi>.</p>
        </div3>
<div3>
          <head>9.</head>
          <p>
 Quando ergo Dominus noster Jesus Christus
venerit, et, sicut dicit etiam apostolus Paulus, illuminaverit
occulta tenebrarum, et manifestaverit cogitationes
cordis, ut laus sit unicuique a Deo <note>(I Cor. IV, 5)</note>;
<pb n="1662"/>
tunc praesente tali die lucernae non erunt necessariae:
non legetur nobis Propheta, non aperietur codex Apostoli,
non requiremus testimonium Joannis, non ipso
indigebimus Evangelio. Ergo omnes Scripturae tollentur
de medio, quae nobis in hujus saeculi nocte
tanquam lucernae accendebantur, ne in tenebris remaneremus:
istis omnibus sublatis, ne quasi nobis
luceant indigentibus, et ipsis hominibus Dei, per quos
haec ministrata sunt, nobiscum lumen illud verum
clarumque videntibus, remotis ergo his adjumentis
quid videbimus? unde pascetur mens nostra? unde
obtutus ille laetabitur? unde erit illud gaudium quod
nec oculus vidit, nec auris audivit, nec in cor hominis
ascendit <note>(I Cor. II. 9)</note>? quid videbimus? Obsecro vos, amate
mecum, currite credendo mecum: patriam supernam
desideremus, supernae patriae suspiremus, peregrinos
nos esse hic sentiamus. Quid tunc videbimus? Dicat
nunc Evangelium: <hi>In principio erat Verbum, et Verbum
erat apud Deum, et Deus erat Verbum <note>(Joan. I, 1)</note>
          </hi>.
Unde tibi ros inspersus est, ad fontem venies: unde
radius per obliqua et per anfractuosa tibi ad cor tenebrosum
missus est, nudam ipsam lucem videbis, cui
videndae ferendaeque mundaris. <hi>Dilectissimi,</hi> quod et
hesterno commemoravi, Joannes ipse dicit, <hi>filii Dei
sumus, et nondum apparuit quid erimus: scimus quia
cum apparuerit, similes ei erimus, quoniam videbimus
eum sicuti est <note>(I Joan. III, 2)</note>
          </hi>. Sentio vestros affectus
attolli mecum in superna: sed corpus quod corrumpitur,
aggravat animam; et deprimit terrena inhabitatio
sensum multa cogitantem <note>(Sap. IX, 15)</note>. Depositurus
sum et ego codicem istum, discessuri estis et
vos quisque ad sua. Bene nobis fuit in luce communi,
bene gavisi sumus, bene exsultavimus: sed cum ab
invicem recedimus, ab illo non recedamus.
</p>
        </div3>
      </div1>

<div1>
        <head>TRACTATUS XXXVI. <hi>Ab eo quod scriptum est,</hi> Vos secundum carnem judicatis; ego non judico quemquam; <hi>usque ad id,</hi> Ego sum qui testimonium perhibeo de meipso, et testimonium perhibet de me, qui misit me Pater. <hi>Cap.</hi> VIII, V\. 15-18.</head>
<div3>
          <head>1.</head>
          <p>
 In quatuor Evangeliis, vel potius quatuor libris
unius Evangelii, sanctus Joannes apostolus, non
immerito secundum intelligentiam spiritualem aquilae
comparatus, altius multoque sublimius aliis tribus
erexit praedicationem suam; et in ejus erectione etiam
corda nostra erigi voluit. Nam caeteri tres evangelistae,
tanquam cum homine Domino in terra ambulabant,
de divinitate ejus pauca dixerunt: istum autem quasi
piguerit in terra ambulare, sicut ipso exordio sui sermonis
intonuit, erexit se, non solum super terram et
super omnem ambitum aeris et coeli sed super omnem
etiam exercitum Angelorum, omnemque constitutionem
invisibilium potestatum, et pervenit ad eum per
quem facta sunt omnia, dicendo, <hi>In principio erat Verbum,
et Verbum erat apud Deum, et Deus erat Verbum:
hoc erat in principio apud Deum. Omnia per ipsum facta
sunt, et sine ipso factum est nihil <note>(Joan. I, 1-3)</note>
          </hi>. Huic
tantae sublimitati principii etiam caetera congrua praedicavit,
et de Domini divinitate, quomodo nullus alius,
<pb n="1663"/>
est locutus. Hoc ructabat quod biberat. Non enim sine
causa de illo in isto ipso Evangelio narratur, quia et
in convivio super pectus Domini discumbebat <note>(Joan.
XIII, 23)</note>. De illo ergo pectore in secreto bibebat: sed
quod in secreto bibit, in manifesto eructavit, ut perveniat
ad omnes gentes non solum incarnatio Filii
Dei, et passio, et resurrectio; sed etiam quid erat
ante incarnationem Unicus Patri, Verbum Patris,
coaeternus generanti, aequalis ei a quo missus est; sed
in ipsa missione minor factus, quo major esset Pater.</p>
        </div3>
<div3>
          <head>2.</head>
          <p>
 Quidquid ergo humiliter positum audistis de
Domino Jesu Christo, susceptae carnis dispensationem
cogitate; qualis factus est propter nos, non qualis
erat ut faceret nos: quidquid autem sublime et supra
omnes creaturas excelsum atque divinum, et Patri
aequale atque coaeternum de illo audieritis in Evangelio
poni, vel legeritis, scitote vos hoc legere quod
ad formam Dei pertinet, non quod ad formam servi.
Quia si istam regulam tenueritis qui capere potestis;
non autem omnes capere potestis, sed omnes credere
debetis: si ergo hanc regulam tenueritis, adversus
calumnias tenebrarum haereticarum, tanquam in lumine
ambulantes, securi pugnabitis. Non enim defuerunt
qui sola evangelica testimonia legendo sectarentur,
quae de humilitate Christi posita sunt, qui adversus
ea testimonia quae divinitatem ejus locuta sunt, surdi
fuerunt: ideo surdi, ut male verbosi. Item quidam
illa sola attendentes quae de Domini sublimitate dicta
sunt, etiam ipsi misericordiam ejus, qua homo factus
est propter nos, et si legerunt, non crediderunt, et ab
hominibus inducta, atque falsa esse putaverunt; contendentes
Deum tantummodo fuisse Dominum nostrum
Christum, non etiam hominem. Alii sic, alii sic; utrique
in errore. Catholica autem fides ex utroque verum
tenens quod tenet, et praedicans quod credit, et Deum
Christum intellexit, et hominem credidit: utrumque
enim scriptum est, et utrumque verum est. Si Deum
tantum dixeris Christum, medicinam negas qua sanatus
es: si hominem tantum dixeris Christum, potentiam
negas qua creatus es. Utrumque igitur tene,
anima fidelis et cor catholicum, utrumque tene, utrumque
crede, utrumque fideliter confitere. Et Deus Christus
est, et homo Christus. Qualis Deus Christus?
Aequalis Patri, unum cum Patre. Qualis homo Christus?
De virgine natus, trahens de homine mortalitatem,
non trahens iniquitatem.</p>
        </div3>
<div3>
          <head>3.</head>
          <p>
 Isti ergo Judaei videbant hominem, nec intelligebant
nec credebant Deum: atque inter caetera
audistis jam quemadmodum ei dixerint, <hi>Tu de te testimonium
dicis; testimonium tuum non est verum <note>(Id.
VIII, 13)</note>
          </hi>. Audistis etiam quid ille responderit, cum
hesterno die lectum esset, et pro nostris viribus
disputatum. Hodie verba ejus haec lecta sunt, <hi>Vos
secundum carnem judicatis.</hi> Ideo, inquit, mihi dicitis, <hi>Tu de te testimonium dicis; testimonium tuum non est
verum,</hi> 
 quia <hi>secundum carnem judicatis;</hi> quia Deum
non intelligitis, et hominem videtis, et hominem
persequendo, Deum latentem offenditis. Ergo <hi>secundum
carnem judicatis.</hi> Ideo vobis arrogans videor, quia
<pb n="1664"/>
ego de me testimonium perhibeo. Omnis enim homo,
quando de se vult perhibere testimonium laudabile,
arrogans et superbus videtur. Ideo scriptum est, <hi>Non
te laudet os tuum, sed laudet te os proximi tui <note>(Prov.
XXVII, 2)</note>
          </hi>. Sed hoc homini dictum est. Infirmi enim
sumus, et apud infirmos loquimur. Verum dicere et
mentiri possumus: etsi verum dicere debemus, et
mentiri tamen possumus cum volumus. Lux mentiri
non potest: absit ut in lucis divinae splendore tenebrae
mendacii reperiantur. Loquebatur ille tanquam
lux, loquebatur tanquam veritas; sed lux in tenebris
lucebat, et tenebrae eam non comprehenderunt: ideo
secundum carnem judicabant. <hi>Vos,</hi> inquit, <hi>secundum
carnem judicatis.</hi> </p>
        </div3>
<div3>
          <head>4.</head>
          <p>
 <hi>Ego non judico quemquam.</hi> Non ergo judicat
quemquam Dominus Jesus Christus? Nonne ipse est
quem confitemur resurrexisse tertia die, ascendisse
in coelum, ibi sedere ad dexteram Patris, inde esse
venturum ad judicandos vivos et mortuos? Nonne ipsa
est fides nostra, de qua dicit Apostolus, <hi>Corde creditur
ad justitiam, ore autem confessio fit ad salutem <note>(Rom. X, 10)</note>
          </hi>?
Ergo quando ista confitemur, contra
Dominum loquimur? Nos dicimus venturum judicem
vivorum et mortuorum; ipse autem dicit, <hi>Ego
non judico quemquam.</hi> Quaestio ista duobus modis
solvi potest; ut aut hoc intelligamus, <hi>non judico
quemquam,</hi> id est, modo: sicut dicit alio loco, <hi>Ego
non veni ut judicem mundum, sed ut salvum faciam
mundum <note>(Joan. XII, 47)</note>
          </hi>; non judicium suum negando,
sed differendo. Aut certe quia dixerat, <hi>Vos secundum
carnem judicatis;</hi> ita subjunxit, <hi>Ego non judico quemquam,</hi> 
ut subaudias, secundum carnem. Nullus ergo
nobis contra fidem quam tenemus et annuntiamus de
judice Christo, scrupulus dubitationis in corde remaneat.
Venit Christus, sed primo salvare, postea judicare:
eos judicando in poenam, qui salvari noluerunt;
eos perducendo ad vitam, qui credendo salutem non
respuerunt. Prima ergo dispensatio Domini nostri
Jesu Christi medicinalis est, non judicialis: nam si
primo venisset judicaturus, neminem invenisset cui
praemia justitiae redderet. Quia ergo vidit omnes peccatores,
et omnino neminem esse immunem a morte
peccati; prius erat ejus misericordia praeroganda, et
post exserendum judicium: quia de illo cantaverat
Psalmus, <hi>Misericordiam et judicium cantabo tibi, Domine <note>(Psal. C, 1)</note>
          </hi>.
Non enim judicium ait et misericordiam;
nam si primo esset judicium, nulla esset misericordia:
sed primo misericordia, postea judicium.
Quae est primo misericordia? Creator hominis, homo
esse dignatus est: factus est quod fecerat, ne periret
quem fecerat. Quid huic misericordiae addi potest? Et
tamen addidit. Parum fuit ei hominem fieri; sed
etiam ab hominibus reprobari: parum erat reprobari;
et exhonorari: parum erat exhonorari; et occidi:
sed et hoc parum est; morte crucis. Nam et
cum ejus obedientiam usque ad mortem factam commendaret
Apostolus, parum illi fuit dicere, <hi>Factus
<pb n="1665"/>
obediens usque ad mortem:</hi> non enim qualemcumque
mortem, sed addidit, <hi>mortem autem crucis <note>(Philipp. II,
8)</note>
          </hi>. Illa morte pejus nihil fuit inter omnia genera mortium.
Denique ubi dolores acerrimi exagitant, cruciatus
vocatur, a cruce nominatus. Pendentes enim in ligno
crucifixi, clavis ad lignum pedibus manibusque
confixi, producta morte necabantur. Non enim crucifigi
hoc erat occidi: sed diu vivebatur in cruce;
non quia longior vita eligebatur, sed quia mors ipsa
protendebatur, ne dolor citius finiretur. Mori voluit
pro nobis: parum dicimus, crucifigi dignatus est,
usque ad mortem crucis obediens factus. Elegit extremum
et pessimum genus mortis, qui omnem fuerat
ablaturus mortem: de morte pessima occidit omnem
mortem. Pessima enim erat non intelligentibus Judaeis;
nam a Domino electa erat. Ipsam enim crucem
suam signum habiturus erat, ipsam crucem de diabolo
superato tanquam tropaeum in frontibus fidelium
positurus, ut diceret Apostolus: <hi>Mihi autem absit gloriari
nisi in cruce Domini nostri Jesu Christi, per quem
mihi munaus crucifixus est, et ego mundo <note>(Galat. VI,
14)</note>
          </hi>. Nihil erat tunc in carne intolerabilius, nihil est
nunc in fronte gloriosius. Quid servat fideli suo, qui
talem honorem dedit supplicio suo? Denique modo in
poenis reorum non est apud Romanos: ubi enim Domini
crux honorata est, putatum est quod et reus honoraretur,
si crucifigeretur. Qui ergo ideo venit, neminem
judicavit: et malos passus est. Pertulit injustum
judicium, ut ageret justum. Sed in eo quod
pertulit injustum, misericordiae fuit. Denique ita humilis
factus ut veniret ad crucem, distulit quidem potentiam,
sed publicavit misericordiam. Unde distulit
potentiam? Quia de cruce noluit descendere, qui potuit
de sepulcro resurgere. Unde publicavit misericordiam?
Quia pendens in cruce dixit: <hi>Pater, ignosce illis,
quia nesciunt quid faciunt <note>(Luc. XXIII, 34)</note>
          </hi>. Sive
ergo propter hoc, quia non venerat judicare mundum,
sed salvare mundum, dixit, <hi>Ego non judico quemquam:</hi> 
sive quemadmodum commemoravi, quoniam
dixerat, <hi>Vos secundum carnem judicatis,</hi> addidit, <hi>Ego
non judico quemquam,</hi> ut intelligamus Christum non
secundum carnem judicare, sicut ab hominibus judicatus
est.</p>
        </div3>
<div3>
          <head>5.</head>
          <p>
 Nam ut agnoscatis jam et judicem Christum,
audite quod sequitur: <hi>Et si judico ego, judicium meum
verum est.</hi> Ecce habes et judicem, sed agnosce salvatorem,
ne sentias judicem. Quare autem dixit judicium
suum verum esse? <hi>Quia solus,</hi> inquit, <hi>non sum,
sed ego et qui misit me Pater.</hi> Dixi vobis, fratres, quia
Joannes iste evangelista sanctus multum alte volat:
vix est eum mente comprehendere. Mysterium autem
altius volantis opus est ut commemorem Charitatem
vestram. Et apud Ezechielem prophetam, et in
Apocalypsi ipsius Joannis, cujus est hoc Evangelium,
commemoratur animal quadruplex, habens quatuor
personas; hominis, vituli, leonis, aquilae <note>(Ezech. I,
5-10; Apoc. IV, 6, 7)</note>. Qui ante nos Scripturarum
sanctarum mysteria tractaverunt, plerique in hoc animali,
vel potius in his animalibus quatuor Evangelistas
<pb n="1666"/>
intellexerunt. Leonem pro rege positum, quoniam
videtur leo rex esse quodammodo bestiarum,
propter potentiam et terribilem fortitudinem. Haec
persona tributa est Matthaeo, quia in generationibus
Domini regiam seriem prosecutus est, quemadmodum
esset Dominus per stirpem regiam de semine
David regis. Lucas autem quoniam coepit a sacerdotio
Zachariae sacerdotis, faciens mentionem patris
Joannis Baptistae, vitulo deputatus est; quia magna
victima vitulus erat in sacrificio sacerdotum. Marco
homo Christus merito assignatus est, quia neque de
regia potestate aliquid dixit, neque de sacerdotali
coepit, sed tantum ab homine Christo exorsus est. Hi
omnes prope de terrenis, id est de iis quae in terra
gessit Dominus noster Jesus Christus, non recesserunt:
de divinitate ejus perpauca locuti sunt, tanquam
in terra cum illo ambulantes. Restat aquila:
ipse est Joannes, sublimium praedicator, et lucis internae
atque aeternae fixis oculis contemplator. Dicuntur
enim et pulli aquilarum a parentibus sic probari,
patris scilicet ungue suspendi, et radiis solis
opponi: qui firme contemplatus fuerit, filius agnoscitur;
si acie palpitaverit, tanquam adulterinus ab ungue
dimittitur. Jam ergo videte quam sublimia loqui
debuit, qui est aquilae comparatus: et tamen etiam
nos humi repentes, infirmi et vix ullius momenti inter
homines, audemus tractare ista, et ista exponere;
et putamus nos aut capere posse cum cogitamus, aut
capi dum dicimus.</p>
        </div3>
<div3>
          <head>6.</head>
          <p>
 Quare ista dixi? Forte enim post haec verba
quisquam mihi juste dicat: Pone ergo codicem. Quod
excedit mensuram tuam, quid sumis in manum tuam?
quid ei committis linguam tuam? Ad hoc respondeo:
Multi haeretici abundant, et ad hoc eos Deus abundare
permisit, ne semper lacte nutriamur, et in bruta
infantia remaneamus. Quia enim non intellexerunt
quomodo commendaretur divinitas Christi, sapuerunt
sicut voluerunt: non autem recte sapiendo, fidelibus
catholicis quaestiones molestissimas intulerunt; coeperunt
exagitari et fluctuare corda fidelium. Jam tunc
necessitas facta est spiritualibus viris, qui aliquid secundum
divinitatem Domini nostri Jesu Christi, non
solum legerant in Evangelio, sed etiam intellexerant,
ut contra arma diaboli Christi arma proferrent: et de
Christi divinitate adversus falsos fallacesque doctores,
quantis possent viribus, apertissima conflictatione
pugnarent; ne cum ipsi tacerent, alii perirent.
Quicumque enim senserunt Dominum nostrum Jesum
Christum, aut diversae substantiae esse quam Pater est,
aut tantum esse Christum solum, ut ipse sit Pater,
ipse sit Filius, ipse sit Spiritus sanctus: quicumque
etiam sentire voluerunt hominem fuisse solum, non
Deum factum hominem, aut ita Deum ut in sua divinitate
mutabilem, aut ita Deum ut non et hominem;
a fide naufragaverunt, et de portu Ecclesiae projecti
sunt, ne inquietudine sua naves secum positas frangerent.
Quae res coegit ut etiam nos minimi, et quantum
ad nos pertinet prorsus indigni, quantum autem ad
illius misericordiam in aliquo dispensatorum ejus numero
<pb n="1667"/>
constituti, non vobis taceamus quod aut intelligatis,
mecumque gaudeatis; aut si intelligere nondum
valetis, credendo securi in portu maneatis.</p>
        </div3>
<div3>
          <head>7.</head>
          <p>
 Dicam ergo; capiat qui potest, credat qui non
potest: tamen dicam quod ait Dominus, <hi>Vos secundum
carnem judicatis; ego non judico quemquam,</hi> aut
modo, aut secundum carnem. <hi>Sed et si ego judico, judicium
meum verum est.</hi> Quare judicium tuum verum
est? <hi>Quia solus non sum,</hi> inquit, <hi>sed ego et qui misit
me Pater.</hi> Quid ergo, Domine Jesu? Si solus esses,
falsum esset judicium tuum; et ideo verum judicas,
quia solus non es, sed tu et qui te misit Pater? Quid
responsurus sum? Ipse respondeat: <hi>Verum est,</hi> inquit, <hi>judicium meum.</hi> 
 Quare? <hi>Quia solus non sum, sed
ego et qui misit me Pater.</hi> Si tecum est, quomodo te
misit? Et te misit, et tecum est? Itane et missus non
recessisti? itane et ad nos venisti, et ibi mansisti?
Quomodo istud creditur? quomodo capitur? Ad haec
duo respondeo: Quomodo capitur, recte dicis; quomodo
creditur, non recte dicis. Imo ideo bene creditur,
quia non cito capitur: nam si cito caperetur,
non opus erat ut crederetur; quia videretur. Ideo credis,
quia non capis; sed credendo fis idoneus ut capias.
Nam si non credis, numquam capies; quia minus
idoneus remanebis. Fides ergo mundet te, ut intellectus
impleat te. <hi>Verum est,</hi> inquit, <hi>judicium
meum; quia solus non sum, sed ego et qui misit me Pater.</hi> 
Ergo, Domine Deus noster Jesu Christe, missio
tua incarnatio tua est. Sic video, sic intelligo: postremo
sic credo, ne arrogantiae sit dicere. Sic intelligo. Prorsus
et hic est Dominus noster Jesus Christus; imo hic
erat secundum carnem, modo hic est secundum divinitatem:
et cum Patre erat, et a Patre non recesserat.
Quod ergo dicitur missus venisse ad nos, incarnatio
ipsius commendatur, quia Pater non est incarnatus.</p>
        </div3>
<div3>
          <head>8.</head>
          <p>
 Nam Sabelliani dicti sunt quidam haeretici, qui
vocantur et Patripassiani, qui dicunt ipsum Patrem
passum fuisse. Noli tu, catholice: si enim fueris patripassianus,
non eris sanus. Ergo intellige missionem
Filii nominatam incarnationem Filii: Patrem autem
incarnatum esse non credas, sed a Filio incarnato
Patrem recessisse non credas Ille carnem portabat,
ille cum Filio erat. Si in coelo Pater, in terra Filius;
quomodo Pater cum Filio erat? Quia et Pater et Filius
ubique erant: non enim in coelo sic est Deus, ut non
sit in terra. Audi illum qui volebat fugere judicium
Dei, et non inveniebat qua: <hi>Quo abibo,</hi> inquit, <hi>a spiritu
tuo, et a facie tua quo fugiam? Si ascendero in coelum,
tu ibi es.</hi> De terra erat quaestio; audi quid sequitur: <hi>Si descendero ad infernum, ades 
 <note>(Psal. CXXXVIII,
7, 8)</note>
          </hi>. Si ergo et in inferno dicitur quod adsit, quid rerum
remanet ubi non sit? Vox enim Dei est apud prophetam, <hi>Coelum et terram ego impleo 
 <note>(Jerem. XXIII, 24)</note>
          </hi>.
Ubique ergo est, qui nullo clauditur loco. Noli ab illo
averti, et tecum est. Si vis ad eum pervenire, noli
piger esse amare: non enim pedibus, sed affectibus
curris. Uno loco mancus venis, si credis et diligis.
Ergo ubique est: si ubique est, quomodo cum Filio
non est? Itane cum Filio non est, qui, si credis, et
<pb n="1668"/>
tecum est?</p>
        </div3>
<div3>
          <head>9.</head>
          <p>
 Unde ergo verum est judicium ejus, nisi quia verus
est Filius? Hoc enim dixit, <hi>Et si judico, verum
est judicium meum; quia solus non sum, sed ego et qui
misit me Pater.</hi> Tanquam diceret, <hi>Verum est judicium
meum,</hi> quia Filius Dei sum. Unde probas quia Filius
Dei es? <hi>Quia solus non sum, sed ego et qui misit me
Pater.</hi> Erubesce, Sabelliane, audis Filium, audis Patrem.
Pater, Pater est; Filius, Filius est. Non dixit,
Ego sum Pater, et ego ipse sum Filius; sed, <hi>solus
non sum,</hi> inquit. Quare solus non es? Quia mecum
est Pater. <hi>Ego sum, et qui misit me Pater:</hi> nudis. <hi>Ego
sum, et qui me misit.</hi> Ne perdas personam, distingue
personas. Distingue intelligentia, noli separare perfidia;
ne iterum quasi fugiens Charybdim, in Scyllam
incurras. Vorabat enim te gurges impietatis Sabellianorum,
ut diceres ipsum esse Patrem qui est Filius:
modo didicisti, <hi>Solus non sum, sed ego et qui misit me
Pater.</hi> Agnoscis quia Pater, Pater est; et Filius, Filius
est Bene agno eis: sed noli dicere, Pater major
est, Filius minor est; noli dicere, Pater aurum est,
Filius argentum est. Una substantia est, una divinitas,
una coaeternitas, perfecta aequalitas, dissimilitudo
nulla. Nam si tantummodo alterum credideris esse
Christum, non eum qui Pater est, in aliquo tamen distantem
secundum naturam esse putaveris; a Charybdi
quidem evasisti, sed in Scyllaeis scopulis naufragasti.
In medio naviga, utrumque periculosum latus
evita. Pater, Pater est; Filius, Filius est. Jam
dicis, Pater, Pater est; Filius, Filius est: bene periculum
absorbentis gurgitis evasisti; quid vis ire
in alteram partem, ut dicas, Aliud est Pater, Filius
aliud? Alius est, recte dicis; aliud, non recte. Alius
enim est Filius, quia non est ipse qui Pater; et
alius Pater, quia non ipse qui Filius: non tamen
aliud, sed hoc ipsum est et Pater et Filius. Quid est,
hoc ipsum est? Unus Deus est. Audisti, <hi>Quia non
sum solus, sed ego et qui misit me Pater;</hi> audi quomodo
credas Patrem et Filium, audi ipsum Filium: <hi>Ego et Pater unum sumus 
 <note>(Joan. X, 30)</note>
          </hi>. Non
dixit, Pater ego sum; aut, Ego et Pater unus est:
sed cum dicit, <hi>Ego et Pater unum sumus:</hi> utrumque
audi, et <hi>unum,</hi> et <hi>sumus,</hi> et a Charybdi et a Scylla
liberaberis. In duobus istis verbis quod dixit, <hi>unum,</hi> 
 liberat te ab Ario: quod dixit, <hi>sumus,</hi> liberat
te a Sabellio. Si <hi>unum,</hi> non ergo diversum; si <hi>sumus,</hi> 
ergo et Pater et Filius. <hi>Sumus</hi> enim, non diceret de
uno; sed et <hi>unum</hi> non diceret de diverso. Ergo ideo <hi>verum est,</hi> 
 inquit, <hi>judicium meum,</hi> breviter ut audias,
quia Filius Dei sum. Sed sic tibi persuadeo, inquit,
quia Filius Dei sum, ut intelligas quia mecum est Pater:
non sic sum Filius ut ipsum deseruerim; non
ita hic sum, ut eum ipso non sim; non ita ibi ille est,
ut mecum non sit: formam servi accepi <note>(Philipp. II,
7,)</note> sed formam Dei non amisi; <hi>Solus</hi> ergo, inquit,
<pb n="1669"/> <hi>non sum, sed ego et qui misit me Pater.</hi> </p>
        </div3>
<div3>
          <head>10.</head>
          <p>
 Dixerat de judicio; de testimonio vult dicere. <hi>In Lege,</hi> 
 inquit, <hi>vestra scriptum est quia duorum hominum
testimonium verum est. Ego sum qui de me testimonium
perhibeo, et testimonium perhibet de me qui misit
me Pater.</hi> Exposuit illis et Legem, si ingrati non
essent. Magna enim quaestio est, fratres mei, et valde
mihi videtur in mysterio res esse constituta, ubi Deus
dixit, <hi>In ore duorum vel trium testium stabit omne verbum <note>(Deut. XIX, 15; Matth. XVIII, 16)</note>
          </hi>.
Veritas quaeritur
per duos testes? Ita plane, sic se habet humani
generis consuetudo: sed tamen fieri potest ut et duo
mentiantur. Susanna casta duobus falsis testibus urgebatur:
numquid quia duo erant, ideo falsi testes
non erant? De duobus dicimus aut de tribus? universus
populus me titus est contra Christum <note>(Luc. XXIII,
1)</note>. Si ergo populus constans ex magna hominum
multitudine, falsus testis inventus est; quomodo accipiendum
est, <hi>In ore duorum vel trium testium stabit
omne verbum:</hi> nisi quia hoc modo per mysterium
Trinitas commendata est, in qua est perpetua stabilitas
veritatis? Vis habere bonam causam? Habeto duos
vel tres testes, Patrem et Filium et Spiritum sanctum.
Denique quando Susanna casta femina fidelisque
conjux duobus falsis testibus urgebatur, Trinitas
illi in conscientia atque in occulto suffragabatur: illa
Trinitas de occulto unum testem Danielem excitavit,
et duos convicit <note>(Dan. XIII, 36-62)</note>. Ergo quia in Lege
vestra scriptum est, duorum hominum testimonium
verum esse, accipite nostrum testimonium, ne sentiatis
judicium. <hi>Ego</hi> enim, inquit, <hi>non judico quemquam,</hi> 
sed <hi>testimonium perhibeo de me:</hi> differo judicium,
non differo testimonium.</p>
        </div3>
<div3>
          <head>11.</head>
          <p>
 Eligamus nobis, fratres, contra linguas hominum,
contra infirmas suspiciones generis humani
Deum judicem, Deum testem. Non enim dedignatur
testis esse qui judex est, aut promovetur cum fit judex;
quoniam qui testis est, ipse judex erit. Quare
ipse testis? Quia non quaerit alium unde cognoscat
qui sis. Quare ipse judex? Quia ipse habet potestatem
mortificandi et vivificandi, damnandi et absolvendi,
in gehennas praecipitandi et in coelos levandi, diabolo
conjungendi et cum Augelis coronandi. Cum ergo ipse
habeat hanc potestatem, judex est. Quia vero ut te
cognoscat non quaerit alium testem; qui tunc judicabit
te, modo videt te: non est unde illum fallas, cum
coeperit judicare. Non enim adhibes tibi aliquos falsos
testes, qui judicem illum possint circumvenire,
quando te coeperit judicare. Deus hoc tibi dicit:
Quando contemnebas, ego videbam; et quando non
credebas, sententiam meam non frustrabam: differebam,
non auferebum. Noluisti audire quod praecepi,
senties quod praedixi. Si autem audias quae praecepi,
non mala senties quae praedixi, sed bona percipies
quae promisi.</p>
        </div3>
<div3>
          <head>12.</head>
          <p>
 Ne aliquem sane moveat quod ait, <hi>Verum est
judicium meum; quia solus non sum, sed ego et qui misit
me Pater;</hi> cum alibi dixerit, <hi>Pater non judicat
quemquam, sed omne judicium dedit Filio <note>(Joan. V, 22)</note>
          </hi>.
<pb n="1670"/>
Jam in eisdem verbis Evangelii disputavimus, et
nunc admonemus, non hoc ideo dictum, quia Pater
non erit cum Filio judicante; sed quoniam bonis et
malis in judicio solus Filius apparebit, in ea forma
in qua passus est, et resurrexit, et ascendit in coelum.
Discipulis quippe tunc conspicientibus ascendentem,
vox angelica sonuit, <hi>Sic veniet, quemadmodum vidistis
eum euntem in coelum <note>(Act. I, 11)</note>
          </hi>: id est, in forma
hominis in qua judicatus est judicabit, ut etiam illud
propheticum impleatur, <hi>Videbunt in quem pupugerunt <note>(Zach. XII, 10; Joan. XIX, 37)</note>
          </hi>.
Cum vero euntibus
justis in vitam aeternam, videbimus eum sicuti est;
non erit illud judicium vivorum et mortuorum, sed
praemium tantummodo vivorum.</p>
        </div3>
<div3>
          <head>13.</head>
          <p>
 Item ne moveat quod ait, <hi>In Lege vestra scriptum
est quia duorum hominum testimonium verum est,</hi> et
ideo quisquam existimet non fuisse illam legem Dei,
quia non dictum est, In lege Dei: sciat ita dictum esse, <hi>In Lege vestra,</hi> 
 tanquam diceret, in Lege quae vobis
est data; a quo, nisi a Deo? Sicut dicimus, <hi>Panem
nostrum quotidianum:</hi> et tamen dicimus, <hi>Da nobis hodie <note>(Matth. VI, 11)</note>
          </hi>.
</p>
        </div3>
      </div1>

<div1>
        <head>TRACTATUS XXXVII. <hi>Ab eo quod scriptum est,</hi> Dicebant ergo. Ubi est pater tuus? <hi>usque ad id.</hi> Et nemo apprehendit eum, quia nondum venerat hora ejus. <hi>Cap.</hi> VIII, V\. 19, 20.</head>
<div3>
          <head>1.</head>
          <p>
 Quod in sancto Evangelio breviter dicitur, non
breviter oportet exponi, ut quod auditur, intelligatur.
Verba enim Domini pauca, sed magna sunt; non numero
aestimanda, sed pondere: nec ideo contemnenda,
quia pauca; sed ideo quaerenda, quia magna. Qui adfuistis
hesterno die, audistis, ut potuimus disputavimus
ex eo quod ait Dominus, <hi>Vos secundum carnem
judicatis; ego non judico quemquam. Sed et si judico
ego, judicium meum verum est; quia solus non sum, sed
ego et qui misit me Pater. In lege vestra scriptum est
quod duorum hominum testimonium verum est. Ego sum
qui testimonium perhibeo de me, et testimonium perhibet
de me qui misit me Pater <note>(Joan. VIII, 15-18)</note>
          </hi>. Ex his
verbis hesterno, ut dixi, die redditus est sermo auribus
et mentibus vestris. Haec cum Dominus dixisset;
illi qui audierunt, <hi>Vos secundum carnem judicatis,</hi> manifestaverunt
quod audierunt. Responderunt enim Domino
loquenti de Deo Patre suo, et dixerunt, <hi>Ubi est
pater tuus?</hi> Patrem Christi carnaliter acceperunt,
quia verba Christi secundum carnem judicaverunt.
Erat autem qui loquebatur in aperto caro, in occulto
Verbum: homo manifestus, Deus occultus. Videbant
indumentum, et contemnebant indutum: contemnebant,
quia nesciebant; nesciebant, quia non videbant;
non videbant, quia caeci erant; caeci erant, quia non
credebant.</p>
        </div3>
<div3>
          <head>2.</head>
          <p>
 Videamus ergo et ad haec Dominus quid responderit. <hi>Ubi est,</hi> 
 inquiunt, <hi>pater tuus?</hi> Audivimus enim
te dicere, <hi>Solus non sum, sed ego et qui misit me Pater:</hi> 
nos solum te videmus, patrem tuum tecum non videmus;
quomodo te dicis solum non esse, sed cum patre
tuo esse? aut ostende nobis tecum esse patrem
<pb n="1671"/>
tuum. Et Dominus: Numquid me videtis, ut Patrem
ostendam vobis? Hoc enim sequitur, hoc suis verbis
ipse respondit, quorum verborum expositionem nos
ante praemisimus. Videte enim quid dixerit, <hi>Neque me
scitis, neque Patrem meum. Si me sciretis, forsitan et
Patrem meum sciretis.</hi> Dicitis ergo, <hi>Ubi est Pater tuus?</hi> 
quasi jam me sciatis; quasi totum hoc sim quod videtis.
Ergo quia me non nostis, ideo vobis Patrem meum
non ostendo. Me quippe hominem putatis, ideo Patrem
meum hominem quaeritis, quia secundum carnem
judicatis. Quia vero secundum quod videtis
aliud sum, et aliud secundum quod non videtis;
Patrem autem meum loquor occultus occultum:
prius est ut me noveritis; tunc et Patrem meum scietis.</p>
        </div3>
<div3>
          <head>3.</head>
          <p>
 <hi>Si enim me sciretis, et Patrem meum forsitan sciretis.</hi> 
Ille qui omnia scit, quando dicit <hi>forsitan,</hi> non
dubitat, sed increpat. Attende enim quomodo increpative
dicatur ipsum <hi>forsitan,</hi> quod videtur esse verbum
dubitationis. Sed dubitationis verbum est quando
dicitur ab homine, ideo dubitante quia nesciente: cum
vero dicitur a Deo verbum dubitationis, cum Deum
nihil utique lateat, illa dubitatione arguitur infidelitas,
non opinatur divinitas. Homines enim de his rebus
quas certas habent, aliquando increpative dubitant,
id est, verbum dubitationis ponunt, cum corde non
dubitent: velut si indigneris servo tuo et dicas, Contemnis
me; considera, forsitan dominus tuus sum.
Hinc et Apostolus ad quosdam contemptores suos loquens
ait: <hi>Puto autem, et ego Spiritum Dei habeo <note>(I
Cor. VII, 40)</note>
          </hi>. Qui dicit, <hi>puto,</hi> dubitare videtur: sed
ille increpabat, non dubitabat. Et ipse Dominus Christus
alio loco increpans infidelitatem futuram generis
humani: <hi>Cum venerit,</hi> inquit, <hi>Filius hominis, putas, inveniet
fidem in terra <note>(Luc. XVIII, 8)</note>
          </hi>?</p>
        </div3>
<div3>
          <head>4.</head>
          <p>
 Jam, quantum existimo, intellexistis quomodo
sit positum <hi>forsitan:</hi> ne quis verborum appensor et
syllabarum examinator, veluti latine loqui sciens, reprehendat
verbum quod dixit Dei Verbum; et reprehendendo
Dei Verbum, non eloquens, sed mutus remaneat.
Quis enim loquitur sic, quomodo loquitur
Verbum quod erat in principio apud Deum? Noli verba
ista considerare, et ex his verbis assuetis illud
Verbum metiri velle quod Deus est. Audis enim Verbum
et contemnis; audi Deum et time: <hi>In principio
erat Verbum.</hi> Tu revocas ad usum sermocinationis
tuae, et dicis apud te, Quid est verbum? quid magnum
est verbum? sonat et transit; verberato aere aurem
percutit, postea non erit. Audi adhuc, <hi>Verbum erat
apud Deum:</hi> manebat, non sonando transibat. Adhuc
forte contemnis: <hi>Deus erat Verbum <note>(Joan. I, 1)</note>
          </hi>.
Apud teipsum, o homo, cum est in corde tuo verbum,
aliud est quam sonus: sed verbum quod est apud te,
ut transeat ad me, sonum quasi vehiculum quaerit.
Assumit ergo sonum, imponit se quodammodo in vehiculum,
transcurrit aerem, venit ad me, nec recedit
a te. Sonus autem ut veniret ad me, recessit a te,
nec perstitit apud me. Verbum ergo quod erat in
corde tuo, numquid sono praetereunte praeteriit? Quod
<pb n="1672"/>
cogitabas dixisti; et ut ad me perveniret quod apud
te latebat, syllabas sonuisti: sonus syllabarum perduxit
ad aurem meam cogitationem tuam; per aurem
meam descendit in cor meum cogitatio tua, sonus medius
transvolavit: verbum vero illud quod assumpsit
sonum, antequam sonares, erat apud te; quia sonuisti,
est apud me, et non recessit a te. Hoc attende, quisquis
es examinator sonorum. Verbum Dei contemnis,
qui verbum hominis non comprehendis!</p>
        </div3>
<div3>
          <head>5.</head>
          <p>
 Scit ergo omnia per quem facta sunt omnia, et
tamen dubitando increpat: <hi>Si me sciretis, forsitan et
Patrem meum sciretis.</hi> Increpat infideles. Nam talem
sententiam dixit discipulis: sed ibi non est verbum
dubitationis, quia non fuit causa increpandae infidelitatis,
Nam quod modo dixit Judaeis, <hi>Si me sciretis,
forsitan et Patrem meum sciretis:</hi> dixit et discipulis
quando eum Philippus interrogavit, imo postulavit et
ait, <hi>Domine, ostende nobis Patrem, et sufficit nobis:</hi> 
quasi diceret, Et ipsi te jam novimus, apparuisti nobis,
vidimus te, dignatus es eligere nos, secuti sumus te,
mirabilia tua vidimus, verba salutis audivimus, praecepta
suscepimus, promissa speramus; multum nobis
conferre praesentia tua ipse dignatus es: sed tamen
cum te noverimus, quia Patrem nondum novimus, inflammamur
desiderio illius videndi quem nondum novimus:
ac per hoc quia te novimus, sed non nobis
sufficit, donec et Patrem noverimus; ostende nobis
Patrem, et sufficit nobis. Et Dominus ut scirent non
se nosse quod se putabant jam nosse: <hi>Tanto tempore
vobiscum sum, et me nescitis? Philippe, qui me vidit, vidit
et Patrem <note>(Joan. XIV, 8, 9)</note>
          </hi>. Numquid habet ista sententia
verbum dubitationis? numquid dixit, Qui me
vidit, forsitan vidit et Patrem? Quare? Quia fidelis
audiebat, non fidei persecutor: ideo non erat Dominus
increpator, sed doctor. <hi>Qui me vidit, vidit et Patrem;</hi> 
et hic, <hi>Si me sciretis, et Patrem meum sciretis:</hi> 
tollamus verbum quo notata est infidelitas audientium,
et ipsa sententia est.</p>
        </div3>
<div3>
          <head>6.</head>
          <p>
 Jam hesterno die commendavimus Charitati vestrae,
et diximus sententias Joannis evangelistae, quibus
nobis narrat quod a Domino didicit, nec discutiendas
fuisse si fieri posset, nisi haereticorum commenta
compellerent. Breviter ergo hesterno die,
insinuavimus Charitati vestrae, esse haereticos qui
vocantur Patripassiani, vel a suo auctore Sabelliani:
hi dicunt ipsum esse Patrem qui est Filius; nomina
diversa, unam vero esse personam. Cum vult, Pater
est, inquiunt; cum vult, Filius: tamen unus est.
Item sunt alii haeretici qui vocantur Ariani. Confitentur
quidem unicum Patris Filium Dominum nostrum
Jesum Christum, illum Patrem Filii, istum Filium Patris;
eum qui Pater est non esse Filium, eum qui Filius
est non esse Patrem: confitentur generationem,
sed negant aequalitatem. Nos, id est, catholica fides
veniens de doctrina Apostolorum, plantata in nobis,
per seriem successionis accepta, sana ad posteros
transmittenda, inter utrosque, id est, inter utrumque
errorem tenuit veritatem. In errore Sabellianorum
unus est solus, ipse est Pater qui Filius: in errore
<pb n="1673"/>
Arianorum, alius est quidem Pater, alius Filius; sed
ipse Filius non solum alius, sed etiam aliud est: tu
in medio quid? Exclusisti sabellianum, exclude et
arianum. Pater, Pater est; Filius, Filius est: alius,
non aliud; quia <hi>ego et Pater,</hi> inquit, <hi>unum sumus <note>(Joan. X, 30)</note>
          </hi>,
sicut etiam hesterno die, quantum potui,
commendavi. Cum audit, <hi>sumus,</hi> abscedat confusus
sabellianus; cum audit, <hi>unum,</hi> abscedat confusus
arianus: gubernet catholicus inter utrumque fidei suae
navigium, quoniam cavendum est in utroque naufragium.
Dic ergo tu, quod dicit Evangelium, <hi>Ego et Pater
unum sumus.</hi> Non ergo diversum, quia <hi>unum;</hi> non
unus, quia <hi>sumus.</hi> </p>
        </div3>
<div3>
          <head>7.</head>
          <p>
 Paulo ante dixit, <hi>Judicium meum verum est; quia
solus non sum, sed ego et qui misit me Pater:</hi> tanquam
diceret, Ideo judicium meum est verum, quia Filius
Dei sum, quia verum loquor, quia ipsa veritas ego
sum. Isti carnaliter intelligentes, dixerunt, <hi>Ubi est
pater tuus?</hi> Modo audi, ariane: <hi>Neque me scitis, neque
Patrem meum;</hi> quia <hi>si me sciretis, et Patrem meum
sciretis.</hi> Quid est, <hi>si me sciretis et Patrem, meum sciretis,</hi> 
nisi, <hi>ego et Pater unum sumus?</hi> Quando vides aliquem
alicui similem: intendat Charitas vestra, quotidiana
locutio est; non sit vobis arduum quod esse advertitis
usitatum: quando ergo vides aliquem alicui similem,
et nosti tu cui similis sit, admirans dicis, Quomodo
iste homo similis est illi homini! Hoc non diceres,
nisi duo essent. Hic ille qui eum ignorat, cui tu istum
similem dicis: Itane, inquit, similis est? Et tu ad eum:
Quid enim, tu illum non nosti? At ille: Non novi,
inquit. Jam tu, ut illum quem nescit, ei notum facias
ex praesente quem cernit, respondes et dicis: Hunc
vidisti, illum vidisti. Non utique quia hoc dixisti,
unum esse asseverasti, et duos negasti: sed propter
similitudinem tale dedisti responsum, Istum nosti et
illum nosti; valde enim similis est, et nihil distat
omnino. Hinc et Dominus, <hi>Si me,</hi> inquit, <hi>sciretis, et
Patrem meum sciretis,</hi> non quia Pater est Filius, sed
quia Patri similis Filius. Erubescat arianus. Gratias
Domino quia et ipse arianus recessit ab errore sabelliano,
et non est patripassianus: non dicit ipsum Patrem
indutum carne venisse ad homines, ipsum esse
passum, ipsum resurrexisse, et quodammodo ad se
ascendisse; hoc non dicit: agnoscit mecum Patrem,
Patrem esse; et Filium, Filium esse. Sed, o frater,
evasisti illud naufragium, quare tendis in alterum?
Pater, Pater est; Filius, Filius est: quare dicis dissimilem?
quare diversum? quare aliam substantiam?
Si dissimilis esset, numquid diceret discipulis suis, <hi>Qui me vidit, vidit et Patrem?</hi> 
 numquid diceret Judaeis, <hi>Si me sciretis, et Patrem meum sciretis?</hi> 
 Unde hoc verum
esset, nisi et illud verum, <hi>Ego et Pater unum
sumus?</hi> </p>
        </div3>
<div3>
          <head>8.</head>
          <p>
 <hi>Haec verba locutus est Jesus in gazophylacio docens
in templo:</hi> magna fiducia, sine timore. Non enim
pateretur quod nollet, qui nec nasceretur si nollet.
Denique quid sequitur? <hi>Et nemo apprehendit eum, quia
nondum venerat hora ejus.</hi> Hoc item nonnulli cum audiunt,
sub fato fuisse Dominum Christum credunt,
<pb n="1674"/>
et dicunt: Ecce Christus habebat fatum. O si cor tuum
non esset fatuum, non crederes fatum! Si fatum,
sicut nonnulii intellexerunt, a fando dictum est, id
est a loquendo; Verbum Dei quomodo habet fatum,
quando in ipso Verbo omnia sunt quae condita sunt?
Non enim aliquid Deus constituit quod ante nescivit;
in Verbo ipsius erat quod factum est. Mundus factus
est; et factus est, et ibi erat. Quomodo et factus est,
et ibi erat? Quia domus quam aedificat structor, prius
in arte erat; et ibi melius erat, sine vetustate, sine
ruina: tamen ut ostendat artem, fabricat domum; et
processit quodammodo domus ex domo; et si domus
ruat, ars manet. Ita apud Dei Verbum erant omnia
quae condita sunt; quia omnia in sapientia fecit Deus <note>(Psal. CIII, 24)</note>,
et cuncta nota fecit: non enim quia
fecit didicit, sed quia noverat fecit. Nobis quia facta
sunt, nota sunt; illi nisi nota essent, facta non essent.
Praecessit ergo Verbum. Et quid ante Verbum Dei?
Nihil omnino. Nam si esset aliquid ante, non dictum
esset, <hi>In principio erat Verbum;</hi> sed, In principio factum
est Verbum. Denique de mundo quid ait Moyses? <hi>In principio fecit Deus coelum et terram 
 <note>(Gen. I, 1)</note>
          </hi>. Fecit
quod non erat: si ergo fecit quod non erat, ante
quid erat? <hi>In principio erat Verbum.</hi> Et unde coelum
et terra? <hi>Omnia per ipsum facta sunt <note>(Joan. I, 1, 3)</note>
          </hi>.
Tu ergo ponis Christum sub fato? Ubi sunt fata? In
coelo, inquis, in ordine et conversionibus siderum.
Quomodo ergo fatum habet, per quem factum est
coelum et sidera; cum tua voluntas, si recte sapias,
transcendat et sidera? An quia nosti Christi carnem
fuisse sub coelo, ideo putas et potestatem Christi subditam
coelo?</p>
        </div3>
<div3>
          <head>9.</head>
          <p>
 Audi, stulte: <hi>Nondum venerat hora ejus,</hi> non qua
cogeretur mori, sed qua dignaretur occidi. Noverat
enim ipse quando deberet mori: intendit omnia quae
praedicta sunt de illo, et exspectabat finiri omnia quae
praedicta sunt ante ejus passionem futura; ut cum impleta
essent, tunc veniret et passio, dispositionis ordine,
non fatali necessitate. Denique audite, ut probetis:
inter caetera quae de illo prophetata sunt, scriptum est
etiam, <hi>Dederunt in escam meam fel, et in siti mea potaverunt
me aceto <note>(Psal. LXVIII, 22)</note>
          </hi>. Quomodo facta
sint, in Evangelio novimus. Prius dederunt fel; accepit,
gustavit, et despuit: postea in cruce pendens, ut
omnia praedicta complerentur, ait, <hi>Sitio:</hi> acceperunt
spongiam aceto plenam, in arundine ligaverunt, et
admoverunt pendenti; accepit ille et ait, <hi>Perfectum est.</hi> 
Quid est, <hi>Perfectum est?</hi> Impleta sunt omnia quae ante
passionem meam fuerant prophetata: ergo adhuc
quid hic facio? Denique posteaquam dixit, <hi>Perfectum
est, inclinato capite tradidit spiritum <note>(Joan. XIX, 28-30)</note>
          </hi>.
Numquid illi latrones juxta confixi, quando voluerunt,
exspiraverunt? Tenebantur vinculis carnis, quia non
erant creatores carnis: clavis confixi diu cruciabantur,
quia infirmitati non dominabantur. Dominus autem
quando voluit, carnem in utero virginali accepit:
quando voluit, ad homines processit; quamdiu voluit,
inter homines vixit; quando voluit, a carne discessit:
hoc est potestatis, non necessitatis. Hanc ergo horam
<pb n="1675"/>
ille exspectabat, non fatalem, sed opportunam et voluntariam:
ut prius omnia complerentur, quae ante
passionem ipsius compleri oportebat. Nam quomodo
sub fati necessitate positus erat, qui alio loco dixit: <hi>Potestatem habeo ponendi animam meam, et potestatem
habeo iterum sumendi eam: nemo tollit eam a me, sed
ego ipse pono eam a me, et iterum sumo eam 
 <note>(Joan. X,
18)</note>
          </hi>? Ostendit hanc potestatem, quando eum Judaei
quaerebant. <hi>Quem quaeritis,</hi> inquit? Et illi: <hi>Jesum.</hi> Et
ille: <hi>Ego sum.</hi> Qua voce audita, <hi>redierunt retro et ceciderunt <note>(Id. XVIII, 4-6)</note>
          </hi>.</p>
        </div3>
<div3>
          <head>10.</head>
          <p>
 Dicit aliquis, Si haec in illo potestas erat, quare,
cum Judaei insultarent pendenti et dicerent, <hi>Si Filius
Dei est, descendat de cruce <note>(Matth. XXVII, 40)</note>
          </hi>, non descendit,
ut eis suam potestatem descendendo monstraret?
Quia patientiam docebat, ideo potentiam
differebat. Si enim quasi commotus ad eorum verba
descenderet, victus conviciorum dolore putaretur.
Prorsus non descendit, fixus permansit, quando vellet
abscessurus. Nam quid ei magnum fuit de cruce descendere,
qui potuit de sepulcro resurgere? Intelligamus
ergo nos quibus hoc ministratum est, potentiam
Domini nostri Jesu Christi occultam tunc, manifestam
futuram in judicio: de quo dictum est, <hi>Deus manifestus
veniet, Deus noster et non silebit <note>(Psal. XLIX, 3)</note>
          </hi>.
Quid est, <hi>manifestus veniet?</hi> Quia venit occultus, veniet
manifestus Deus noster, hoc est Christus. <hi>Et non silebit:</hi> 
quid est, <hi>non silebit?</hi> Quia primo siluit. Ubi siluit?
Quando judicatus est; ut etiam hoc impleretur,
quod et propheta praedixerat, <hi>Sicut ovis ad immolandum
ductus est, et sicut agnus coram tondente se sine
voce, sic non aperuit os suum <note>(Isai. LIII, 7)</note>
          </hi>. Si ergo
pati nollet, non pateretur; si non pateretur, sanguis
ille non funderetur; si sanguis ille non funderetur,
mundus non redimeretur. Agamus itaque gratias et
potestati divinitatis, et miserationi infirmitatis ejus:
et de occulta potentia quam Judaei non noverant, unde
illis modo dictum est, <hi>Neque me nostis, neque Patrem
meum;</hi> et de carne suscepta quam Judaei noverant, et
cujus patriam sciebant; unde illis alio loco dixit, <hi>Et
me nostis, et unde sim nostis <note>(Joan. VII, 28)</note>
          </hi>. Utrumque
noverimus in Christo; et unde aequalis est Patri, et
unde illo major est Pater. Illud Verbum est, illud
caro; illud Deus est, illud homo: sed unus est Christus
Deus et homo.
</p>
        </div3>
      </div1>

<div1>
        <head>TRACTATUS XXXVIII. <hi>Ab eo quod scriptum est,</hi> Dixit ergo eis Jesus: Ego vado, et quaeretis me; <hi>usque ad id,</hi> Dixit eis Jesus: Principium, quia et loquor vobis. <hi>Cap.</hi> VIII, V\. 21-25.</head>
<div3>
          <head>1.</head>
          <p>
 Lectio sancti Evangelii quae praecessit hodiernam,
ita concluserat, quia <hi>locutus est docens in gazophylacio
Dominus,</hi> quae voluit, et quae audistis: <hi>et nemo apprehendit eum, quia nondum venerat hora ejus <note>(Joan. VIII, 20)</note>
          </hi>.
Hinc disputatum est dominico die,
quod ipse donare dignatus est. Intimavimus Charitati
vestrae quare dictum sit, <hi>Nondum venerat hora
<pb n="1676"/>
ejus;</hi> ne positum Christum sub aliqua necessitate
fatali ulla impietas auderet improbe suspicari. Nondum
enim venerat hora qua ex ordine suo, secundum
ea quae praedicta sunt de illo, non mori cogeretur
invitus, sed occideretur paratus.</p>
        </div3>
<div3>
          <head>2.</head>
          <p>
 Modo autem de ipsa passione sua, quae posita
erat non in ejus necessitate, sed potestate, locutus
est Judaeis dicens: <hi>Ego vado.</hi> Christo enim Domino
mors profectio fuit illo unde venerat, et unde non
discesserat. <hi>Ego,</hi> inquit, <hi>vado, et quaeretis me:</hi> non
desiderio, sed odio. Nam illum posteaquam abscessit
ab oculis hominum, inquisierunt et qui oderant et qui
amabant: illi persequendo, illi habere cupiendo. In
Psalmis ait ipse Dominus per prophetam, <hi>Periit fuga
a me, et non est qui requirat animam meam <note>(Psal.
CXLI, 5)</note>
          </hi>: et iterum ait alio loco in Psalmo, <hi>Confundantur
et revereantur requirentes animam meam <note>(Psal.
XXXIX, 15)</note>
          </hi>. Culpavit qui non requirerent, damnavit
qui requirerent. Malum est enim non quaerere animam
Christi, sed quomodo eam quaesierunt discipuli; et
malum est quaerere animam Christi, sed quomodo
eam Judaei quaesierunt: illi enim ut haberent, isti ut
perderent. Denique isti quia sic quaerebant more malo,
corde perverso, quid secutus adjunxit? <hi>Quaeretis me,
et,</hi> ne putetis quia bene me quaeretis, <hi>in peccato vestro
moriemini.</hi> Hoc est Christum male quaerere, in peccato
suo mori: hoc est illum odisse, per quem posset solum
salvus esse. Cum enim homines quorum spes in
Deo est, non debeant mala reddere nec pro malis,
reddebant isti mala pro bonis. Praenuntiavit ergo illis
Dominus, dixitque sententiam praescius, quod in suo
peccato morerentur. Deinde adjungit: <hi>Quo ego vado,
vos non potestis venire.</hi> Hoc et discipulis alio loco
dixit; nec tamen eis dixit, <hi>In peccato vestro moriemini.</hi> 
Quid autem dixit? Quod et istis: <hi>Quo ego
vado, vos venire non potestis <note>(Joan. XIII, 33)</note>
          </hi>. Non
abstulit spem, sed praedixit dilationem. Quando enim
hoc discipulis Dominus loquebatur, tunc non poterant
venire quo ille ibat, sed postea venturi erant: isti
autem nunquam, quibus praescius dixit, <hi>In peccato
vestro moriemini.</hi> </p>
        </div3>
<div3>
          <head>3.</head>
          <p>
 His autem auditis verbis, quomodo solent carnea
cogitantes, et secundum carnem judicantes, et
totum carnaliter audientes atque sapientes, dixerunt: <hi>Numquid interficiet semetipsum; quia dixit, Quo ego
vado, vos non potestis venire?</hi> 
 Stulta verba, et omnino
insipientiae plena. Quid enim? non poterant illo venire
quo ille perrexisset, si interficeret semetipsum? Numquid
ipsi non erant morituri? Quid est ergo, <hi>Numquid
interficiet semetipsum; quia dixit, Quo ego vado, vos
non potestis venire?</hi> Si de morte hominis diceret, quis
homo non moritur? Ergo <hi>quo ego vado</hi> dixit, non cum
itur ad mortem, sed quo ibat ipse post mortem. Illi
itaque non intelligentes, ista responderunt.</p>
        </div3>
<div3>
          <head>4.</head>
          <p>
 Et Dominus ad eos qui terram sapiebant, quid
ait? <hi>Et dicebat eis: Vos de deorsum estis.</hi> Ideo terram
sapitis, quia sicut serpentes terram manducatis. Quid
<pb n="1677"/>
est, terram manducatis? Terrenis pascimini, terrenis
delectamini, terrenis inhiatis, sursum cor non habetis. <hi>Vos de deorsum estis: ego de supernis sum. Vos
de mundo hoc estis: ego non sum de hoc mundo.</hi> 
 Quomodo
enim erat de mundo, per quem factus est
mundus? Omnes de mundo post mundum; quia prius
mundus, et sic homo de mundo: prius autem Christus,
deinde mundus; quoniam ante mundum Christus,
ante Christum nihil: quia <hi>in principio erat Verbum;
omnia per ipsum facta sunt <note>(Joan. I, 1, 3)</note>
          </hi>. Sic
ergo erat ille de supernis. De quibus supernis? De aere?
Absit: ibi et aves volitant. De coelo quod videmus?
Et hoc absit; ibi et stellae et sol et luna circumeunt.
De Angelis? Neque hoc intelligatis: per illum et Angeli
facti sunt, per quem omnia facta sunt. De quibus
ergo supernis Christus? Ab ipso Patre. Nihil illo Deo
superius, qui Verbum genuit aequale sibi, coaeternum
sibi, unigenitum, sine tempore, per quem conderet
tempora. Sic ergo accipe Christum de supernis, ut
excedas cogitatione tua omne quod factum est; universam
omnino creaturam, omne corpus, omnem
conditum spiritum, omnem rem quoquo modo mutabilem:
totum excede, sicut excessit Joannes, ut
contingeret, <hi>In principio erat Verbum, et Verbum erat
apud Deum, et Deus erat Verbum.</hi> </p>
        </div3>
<div3>
          <head>5.</head>
          <p>
 <hi>Ego</hi> ergo, inquit, <hi>de supernis sum. Vos de hoc
mundo estis: ego non sum de hoc mundo. Dixi ergo
vobis quia moriemini in peccatis vestris.</hi> Exposuit nobis,
fratres, quid intelligi voluerit, <hi>Vos de hoc mundo estis.</hi> 
Ideo quippe dixit, <hi>Vos de hoc mundo estis,</hi> quia peccatores
erant, quia iniqui erant, quia infideles erant,
quia terrena sapiebant. Nam quid vobis videtur de
sanctis Apostolis? Quantum intererat inter Judaeos
et Apostolos? Quantum inter tenebras et lucem,
quantum inter fidem et infidelitatem, quantum inter
pietatem et impietatem, quantum inter spem et desperationem,
quantum inter charitatem et cupiditatem:
multum ergo intererat. Quid ergo? quia tantum
intererat, Apostoli de mundo non erant? Si cogites
quomodo nati sint, et unde venerint; quia omnes ex
Adam venerant, de hoc mundo erant. Sed quid eis ait
ipse Dominus? <hi>Ego vos de mundo elegi <note>(Id. XV,
19)</note>
          </hi>. Qui ergo de mundo erant, facti sunt non de
mundo, et pertinere coeperunt ad eum per quem
factus est mundus. Isti autem remanserunt esse de
mundo, quibus dictum est, <hi>Moriemini in peccatis
vestris.</hi> </p>
        </div3>
<div3>
          <head>6.</head>
          <p>
 Nemo ergo dicat, fratres, De hoc mundo non
sum. Quisquis es homo, de hoc mundo es: sed venit
ad te qui fecit mundum, et liberavit te de hoc mundo.
Si delectat te mundus, semper vis esse immundus;
si autem jam non te delectat hic mundus, jam tu es
mundus. Verumtamen si per aliquam infirmitatem
adhuc te delectat mundus, habitet in te qui mundat,
et eris mundus. Si autem fueris mundus, non remanebis
in mundo; nec audies quod audierunt Judaei, <hi>Moriemini in peccatis vestris.</hi> 
 Omnes enim cum peccato
nati sumus; omnes vivendo ad id quod nati eramus
<pb n="1678"/>
addidimus, magisque de mundo facti sumus, quam tunc
quando de parentibus nostris nati sumus. Et ubi essemus,
si ille non veniret, qui non habebat omnino
peccatum, ut solveret omne peccatum? In quem
Judaei quia non credebant, merito audierunt, <hi>Moriemini
in peccatis vestris:</hi> quia non habere peccatum
nullo modo potuistis, qui eum peccato nati estis, sed
tamen si in me, inquit, credideritis, cum peccato quidem
nati estis, sed in peccato vestro morituri non
estis. Tota ergo infelicitas Judaeorum ipsa erat, non,
peccatum habere, sed in peccatis mori. Hoc est quod
debet fugere omnis christianus: propter hoc ad
Baptismum curritur; propter hoc qui aegritudine vel
aliunde periclitantur, sibi desiderant subveniri; propter
hoc etiam sugens parvulus a matre piis manibus
ad Ecclesiam fertur, ne sine Baptismo exeat, et in
peccato quo natus est moriatur. Infelicissima conditio,
misera sors istorum, qui de ore veridico audierunt, <hi>In peccatis vestris moriemini.</hi> </p>
        </div3>
<div3>
          <head>7.</head>
          <p>
 Unde tamen hoc eis contingat, exponit: <hi>Si enim
non credideritis quia ego sum, moriemini in peccatis
vestris.</hi> Credo, fratres, in illa multitudine quae Dominum
audiebat, et eos fuisse qui credituri erant. Quasi
autem in omnes processerat severissima illa sententia, <hi>In peccato vestro moriemini;</hi> 
 ac per hoc et illis qui
credituri erant, spes erat ablata: illi saeviebant, illi
timebant; imo non timebant, sed jam desperabant.
Revocavit eos in spem; adjunxit enim, <hi>Si non credideritis
quia ego sum, moriemini in peccatis vestris.</hi> 
Ergo si credideritis quia ego sum, non moriemini
in peccatis vestris. Reddita est spes desperantibus,
excitatio facta est dormientibus, cordibus evigilaverunt:
inde plurimi crediderunt, sicut Evangelii ipsius
consequentia testantur. Erant enim illic membra
Christi, quae nondum adhaeserant corpori Christi:
et in illo populo a quo crucifixus est, a quo in ligno
suspensus est, a quo pendens irrisus est, a quo lancea
vulneratus est, a quo felle et aceto potatus est, erant
membra Christi, pro quibus dixit, <hi>Pater, ignosce illis,
quia nesciunt quid faciunt.</hi> Quid autem converso non
ignoscitur, si fusus Christi sanguis ignoscitur? Quis
homicida desperet, si in spem redditus est a quo etiam
Christus occisus est? Crediderunt inde multi; donatus
est eis sanguis Christi, ut magis eum biberent quo
liberarentur, quam rei de illo effuso tenerentur: quis
desperet? Et si in cruce latro salvatus est, ante paululum
homicida, post paululum accusatus, convictus,
damnatus, suspensus, liberatus; noli mirari.
Ubi convictus, ibi damnatus: sed ibi liberatus, ubi
mutatus <note>(Luc. XXIII, 34-43)</note>. In hoc ergo populo cui
Dominus loquebatur, erant qui in peccato suo fuerant
morituri: erant etiam qui in ipsum qui loquebatur,
fuerant credituri, et ab omni peccato liberandi.</p>
        </div3>
<div3>
          <head>8.</head>
          <p>
 Tamen hoc attende quod ait Dominus Christus: <hi>Si non credideritis quia ego sum, moriemini in peccatis
vestris.</hi> 
 Quid est, <hi>Si non credideritis quia ego
sum? Ego sum,</hi> quid? Nihil addidit; et quia nihil
addidit, multum est quod commendavit. Exspectabatur
<pb n="1679"/>
enim ut diceret quid esset, nec tamen
dixit. Quid exspectabatur ut diceret? Forte, <hi>Nisi credideritis
quia ego sum</hi> Christus; <hi>nisi credideritis quia
ego sum</hi> Dei Filius; <hi>nisi credideritis quia ego sum</hi> 
Verbum Patris; <hi>nisi credideritis quia ego sum</hi> conditor
mundi; <hi>nisi credideritis quia ego sum</hi> hominis formator
et reformator, creator et recreator, factor et refactor: <hi>nisi</hi> 
 hoc <hi>credideritis quia ego sum, moriemini in peccatis
vestris.</hi> Multum est quod ait ipsum, <hi>Ego sum</hi>:
quia sic dixerat et Deus Moysi, <hi>Ego sum qui sum.</hi> 
Quis digne eloquatur quid sit, <hi>sum?</hi> Mittebat Deus
per angelum suum, servum suum Moysen ad liberandum
ex Aegypto populum suum (legistis quod audistis,
et nostis; commemoro tamen); mittebat trementem;
excusantem, sed obedientem. Cum ergo
excusaret, ait Deo, quem loqui in angelo intelligebat:
Si dixerit mihi populus, Et quis est Deus qui misit
te, quid eis dicam? Et Dominus ad eum, <hi>Ego sum
qui sum:</hi> et repetivit, <hi>Dices filiis Israel, Qui est, misit
me ad vos.</hi> Non ait et ibi, Ego sum Deus; aut, Ego
sum mundi fabricator; aut, Ego sum omnium rerum
creator; aut, Ego sum ipsius populi liberandi
propagator: sed hoc tantum, <hi>Ego sum qui sum;</hi> et, <hi>Dices filiis Israel, Qui est;</hi> 
 non addidit, Qui est Deus
vester, qui est Deus patrum vestrorum, sed tantum
hoc dixit, <hi>Qui est, misit me ad vos.</hi> Forte multum erat
et ad ipsum Moysen, sicut multum est et ad nos, et
multo magis ad nos, intelligere quid dictum sit, <hi>Ego
sum qui sum;</hi> et, <hi>Qui est, misit me ad vos.</hi> Et si forte
caperet Moyses, illi ad quos mittebatur quando
caperent? Distulit ergo Dominus quod capere homo
non posset, et addidit quod capere posset: adjunxit
enim et ait, <hi>Ego sum Deus Abraham, et Deus Isaac,
et Deus Jacob <note>(Exod. III, 13-15)</note>
          </hi>. Hoc potes capere:
Nam <hi>Ego sum qui sum,</hi> quae mens potest capere?</p>
        </div3>
<div3>
          <head>9.</head>
          <p>
 Quid ergo nos? audebimusne aliquid dicere ex
hoc quod dictum est, <hi>Ego sum qui sum:</hi> vel potius ex
hoc quod Dominum dicere audistis, <hi>Nisi credideritis
quia ego sum, moriemini in peccatis vestris?</hi> Itane his
viribus meis tantillis et pene nullis, audebo disputare
quid sit quod ait Dominus Christus, <hi>Nisi credideritis
quia ego sum?</hi> Audebo ipsum Dominum interrogare:
audite me interrogantem potius quam disputantem,
magis quaerentem quam praesumentem, potius discentem
quam docentem, et certe in me vel per me etiam
vos interrogate. Praesto est etiam ipse Dominus qui
ubique est, audiat interrogandi affectum, et intelligendi
praestet effectum. Nam ego quibus verbis, et si
forte aliquid capio, perducere possum quod capio ad
corda vestra? Quisnam sufficit sonus? quae suppetit
eloquentia? quae vires intelligendi? quae facultas proferendi?</p>
        </div3>
<div3>
          <head>10.</head>
          <p>
 Dicam ergo Domino nostro Jesu Christo, dicam,
et audiat me. Credo praesentem, omnino non
dubito; ipse enim dixit, <hi>Ecce ego vobiscum sum usque
in consummationem saeculi <note>(Matth. XXVIII, 20)</note>
          </hi>. O Domine
<pb n="1680"/>
Deus noster, quid est quod aisti, <hi>Nisi credideritis
quia ego sum?</hi> Quid enim non est eorum quae fecisti?
Numquid coelum non est? numquid terra non
est? numquid non sunt ea quae in terra et in coelo
sunt? numquid homo ipse cui loqueris non est? numquid
angelus quem mittis non est? Si omnia sunt haec
quae per te facta sunt, quid est quod tibi proprium
quiddam tenuisti ipsum esse, quod aliis non dedisti,
ut tu solus esses? Nam quomodo audio, <hi>Ego sum qui
sum;</hi> quasi alia non sint? et quomodo audio, <hi>Nisi
credideritis quia ego sum?</hi> Illi enim non erant qui audiebant?
Et si peccatores erant, homines erant. Quid
ergo facio? Quid sit ipsum esse, dicat cordi, intus
dicat, intus loquatur; homo interior audiat, mens capiat
vere esse: est enim semper eodem modo esse.
(Res enim aliqua, quaelibet omnino: quasi coepi disputare,
et destiti quaerere; forte quod audivi volo
loqui, auditui meo det exsultationem et vestro cum
loquor): res enim quaelibet, prorsus qualicumque
excellentia, si mutabilis est, non vere est; non enim
est ibi verum esse, ubi est et non esse. Quidquid enim
mutari potest, mutatum non est quod erat: si non est
quod erat, mors quaedam ibi facta est; peremptum
est aliquid ibi quod erat, et non est. Nigredo mortua
est in capite albescentis senis, pulchritudo mortua est
in corpore fessi et incurvi senis, mortuae sunt vires in
corpore languentis, mortua est statio in corpore ambulantis,
mortua est ambulatio in corpore stantis,
mortua est ambulatio et statio in corpore jacentis,
mortua est locutio in lingua tacentis: quidquid mutatur
et est quod non erat, video ibi quamdam vitam
in eo quod est, et mortem in eo quod fuit. Denique
de mortuo cum dicitur, Ubi est homo ille? respondetur,
Fuit. O veritas quae vere es! Nam in omnibus
actionibus et motibus nostris, et in omni prorsus agitatione
creaturae duo tempora invenio, praeteritum et
futurum. Praesens quaero, nihil stat: quod dixi, jam
non est; quod dicturus sum, nondum est: quod feci,
jam non est; quod facturus sum, nondum est: quod
vixi, jam non est; quod victurus sum, nondum est.
Praeteritum et futurum invenio in omni motu rerum:
in veritate quae manet, praeteritum et futurum non
invenio, sed solum praesens, et hoc incorruptibiliter,
quod in creatura non est. Discute rerum mutationes,
invenies Fuit et Erit: cogita Deum, invenies Est, ubi
Fuit et Erit esse non possit. Ut ergo et tu sis, transcende
tempus. Sed quis transcendet viribus suis? Levet
illuc ille qui Patri dixit, <hi>Volo ut ubi ego sum, et
ipsi sint mecum.</hi> Hoc itaque promittens ne moriamur
in peccatis nostris, nihil aliud Dominus Jesus Christus
mihi videtur his verbis dixisse, <hi>Nisi credideritis
quia ego sum:</hi> prorsus nihil aliud mihi videtur his
verbis dixisse quam hoc, <hi>Nisi credideritis quia ego</hi> Deus <hi>sum, moriemini in peccatis vestris.</hi> 
 Bene, Deo gratias,
quia dixit, <hi>Nisi credideritis:</hi> non dixit, Nisi ceperitis.
Quis enim hoc capiat? Aut vere, quia ausus sum dicere,
et visi estis intelligere, aliquid de tanta ineffabilitate
<pb n="1681"/>
cepistis? Si ergo non capis, fides te liberat.
Ideo et Dominus non ait, Nisi ceperitis quia ego sum;
sed quod poterant dixit, <hi>Nisi credideritis quia ego sum,
moriemini in peccatis vestris.</hi> </p>
        </div3>
<div3>
          <head>11.</head>
          <p>
 Et illi semper terrena sapientes et semper secundum
carnem audientes et respondentes, quid ei
dixerunt? <hi>Tu quis es?</hi> Non enim cum dixisti, <hi>Nisi
credideritis quia ego sum,</hi> addidisti quid esses. Quis
es, ut credamus? Et ille, <hi>Principium.</hi> Ecce quod est
esse. Principium mutari non potest: principium in se
manet, et innovat omnia; principium est, cui dictum
est, <hi>Tu autem idem ipse es, et anni tui non deficient <note>(Psal. CI, 28)</note>
          </hi>.
 <hi>Principium,</hi> ait, <hi>quia et loquor vobis.</hi> 
Principium me credite, ne moriamini in peccatis vestris.
Tanquam enim in eo quod dixerunt, <hi>Tu quis es?</hi> 
nihil aliud dixerint quam, Quid te esse credimus?
respondit, <hi>Principium;</hi> id est, Principium me credite.
In graeco namque eloquio discernitur, quod non potest
in latino. Apud graecos enim femini generis est
principium, sicut apud nos lex generis feminini est,
quae apud illos est masculini: sicut sapientia et apud
nos et apud illos generis feminini est. Consuetudo locutionis
ideo per diversas linguas variat genera vocabulorum,
quia in ipsis rebus non invenis sexum. Non
enim sapientia vere femina est, cum Christus sit Dei
Sapientia <note>(I Cor. I, 24)</note>, et Christus appelletur genere
masculino, sapientia feminino. Cum ergo dicerent
Judaei, <hi>Tu quis es?</hi> ille qui sciebat esse ibi quosdam
credituros, et ideo dixisse, <hi>Tu quis es?</hi> ut scirent quid
illum credere deberent, respondit, <hi>Principium:</hi> non
tanquam diceret, Principium sum; sed tanquam diceret,
Principium me credite. Quod in sermone graeco,
ut dixi, evidenter apparet, ubi feminini generis est
principium. Velut si vellet dicere se esse veritatem,
et dicentibus, <hi>Tu quis es?</hi> responderet, Veritatem;
cum videatur ad id quod dictum est, <hi>Tu quis es?</hi> 
respondere debuisse, Veritas; id est, Veritas sum.
Sed altius respondit, cum videret eos ita dixisse, <hi>Tu
quis es?</hi> ac si dicerent, Quoniam abs te audivimus, <hi>Nisi credideritis quia ego sum,</hi> 
 quid te esse credemus?
ad hoc respondit, <hi>Principium:</hi> tanquam diceret, Principium
me credite. Et addidit, <hi>quia et loquor vobis:</hi> id
est, quia humilis propter vos factus, ad ista verba
descendi. Nam si principium sicuti est, ita maneret
apud Patrem, ut non acciperet formam servi et homo
loqueretur hominibus; quomodo ei crederent, cum
infirma corda intelligibile Verbum sine voce sensibili
audire non possent? Ergo, inquit, credite me esse
principium; quia, ut credatis, non solum sum, sed et
loquor vobis. Sed de hac re jam multum est loqui
vobis: placeat itaque Charitati vestrae ut quod restat,
illo adjuvante servemus, crastino reddituri.
</p>
        </div3>
      </div1>

<div1>
        <head>TRACTATUS XXXIX. <hi>Ab eo quod scriptum est,</hi> Multa habeo de vobis loqui et judicare; <hi>usque ad id,,</hi> Et non cognoverunt quia Patrem ejus dicebat Deum. <hi>Cap.</hi> VIII, V\. 26, 27.</head>

<pb n="1682"/>
<div3>
          <head>1.</head>
          <p>
 Verba Domini nostri Jesu Christi quae habuit
cum Judaeis, ita moderans loquelam suam, ut caeci
non viderent, et fideles oculos aperirent, quae hodie
de sancto Evangelio recitata sunt, ista sunt: <hi>Dicebant
ergo Judaei, Tu quis es?</hi> Quia dixerat supra Dominus, <hi>Nisi credideritis quia ego sum, moriemini in peccatis
vestris 
 <note>(Joan. VIII, 25, 24)</note>
          </hi>. Ad hoc ergo illi, <hi>Tu quis
es?</hi> veluti quaerentes nosse in quem deberent credere,
ne in suo peccato morerentur. Respondit dicentibus, <hi>Tu quis es?</hi> 
 et ait, <hi>Principium, quia et loquor vobis.</hi> Si
se dixit Dominus esse principium, quaeri potest utrum
et Pater principium sit. Si enim Filisu principium est
qui habet Patrem, quanto facilius intelligendus est
Deus Pater esse principium, qui habet quidem Filium
cui Pater sit, sed non habet de quo sit? Filius enim
Patris est Filius, et Pater utique Filii Pater est: sed
Deus de Deo Filius dicitur, lumen de lumine Filius
dicitur: Pater dicitur lumen, sed non de lumine;
Pater dicitur Deus, sed non de Deo. Si ergo Deus de
Deo, lumen de lumine principium est; quanto facilius
intelligitur principium lumen de quo lumen, et Deus
de quo Deus? Videtur itaque absurdum, charissimi,
ut Filium dicamus principium, et Patrem principium
non dicamus.</p>
        </div3>
<div3>
          <head>2.</head>
          <p>
 Sed quid agemus? numquid duo erunt principia?
Cavendum est hoc dicere. Quid ergo? si et Pater principium
et Filius principium, quomodo non duo principia?
Quomodo dicimus Patrem Deum et Filium
Deum, nec tamen dicimus duos deos. Nefas est enim
dicere duos deos, nefas est dicere tres deos: et tamen
qui Pater est, non est Filius; qui Filius est, non est
Pater: Spiritus autem sanctus Patris et Filii Spiritus,
nec Pater est nec Filius. Quamvis ergo, sicut aures
catholicae sunt eruditae in gremio matris Ecclesiae,
nec ille qui est Pater sit Filius, nec ille qui est Filius
sit Pater, nec Spiritus sanctus Patris et Filii sit vel
Filius vel Pater, tres deos tamen esse non dicimus:
quamvis de singulis si quaeratur, necesse est de quocumque
interrogati fuerimus, Deum esse fateamur.</p>
        </div3>
<div3>
          <head>3.</head>
          <p>
 Et absurda ista videntur hominibus solita trahentibus
ad insolita, visibilia ad invisibilia, creaturam
comparantibus Creatori. Interrogant enim nos
aliquando infideles et dicunt: Patrem quem dicitis,
Deum dicitis? Respondemus: Deum. Filium quem dicitis,
Deum dicitis? Respondemus: Deum. Spiritum
sanctum quem dicitis, Deum dicitis? Respondemus:
Deum. Ergo, inquiunt, Pater et Filius et Spiritus
sanctus tres sunt dii? Respondemus: Non. Turbantur,
quia non illuminantur: cor clausum habent, quia
clavim fidei non habent. Nos ergo, fratres, fide praecedente,
quae sanat oculum cordis nostri, quod intelligimus,
sine obscuritate capiamus; quod non intelligimus,
sine dubitatione credamus: a fundamento fidei non
recedamus, ut ad culmen perfectionis veniamus. Deus
est Pater, Deus est Filius Deus est Spiritus sanctus: et
tamen Pater non est qui Filius, nec Filius est qui Pater,
nec Spiritus sanctus Patris et Filii Spiritus aut Pater est
<pb n="1683"/>
aut Filius. Trinitas unus Deus: Trinitas, una aeternitas,
una potestas, una majestas; tres, sed non dii.
Non mihi calumniator respondeat: Quid ergo tres?
Si enim tres, ait, oportet dicas quid tres. Respondeo:
Pater et Filius et Spiritus sanctus. Ecce, inquit, tres
dixisti; sed quid tres exprime. Imo tu numera: nam
ego compleo tres, cum dico, Pater et Filius et Spiritus
sanctus. Id enim quod Pater ad se est, Deus est;
quod ad Filium est, Pater est: quod Filius ad seipsum
est, Deus est; quod ad Patrem est, Filius est.</p>
        </div3>
<div3>
          <head>4.</head>
          <p>
 Ista quae dico potestis de similitudinibus agnoscere
quotidianis. Homo et alter homo, si ille sit pater,
ille filius; quod homo est, ad seipsum est; quod
pater est, ad filium est: et filius quod homo est, ad
seipsum est; quod autem filius est, ad patrem est.
Pater enim nomen est dictum ad aliquid, et filius ad
aliquid: sed isti duo homines sunt. At vero Pater
Deus ad aliquid est Pater, id est ad Filium; et Filius
Deus ad aliquid est Filius, id est ad Patrem: sed non
quomodo illi duo homines sunt, sic isti duo dii. Quare
hoc non ita est ibi? Quia illud aliud, hoc autem aliud
est: quia illa divinitas est. Est ibi aliquid ineffabile,
quod verbis explicari non possit, ut et numerus sit,
et numerus non sit. Videte enim si non quasi apparet
numerus, Pater et Filius et Spiritus sanctus Trinitas.
Si tres, quid tres? Deficit numerus. Ita Deus nec recedit
a numero, nec capitur numero. Quia tres sunt,
tanquam est numerus: si quaeris quid tres, non est
numerus. Unde dictum est, <hi>Magnus Dominus noster et
magna virtus ejus, et sapientiae ejus non est numerus <note>(Psal. XIV, 6, 5)</note>
          </hi>.
Ubi cogitare coeperis, incipis numerare:
ubi numeraveris, quid numeraveris non potes
respondere. Pater, Pater est; Filius, Filius est;
Spiritus sanctus, Spiritus sanctus est: quid sunt isti
tres, Pater et Filius et Spiritus sanctus? Non tres dii?
Non. Non tres omnipotentes? Non. Non tres mundi
creatores? Non. Ergo omnipotens Pater? Omnipotens
plane. Ergo et Filius non omnipotens? Plane et Filius
omnipotens? Ergo et Spiritus sanctus non omnipotens?
Et ipse omnipotens. Tres ergo omnipotentes?
Non; sed unus omnipotens. Hoc solo numerum
insinuant quod ad invicem sunt, non quod ad se sunt.
Quia enim Deus Pater ad se est Deus simul cum Filio
et Spiritu sancto, non sunt tres dii; quia ad se est
omnipotens simul cum Filio et Spiritu sancto, non
sunt tres omnipotentes: quia vero non ad se est Pater,
sed ad Filium; nec Filius ad se est, sed ad Patrem;
nec Spiritus ad se, in eo quod dicitur Spiritus
Patris et Filii; non est quid dicam tres, nisi Patrem
et Filium et Spiritum sanctum unum Deum, unum
omnipotentem. Ergo unum principium.</p>
        </div3>
<div3>
          <head>5.</head>
          <p>
 Accipite aliquid de Scripturis sanctis, unde hoc
quod dicitur utcumque capiatis. Posteaquam Dominus
noster Jesus Christus resurrexit, et cum voluit
ascendit in coelum, decem diebus illic impletis misit
inde Spiritum sanctum: quo impleti qui aderant in
<pb n="1684"/>
conclavi uno, omnium gentium linguis coeperunt loqui.
Miraculo exterriti Domini interfectores, compuncti
doluerunt, dolentes mutati sunt, mutati crediderunt:
accesserunt corpori Domini, id est numero
fidelium, tria millia hominum. Item alio facto quodam
miraculo, accesserunt alia quinque millia; facta est
plebs una non parva: in qua omnes accepto Spiritu
sancto, quo amor spiritualis accensus est, charitate
ipsa et fervore spiritus in unum redacti, coeperunt in
ipsa societatis unitate vendere omnia quae habebant,
et pretia ponere ad pedes Apostolorum, ut distribueretur
unicuique, sicut cuique opus erat. Et hoc de
illis Scriptura dicit, quod <hi>erat eis anima una et cor
unum in Deum <note>(Act. II-IV)</note>
          </hi>. Attendite ergo, fratres, et
hinc agnoscite mysterium Trinitatis, quomodo dicamus,
Et Pater est, et Filius est, et Spiritus sanctus
est, et tamen unus Deus est. Ecce illi tot millia erant,
et cor unum erat; ecce tot millia erant, et una anima
erat. Sed ubi? In Deo. Quanto magis ipse Deus?
Numquid erro in verbo, quando dico duos homines
duas animas, aut tres homines tres animas, aut multos
homines multas animas? Recte utique dico. Accedant
ad Deum, una anima est omnium. Si accedentes
ad Deum, multae animae per charitatem una anima
est, et multa corda unum cor; quid agit ipse fons
charitatis in Patre et Filio? Nonne ibi magis Trinitas
unus est Deus? Inde enim nobis charitas venit, de
ipso Spiritu sancto, sicut dicit Apostolus: <hi>charitas
Dei diffusa est in cordibus nostris per Spiritum sanctum
qui datus est nobis <note>(Rom. V, 5)</note>
          </hi>. Si ergo <hi>charitas
Dei diffusa in cordibus nostris per Spiritum sanctum qui
datus est nobis,</hi> multas animas facit unam animam, et
multa corda facit unum cor; quanto magis Pater et
Filius et Spiritus sanctus, Deus unus, lumen unum,
unumque principium?</p>
        </div3>
<div3>
          <head>6.</head>
          <p>
 Audiamus ergo principium quod loquitur nobis. <hi>Multa,</hi> 
 inquit, <hi>habeo loqui de vobis et judicare.</hi> Meministis
quod ait, <hi>Ego non judico quemquam <note>(Joan. VIII,
15)</note>
          </hi>: ecce modo dicit, <hi>Multa habeo de vobis loqui et
judicare.</hi> Sed aliud est, <hi>non judico;</hi> aliud, <hi>habeo judicare.
Non judico,</hi> dixit ad praesens; venerat enim ut
salvaret mundum, non ut judicaret mundum <note>(Id. XII,
47)</note>: quod autem dicit, <hi>Multa habeo de vobis loqui et
judicare,</hi> judicium futurum dicit. Ideo enim ascendit,
ut veniat judicare vivos et mortuos. Nemo justius judicabit,
quam qui injuste judicatus est. <hi>Multa,</hi> inquit, <hi>habeo de vobis loqui et judicare: sed qui me misit, verax
est.</hi> 
 Videte quemadmodum Patri det gloriam aequalis
Filius. Exemplum enim nobis praebet, et tanquam in
cordibus nostris loquitur: O homo fidelis, si Evangelium
meum audis, dicit tibi Dominus Deus tuus, ubi
ego in principio Verbum Deus apud Deum, aequalis
Patri, coaeternus gignenti, do gloriam ei cujus sum
Filius; quomodo tu superbus es adversus eum cujus
servus es?</p>
        </div3>
<div3>
          <head>7.</head>
          <p>
 <hi>Multa habeo,</hi> inquit, <hi>de vobis loqui et judicare:
sed qui me misit, verax est:</hi> tanquam diceret, Ideo verum
judico, quia Filius veracis veritas sum. Pater verax,
Filius veritas, quid putamus esse amplius? Cogitemus
<pb n="1685"/>
si possimus, quid est amplius, verax an veritas.
De quibusdam quaeramus. Pius homo plus est,
an pietas? Sed plus est ipsa pietas: pius enim a pietate,
non pietas a pio. Potest enim esse pietas, etsi
ille qui pius erat, factus est impius. Ipse perdidit pietatem,
pietati nihil abstulit. Quid item pulcher et pulchritudo?
Plus est pulchritudo quam pulcher: pulchritudo
enim facit pulchrum, non pulcher facit pulchritudinem?
Castus et castitas? Castitas plane plus
est quam castus. Si enim castitas non esset, unde esset
iste castus, non haberet: si autem noluerit esse
castus, castitas integra perseverat. Si ergo plus pietas
quam pius, plus pulchritudo quam pulcher, plus
castitas quam castus; numquid dicturi sumus plus
veritas quam verax? Si hoc dixerimus, Filium incipiemus
dicere Patre majorem. Ait enim apertissime
ipse Dominus: <hi>Ego sum, via et veritas, et vita <note>(Joan.
XIV, 6)</note>
          </hi>. Ergo si Filius veritas; Pater quid, nisi quod
ait ipsa veritas, <hi>Qui me misit, verax est?</hi> Filius veritas,
Pater verax: quid plus sit quaero, sed aequalitatem
invenio. Verax enim Pater non ab ea veritate verax
est cujus partem cepit, sed quam totam genuit.</p>
        </div3>
<div3>
          <head>8.</head>
          <p>
 Video planius esse dicendum. Et certe ne vos
diu teneam, hodie huc usque tractetur: cum finiero
quod volo dicere, adjuvante Deo, sermo claudatur.
Hoc ideo dixi, ut intentos vos facerem. Omnis anima
quoniam res est mutabilis, et quamvis magna creatura,
tamen creatura; quamvis corpore melior, tamen
facta: omnis ergo anima quoniam mutabilis est, hoc
est, modo credit, modo non credit; modo vult, modo
non vult; modo adultera est, modo casta; modo
bona, modo mala; mutabilis est: Deus autem hoc
est quod est; ideo proprium nomen sibi tenuit, <hi>Ego
sum qui sum <note>(Exod. III, 14)</note>
          </hi>. Hoc est Filius, dicendo, <hi>Nisi credideritis quia ego sum:</hi> 
 ad hoc pertinet et, <hi>Tu
quis es? Principium <note>(Joan. VIII, 24, 25)</note>
          </hi>. Deus igitur
incommutabilis est, anima mutabilis. Quando capit
anima ex Deo unde sit bona, participando fit bona:
quomodo tuus oculus participando videt. Nam lumine
subtracto non videt, cujus particeps factus videt. Quia
ergo anima participando fit bona, si mutata coeperit
esse mala, bonitas manet cujus erat particeps bona.
Bonitatis enim cujusdam particeps facta est cum bona
esset; qua mutata in pejus, integra bonitas permanet.
Si recedat anima et mala fiat, non minuitur bonitas;
si revertatur et bona fiat, non crescit bonitas. Factus
est oculus tuus particeps lucis hujus, et vides: clausus
est? hanc lucem non minuisti: apertus est? hanc
lucem non auxisti. Hac data similitudine, fratres, intelligite
quia si pia est anima, est pietas apud Deum,
cujus fit particeps anima; si est casta anima, est castitas
apud Deum, cujus est particeps anima; si est
bona anima, est bonitas apud Deum, cujus est particeps
anima; si est verax anima, est veritas apud
Deum, cujus est particeps anima. Cujus particeps si
non fuerit anima, omnis homo mendax <note>(Psal. CXV,
11)</note>: si omnis homo mendax, nullus homo de suo
verax. Pater autem verax, de suo est verax; quia genuit
veritatem. Aliud est, Verax est homo iste, quia
<pb n="1686"/>
jam percepit veritatem; aliud est, Verax Deus, quia
genuit veritatem. Ecce quomodo verax est Deus, non
participando, sed generando veritatem. Video vos intellexisse
et gaudeo: sufficiat vobis hodie; caetera
quando Domino placuerit, sicut donaverit, exponemus.
</p>
        </div3>
      </div1>

<div1>
        <head>TRACTATUS XL. <hi>Ab eo loco,</hi> Dixit ergo eis Jesus: Cum exaltaveritis Filium hominis; <hi>usque ad id,</hi> Et cognoscetis veritatem, et veritas liberabit vos. <hi>Cap.</hi> VIII, V\. 28-32.</head>
<div3>
          <head>1.</head>
          <p>
 De sancto Evangelio secundum Joannem, quod
gestare nos videtis in manibus, jam multa audivit
Charitas vestra, quae Deo donante sicut potuimus disputavimus,
commendantes vobis maxime istum
evangelistam de Domini divinitate, secundum quam
aequalis est Patri et Filius unicus Dei, loqui elegisse,
et propterea aquilae comparatum: nulla quippe avis
volare altius perhibetur. Proinde quae ex ordine subsequuntur,
sicut ea Dominus tractare donaverit, intentissime
audite.</p>
        </div3>
<div3>
          <head>2.</head>
          <p>
 Locuti sumus vobis de praecedenti lectione, insinuantes
quomodo intelligatur Pater verax, Filius
veritas. Cum autem dixisset Dominus Jesus, <hi>Verax
est qui me misit <note>(Joan. VIII, 26)</note>
          </hi>, non intellexerunt Judaei
quod de Patre illis diceret. Et ait illis quod modo
cum legeretur audistis: <hi>Cum exaltaveritis Filium hominis,
tunc cognoscetis quia ego sum, et a meipso facio
nihil, sed sicut docuit me Pater, haec loquor.</hi> Quid est
hoc? Nihil enim aliud videtur dixisse, nisi eos post
passionem suam cognituros quis esset. Procul dubio
ergo videbat ibi aliquos, quos ipse noverat, quos ipse
cum caeteris sanctis suis ante constitutionem mundi
praesciendo elegerat, post passionem suam esse credituros.
Ipsi sunt illi quos assidue commendamus, et
ad imitationem cum magna exhortatione proponimus.
Misso enim desuper Spiritu sancto post Domini passionem
et resurrectionem et ascensionem, cum miracula
fierent in ejus nomine, quem tanquam mortuum
persequentes Judaei contempserant, compuncti sunt
corde; et qui saevientes occiderunt, mutati crediderunt;
et quem sanguinem saeviendo fuderunt, credendo
biberunt: illa tria millia, et illa quinque millia
Judaeorum <note>(Act. II, 37, 41, et IV, 4)</note>, quos ibi videbat,
quando dicebat, <hi>Cum exaltaveritis Filium hominis, tunc
cognoscetis quia ego sum.</hi> Tanquam dicens, Differo
cognitionem vestram, ut impleam passionem meam:
ordine vestro cognoscetis qui sim. Non quia omnes
tunc erant credituri ex iis qui audiebant, id est, post
passionem Domini: nam paulo post dicit, <hi>Haec eo loquente,
multi crediderunt in eum,</hi> et nondum exaltatus
erat Filius hominis. Exaltationem quippe dicit passionis,
non glorificationis; crucis, non coeli: quia et
ibi exaltatus est, quando pependit in ligno. Sed illa
exaltatio humiliatio fuit. Tunc enim factus est obediens
usque ad mortem crucis <note>(Philipp. II, 8)</note>. Hoc
oportebat impleri per eorum manus qui postea fuerant
credituri, quibus dicit, <hi>Cum exaltaveritis Filium
hominis, tunc cognoscetis quia ego sum.</hi> Quare hoc,
<pb n="1687"/>
nisi ut nemo desperaret in quocumque scelere male
sibi conscius, quando videbat eis donari homicidium
qui occiderant Christum?</p>
        </div3>
<div3>
          <head>3.</head>
          <p>
 Hos ergo in illa turba agnoscens Dominus, dixit, <hi>Cum exaltaveritis Filium hominis, tunc cognoscetis quia
ego sum.</hi> 
 Jam nostis quid sit <hi>sum;</hi> nec assidue repetendum
est, ne pariat res tanta fastidium. Recolite
illud, <hi>Ego sum qui sum,</hi> et <hi>Qui est, misit me <note>(Exod.
III, 14)</note>
          </hi>; et agnoscetis, quid dictum sit, <hi>Tunc scietis
quia ego sum:</hi> sed et, Pater est, et Spiritus sanctus
est. Ad ipsum esse pertinet tota Trinitas. Sed quia
Dominus sicut Filius loquebatur, ne forte in eo quod
dixit, <hi>Tunc cognoscetis quia ego sum,</hi> subintraret error
Sabellianorum, hoc est Patripassianorum, quem
vobis errorem commendavi non tenendum, sed cavendum,
eorum scilicet qui dixerunt, Ipse est Pater,
ipse est Filius; duo sunt nomina, sed res una: propter
istum ergo cavendum errorem cum dixisset Dominus, <hi>Tunc cognoscetis quia ego sum;</hi> 
 ne ipse intelligeretur
Pater, continuo subjunxit, <hi>Et a meipso facio nihil, sed
sicut docuit me Pater, haec loquor.</hi> Jam gaudere coeperat
sabellianus, erroris sui occasione comperta: statim
ut se tanquam in obscuro extulit, sequentis sententiae
luce confusus est. Putaveras eum esse Patrem,
quia dixit, <hi>Ego sum:</hi> audi quia Filius est, <hi>Et a meipso
facio nihil.</hi> Quid est, <hi>A meipso facio nihil?</hi> A meipso
non sum. Filius enim de Patre est Deus; Pater autem
non est de Filio Deus: Filius est Deus de Deo; Pater
autem Deus, sed non de Deo: Filius est lumen de lumine;
Pater autem lumen, sed non de lumine: Filius
est, sed est de quo est; Pater autem est, sed non est
de quo est.</p>
        </div3>
<div3>
          <head>4.</head>
          <p>
 Quod ergo addidit, <hi>Sicut docuit me Pater, haec
loquor;</hi> nemini vestrum obrepat cogitatio carnalis,
fratres mei. Non enim potest humana infirmitas cogitare,
nisi quod consuevit facere vel audire. Nolite
ergo vobis quasi duos homines ante oculos ponere,
unum patrem, alterum filium, et loquentem patrem
ad filium: sicut facis tu, quando verba aliqua dicis
filio tuo, monens eum et instruens eum quomodo loquatur,
ut quaecumque audivit a te, commendet memoriae;
cum commendaverit memoriae, proferat et
lingua, distinguat per sonos, inferat auribus alienis
quod percepit in suis. Nolite ita cogitare, ne in corde
vestro idola fabricetis. Humanam formam, humanorum
lineamenta membrorum, figuram carnis humanae,
sensus istos conspicuos, staturam motusque corporis,
linguae officium, distinctiones sonorum, nolite in illa
Trinitate cogitare, nisi quod pertinet ad formam
servi, quam accepit unigenitus Filius, cum Verbum
caro factum est, ut habitaret in nobis <note>(Joan. I, 14)</note>.
Ibi non te prohibeo, humana infirmitas, cogitare quod
nosti; imo etiam compello. Si fides in te vera est,
talem Christum cogita: sed ex Maria virgine, non de
Deo Patre talem cogita. Infans fuit, crevit ut homo,
ambulavit ut homo, esurivit, sitivit ut homo, dormivit
ut homo, postremo passus ut homo, suspensus in
ligno, occisus, sepultus ut homo; in eadem forma
resurrexit, in eadem forma ante oculos discipulorum
<pb n="1688"/>
ascendit in coelum, in eadem forma venturus
est ad judicium. Angelorum enim vox est in Evangelio
expressa: <hi>Sic veniet quomodo eum vidistis
euntem in coelum <note>(Act. I, 11)</note>
          </hi>. Quando ergo de forma
servi cogitas in Christo, humanam effigiem cogita,
si est in te fides: quando autem cogitas, <hi>In
principio erat Verbum, et Verbum erat apud Deum, et
Deus erat Verbum <note>(Joan. I, 1)</note>
          </hi>, pereat de corde tuo
omnis humana figuratio: pellatur de cogitationibus
tuis quidquid fine corporeo terminatur, quidquid loci
spatio continetur, vel quantalibet mole diffunditur;
de corde tuo figmentum tale dispereat. Cogita, si potes,
pulchritudinem sapientiae, occurrat tibi pulchritudo
justitiae. Forma est? statura est? color est? Nihil
horum est, et tamen est: nam si non esset, nec amaretur,
nec merito laudaretur, nec amata nec laudata
corde moribusque teneretur: nunc vero fiunt homines
sapientes; unde fierent, nisi esset sapientia? Porro
autem, o homo, si sapientiam tuam videre carnis oculis
non potes, nec tali imaginatione cogitare quali
corporalia cogitantur, sapientiae Dei audes ingerere
humani corporis formam?</p>
        </div3>
<div3>
          <head>5.</head>
          <p>
 Quid ergo dicimus, fratres? Quomodo locutus
est Pater Filio, quoniam Filius ait <hi>Sicut docuit me
Pater, haec loquor?</hi> Locutus est illi? Quando docuit
Pater Filium, verba fecit, quomodo tu, quando doces
filium tuum, verba facis? Quomodo facit verba
Verbo? Quae verba multa fierent unico Verbo? Verbum
enim Patris aures habuit ad os Patris? Carnalia
sunt ista, pereant de cordibus vestris. Hoc enim
dico, ecce si intellexistis quod ego dixi, ego certe
locutus sum, et mea verba sonuerunt, sonisque aures
pepulerunt, et per sensum auditus vestri ad cor sententiam
perduxerunt, si intellexistis. Facite aliquem
audisse latinae linguae hominem, tantummodo audisse,
nec tamen intellexisse quod dixi: quantum ad strepitum
pertinet emissum ex ore meo, sic ejus ille
particeps factus est qui non intellexit, quomodo et
vos; eum sonum audivit, eaedem syllabae aures ejus
percusserunt; sed in corde ipsius nihil genuerunt.
Quare? Quia non intellexit. Vos autem si intellexistis
unde intellexistis? Ego ad aurem sonui; numquid
ego in corde lumen accendi? Procul dubio si verum
est quod dixi, et hoc verum non solum audistis, verum
etiam intellexistis; duae res ibi factae sunt, discernite
illas, auditus et intellectus. Auditus per me
factus est, intellectus per quem? Ego ad aurem dixi
ut audiretis, ad cor vestrum quis dixit ut intelligeretis?
Sine dubio aliquis et ad cor vestrum aliquid
dixit, ut non solum strepitus iste verborum percuteret
aurem vestram, sed etiam in cor vestrum aliquid
descenderet veritatis: dixit aliquis et ad cor vestrum,
sed non eum videtis; si intellexistis, fratres, dictum
est et cordi vestro. Munus Dei est intelligentia. Quis
hoc dixit in corde vestro, si intellexistis? Cui dicit
Psalmus, <hi>Da mihi intellectum, ut discam mandata tua <note>(Psal. CXVIII, 73)</note>
          </hi>.
Verbi gratia, episcopus locutus est.
Quid locutus est, aliquis ait? Respondes quid locutus
sit, et addis: Verum dixit. Tunc alius qui non intellexit:
<pb n="1689"/>
Quid dixit, inquit, aut quid est quod laudas?
Ambo me audierunt, ambobus ego dixi; sed uni ipsorum
Deus dixit. Si parva magnis comparare conceditur,
quoniam nos ad eum quid sumus? tamen nescio
quid incorporaliter et spiritualiter facit in nobis Deus,
quod nec sonus est qui aurem percutiat, nec color
qui oculis discernatur, nec odor est qui naribus capiatur,
nec sapor qui faucibus judicetur, nec durum
et molle quod tangendo sentiatur: tamen aliquid est
quod sentire facile est, explicare impossibile est. Si
ergo Deus, ut dicere coeperam, loquitur in cordibus
nostris sine sono, quomodo loquitur Filio suo? Sic
ergo, fratres, sic cogitate, quantum potestis, ut dixi,
si licet parva magnis modo aliquo comparare; sic
cogitate. Incorporaliter Pater locutus est Filio, quia
incorporaliter Pater genuit Filium. Nec eum sic docuit
quasi indoctum genuerit: sed hoc est eum docuisse,
quod est scientem genuisse; et hoc est, <hi>docuit me
Pater,</hi> quod est, scientem me genuit Pater. Si enim,
quod pauci intelligunt, simplex est natura veritatis;
hoc est Filio esse quod nosse. Ab illo ergo habet ut
noverit, a quo habet ut sit: non ut prius ab illo
esset, et ab illo postea nosset; sed quemadmodum
illi gignendo dedit ut esset, sic gignendo dedit ut
nosset: quia simplici, ut dictum est, naturae veritatis
esse et nosse non est aliud atque aliud, sed hoc ipsum.</p>
        </div3>
<div3>
          <head>6.</head>
          <p>
 Dixit ergo ista Judaeis, et addidit: <hi>Et qui me
misit mecum est.</hi> Jam hoc et ante dixerat, sed rem
magnam assidue commemorat: <hi>misit me,</hi> et <hi>mecum
est.</hi> Si ergo tecum est, o Domine, non unus ab alio
missus est, sed ambo venistis. Et tamen cum ambo
simul sint, unus missus est, alter misit: quoniam
missio incarnatio est, et ipsa incarnatio Filii tantum
est, non et Patris. Misit itaque Pater Filium, sed non
recessit a Filio. Non enim quo misit Filium, non ibi
erat Pater. Ubi enim non est qui fecit omnia? ubi non
est qui dixit, <hi>Coelum et terram ego impleo <note>(Jerem. XXIII,
24)</note>
          </hi>? Sed forte Pater ubique, et Filius non ubique
est? Evangelistam audi: <hi>In hoc mundo erat, et mundus
per eum factus est <note>(Joan. I, 10)</note>
          </hi>. Ergo, inquit, <hi>qui
misit me,</hi> cujus auctoritate tanquam paterna incarnatus
sum, <hi>mecum est, non me reliquit.</hi> Quare non me
reliquit? <hi>Non me reliquit,</hi> inquit, <hi>solum quia ego
quae placita sunt ei, facio semper.</hi> Ipsa est aequalitas <hi>semper,</hi> 
 non ex quodam initio et deinceps, sed sine
initio, sine fine. Dei enim generatio non habet initium
temporis, quia per genitum facta sunt tempora.</p>
        </div3>
<div3>
          <head>7.</head>
          <p>
 <hi>Haec illo loquente, multi crediderunt in eum.</hi> 
Utinam et me loquente multi qui aliud sapiebant intelligant,
et credant in eum. Quidam enim fortasse
sunt in ista multitudine ariani. Non audeo suspicari
esse sabellianos qui ipsum Patrem dicunt esse qui
Filius est: haeresis quippe ista nimis antiqua est, et
paulatim eviscerata. Arianorum autem adhuc videtur
habere aliquas motiones quasi cadaveris putrescentis;
aut certe, ut multum, quasi hominis animam agentis:
oportet inde reliquos liberari, sicut inde multi liberati
sunt. Et quidem ista civitas eos non habebat; sed
posteaquam multi peregrini advenerunt, nonnulli et
<pb n="1690"/>
ipsi venerunt. Ecce haec Domino loquente multi Judaei
crediderunt in eum; ecce et me loquente Ariani credant,
non in me, sed mecum.</p>
        </div3>
<div3>
          <head>8.</head>
          <p>
 <hi>Dicebat ergo Dominus ad eos qui crediderant in
eum Judaeos: Si vos manseritis in verbo meo.</hi> Ideo <hi>manseritis,</hi> 
 quia initiati estis, quia et ibi esse coepistis. <hi>Si manseritis,</hi> 
 hoc est in fide quae in vobis esse credentibus
coepit; quo pervenietis? Vide quale initium,
quo perducit. Amasti fundamentum, culmen attende,
et ex ista humilitate aliam celsitudinem quaere. Fides
enim humilitatem habet: cognitio et immortalitas
et aeternitas non habet humilitatem, sed celsitudinem;
erectionem, nullam defectionem, aeternam stabilitatem,
nullam ab inimico expugnationem, nullum deficiendi
timorem. Magnum est quod incipit a fide;
sed contemnitur. Fundamentum solet etiam in aedificio
ab imperitis contemni. Fossa fit grandis, lapides quoquo
modo passim mittuntur; nulla ibi expolitio, nulla
pulchritudo apparet: quomodo nec in arboris radice,
non apparet aliqua pulchritudo; totum tamen quidquid
te delectat in arbore, de radice surrexit. Sed
vides radicem, et non delectaris; vides arborem et
miraris. Stulte, quod miraris, inde surrexit quo non
delectaris. Parum aliquid videtur fides credentium,
non habes stateram unde appendas. Audi ergo quo
perveniat, et vide quanta sit: sicut et ipse Dominus
alio loco dicit, <hi>Si habueritis fidem sicut granum sinapis <note>(Matth. XVII, 19)</note>
          </hi>.
Quid humilius, quid vehementius?
quid minutius, quid ferventius? Ergo et <hi>vos,</hi> 
ait, <hi>si manseritis in verbo meo,</hi> in quo credidistis, quo
perducemini? <hi>Vere discipuli mei eritis.</hi> Et quid nobis
prodest? <hi>Et cognoscetis veritatem.</hi> </p>
        </div3>
<div3>
          <head>9.</head>
          <p>
 Quid promittit credentibus, fratres? <hi>Et cognoscetis
veritatem.</hi> Quid enim? non illam cognoverant, quando
Dominus loquebatur? si non cognoverant, quomodo
crediderunt? Non quia cognoverunt crediderunt, sed
ut cognoscerent crediderunt. Credimus enim ut cognoscamus,
non cognoscimus ut credamus. Quod
enim cognituri sumus, nec oculus vidit, nec auris
audivit, nec in cor hominis ascendit <note>(Isai. LXIV, 4;
I Cor. II, 9)</note>. Quid est enim fides, nisi credere quod
non vides? Fides ergo est, quod non vides credere;
veritas, quod credidisti videre: sicut ipse quodam
loco ait. Ideo Dominus prius ad faciendam fidem ambulavit
in terra. Homo erat, humilis factus erat; ab
omnibus videbatur, nec ab omnibus cognoscebatur; a
multis reprobabatur, a turba occidebatur, a paucis
dolebatur: sed tamen et ab eis a quibus dolebatur,
nondum sicut erat agnoscebatur. Totum hoc quasi
initium est lineamentorum fidei et structurae futurae.
Quod Dominus ipse attendens quodam loco ait, <hi>Qui
diligit me, mandata mea custodit; et qui diligit me,
diligetur a Patre meo, et ego diligam eum, et ostendam
meipsum illi <note>(Joan. XIV, 21)</note>
          </hi>. Quem qui audiebant, utique
jam videbant; eis tamen, si diligebant, videndum
se promittebat. Sic et hic, <hi>Cognoscetis veritatem.</hi> Quid
enim? quod dixisti non est veritas? Veritas est, sed
adhuc creditur, nondum videtur. Si maneatur in eo
quod creditur, pervenitur ad id quod videatur. Inde
<pb n="1691"/>
Joannes ipse sanctus evangelista in Epistola sua: <hi>Dilectissimi,</hi> 
 inquit, <hi>filii Dei sumus, sed nondum apparuit
quid erimus.</hi> Jam sumus, et aliquid erimus.
Quid plus erimus quam sumus? Audi: <hi>Nondum apparuit
quid erimus: scimus quia cum apparuerit, similes
ei erimus.</hi> Unde? <hi>Quoniam videbimus eum sicuti est <note>(I Joan. III, 2)</note>
          </hi>.
Magna promissio; sed merces est fidei.
Quaeris mercedem, opus praecedat. Si credis,
mercedem exige fidei; si autem non credis, fidei
mercedem qua fronte quaeris? <hi>Si</hi> ergo <hi>manseritis in
verbo meo, vere discipuli mei eritis:</hi> ut contemplemini
ipsam veritatem sicuti est; non per verba sonantia,
sed per lucem splendentem, cum satiaverit nos,
quod legitur in Psalmo, <hi>Signatum est super nos lumen
vultus tui, Domine <note>(Psal. IV, 7)</note>
          </hi>. Moneta Dei sumus,
nummus a thesauro oberravimus. Errore detritum
est quod in nobis fuerat impressum; venit qui reformet,
quia ipse formaverat: quaerit et ipse nummum
suum; sicut Caesar nummum suum; ideo ait, <hi>Reddite
Caesari quae Caesaris sunt, et Deo quae Dei sunt <note>(Matth. XXII, 21)</note>
          </hi>:
Caesari nummos, Deo vos ipsos.
Tunc ergo exprimetur veritas in nobis.</p>
        </div3>
<div3>
          <head>10.</head>
          <p>
 Quid dicam Charitati vestrae? O si cor esset
qualitercumque suspirans in illam ineffabilem gloriam!
O si peregrinationem nostram in gemitu sentiremus,
et saeculum non amaremus, et ad eum qui
nos vocavit, pia mente perpetuo pulsaremus! Desiderium,
sinus cordis est; capiemus, si desiderium
quantum possumus extendamus. Hoc nobiscum agit
Scriptura divina, hoc congregatio populorum, hoc
celebratio sacramentorum, hoc baptismus sanctus,
hoc cantica laudis Dei, hoc ipsa nostra disputatio,
ut hoc desiderium non solum seminetur et germinet,
verum etiam in modum tantae capacitatis augeatur,
ut idoneum sit sumere quod oculus non vidit, nec
auris audivit, nec in cor hominis ascendit. Sed amate
mecum. Non amat multum nummum, qui amat
Deum. Et ego palpavi infirmitatem, non ausus sum
dicere, Non amat nummum; sed, non multum amat
nummum: quasi amandus sit nummus, sed non multum.
O si Deum digne amemus, nummos omnino non
amabimus! Erit tibi nummus instrumentum peregrinationis,
non irritamentum cupiditatis; quo utaris
ad necessitatem, non quo fruaris ad delectationem.
Deum ama, si aliquid in te egit quod audis et laudas.
Utere mundo, non te capiat mundus. Quod intrasti,
iter agis, exiturus venisti, non remansurus: iter
agis, stabulum est haec vita. Utere nummo, quomodo
viator in stabulo utitur mensa, calice, urceo, lectulo,
dimissurus, non permansurus. Si tales fueritis, erigite
cor qui potestis, et audite me: si tales fueritis,
ad ejus promissa venietis. Non enim multum est ad
vos, quia magna est manus ejus qui vos vocavit. Vocavit,
invocetur; dicatur illi: Vocasti nos, invocamus
te; ecce audivimus vocantem, audi invocantes:
perduc quo promisisti, perfice quod inchoasti; noli
deserere munera tua, noli deserere agrum tuum,
<pb n="1692"/>
germina tua intrent in horreum. Abundant tentationes
in mundo; sed major est qui fecit mundum:
abundant tentationes; sed non deficit qui in illo spem
ponit, in quo defectus nullus est.</p>
        </div3>
<div3>
          <head>11.</head>
          <p>
 Ad hoc hortatus sum ista, fratres, quia libertas
de qua loquitur Dominus noster Jesus Christus,
non hujus temporis est. Videte quid adjunxit: <hi>Vere
discipuli mei eritis, et cognoscetis veritatem, et veritas
liberabit vos.</hi> Quid est, <hi>liberabit vos?</hi> Liberos vos faciet.
Denique Judaei carnales, et secundum carnem
judicantes, non hi qui crediderant, sed in illa turba
qui erant qui non credebant, injuriam sibi factam
putaverunt, quia dixit eis, <hi>Veritas liberabit vos.</hi> Indignati
sunt servos se esse significatos. Et vere servi
erant: et exponit illis quae sit servitus, et quae sit
futura libertas quam ipse promittit. Sed de hac libertate
et de illa servitute nimis longum est ut hodie
disputemus.
</p>
        </div3>
      </div1>

<div1>
        <head>TRACTATUS XLI. <hi>Rursum in illud,</hi> Dicebat autem Jesus ad eos qui crediderunt; <hi>usque ad id,</hi> Si ergo vos Filius liberaverit, vere liberi eritis. <hi>Cap.</hi> VIII, V\. 31-36.</head>
<div3>
          <head>1.</head>
          <p>
 Quod de lectione pristina sequitur, et de sancto
Evangelio hodie nobis recitatum est, tunc distuli dicere,
quoniam multa jam dixeram, et de libertate
in quam nos vocat gratia Salvatoris, non praetereunter
neque negligenter fuerat disserendum: hinc hodie,
Domino adjuvante, statuimus loqui vobis. Quibus
enim loquebatur Dominus Jesus Christus, Judaei
erant, ex magna quidem parte inimici, sed etiam
amici ex quadam parte jam facti, et futuri: nam
quosdam ibi videbat, sicuti jam diximus, qui post
ejus passionem fuerant credituri. Hos intuens dixerat: <hi>Cum exaltaveritis Filium hominis, tunc cognoscetis
quia ego sum 
 <note>(Joan. VIII, 28)</note>
          </hi>. Erant ibi etiam qui haec
loquente illo continuo crediderunt; ipsis locutus est
quod audivimus hodie: <hi>Dicebat ergo Jesus ad eos qui
crediderant ei, Judaeos: Si manseritis in verbo meo,
vere discipuli mei eritis.</hi> Manendo eritis: quia enim
nunc credentes estis, manendo videntes eritis. Ideo
sequitur, <hi>Et cognoscetis veritatem.</hi> Veritas incommutabilis
est. Veritas panis est, mentes reficit nec deficit:
mutat vescentem, non ipsa in vescentem mutatur.
Ipsa est veritas Verbum Dei, Deus apud Deum
unigenitus Filius. Haec Veritas carne induta est propter
nos, ut de Maria virgine nasceretur, et impleretur
prophetia, <hi>Veritas de terra orta est <note>(Psal.
LXXXIV, 12)</note>
          </hi>. Haec ergo Veritas cum Judaeis loqueretur,
latebat in carne: latebat autem non ut negaretur,
sed ut differretur; differretur, ut in carne pateretur;
in carne autem pateretur, ut caro peccati redimeretur.
Stans itaque conspicuus secundum infirmitatem
carnis Dominus noster Jesus Christus, et secundum
majestatem divinitatis occultus, dixit ad eos qui ei,
eum haec loqueretur, crediderant, <hi>Si manseritis in
verbo meo, vere discipuli mei eritis.</hi> Qui enim perseveraverit
<pb n="1693"/>
usque in finem, hic salvus erit <note>(Matth. X, 22)</note>. <hi>Et cognoscetis veritatem,</hi> 
 quae modo vos latet, et loquitur
vobis. <hi>Et veritas liberabit vos.</hi> Hoc verbum Dominus
a libertate posuit, <hi>liberabit vos.</hi> Nihil est enim
aliud proprie liberat, nisi liberum facit. Quomodo
salvat nihil est aliud quam salvum facit; quomodo
sanat nihil est aliud quam sanum facit; ditat nihil est
aliud quam ditem, id est, divitem facit: sic liberat
nihil est aliud quam liberum facit. Hoc in verbo graeco
planius est. Nam in latina consuetudine plerumque
dicimus hominem liberari, quod ad libertatem non
pertinet, sed tantum ad salutem: sicut quisquam
dicitur liberari ab infirmitate; usitate dicitur, non
tamen proprie. Sic autem posuit Dominus hoc verbum,
ut diceret, <hi>Et veritas liberabit vos,</hi> ut in graeca
lingua nemo dubitet eum de libertate dixisse.</p>
        </div3>
<div3>
          <head>2.</head>
          <p>
 Denique et Judaei sic intellexerunt, <hi>et responderunt
ei:</hi> non illi qui jam crediderant, sed illi qui in
turba erant nondum credentes: <hi>responderunt ei, Semen
Abrahae sumus, et nemini servivimus unquam;
quomodo tu dicis, Liberi eritis?</hi> Non autem dixerat
Dominus, <hi>Liberi eritis;</hi> sed, <hi>Veritas liberabit vos.</hi> 
In quo tamen verbo illi, quia, sicut dixi, patet in
graeco, non intellexerunt nisi libertatem; et extulerunt
se quod semen essent Abrahae, et dixerunt, <hi>Semen Abrahae sumus; et nemini servivimus unquam;
quomodo tu dicis, Liberi eritis?</hi> 
 O pellis inflata! Non
est ista magnitudo, sed tumor. Et hoc ipsum secundum
hujus temporis libertatem quomodo verum
dixistis, <hi>Nemini servivimus unquam?</hi> Joseph non est
venumdatus <note>(Gen. XXXVII, 28)</note>? Prophetae sancti in
captivitatem non sunt ducti <note>(IV Reg. XXIV)</note>? Deinde,
nonne ipse ille est populus qui in Aegypto lateres faciebat,
et regibus duris non saltem in auro et argento,
sed in luto serviebat <note>(Exod. I, 14)</note>? Si nemini servistis
unquam, o ingrati, quid est quod assidue vobis
imputat Deus quod vos de domo servitutis liberavit <note>(Id. XIII, 3; Deut. V, 6, etc.)</note>?
An forte patres vestri
servierunt, vos autem qui loquimini, nemini unquam
servistis? Quomodo ergo solvebatis jam tributa Romanis,
unde et ipsi Veritati laqueum quasi captionis
proposuistis, ut diceretis, <hi>Licet reddere tributum Caesari?</hi> 
ut si dixisset, Licet; teneretis eum quasi male
optasset libertati seminis Abrahae: si autem diceret,
Non licet; calumniaremini apud reges terrae, quod
prohiberet regibus tributa persolvi. Merito prolato
nummo victi estis, et captioni vestrae vos ipsi estis
respondere compulsi. Ibi enim vobis dictum est, <hi>Reddite
Caesari quae Caesaris sunt, et Deo quae Dei sunt;</hi> 
cum vos ipsi respondissetis quod nummus haberet imaginem
Caesaris <note>(Matth. XXII, 15-21)</note>. Quia sicut quaerit
Caesar in nummo imaginem suam, sic Deus quaerit in
homine suam. Haec ergo respondit Judaeis. Movet enim
me, fratres, hominum vana superbia, quia etiam
de ipsa, quam carnaliter intelligebant, sua libertate
mentiti sunt dicentes, <hi>Nemini servivimus unquam.</hi> </p>
        </div3>
<div3>
          <head>3.</head>
          <p>
 Dominus autem quid responderit, hoc potius et
intentius audiamus, ne et nos ipsi servi inveniamur.
<pb n="1694"/> <hi>Respondit</hi> 
 enim <hi>eis Jesus: Amen, amen dico vobis,
quia omnis qui facit peccatum, servus est peccati.</hi> Servus
est, utinam hominis et non peccati. Quis non sub
his verbis contremiscat? Praestet nobis Dominus Deus
noster, id est et mihi et vobis, ut pro sententia loquar
de hac libertate appetenda, et de illa servitute
vitanda. <hi>Amen, amen dico vobis,</hi> Veritas dicit: et
quale est Domini Dei nostri dicere, <hi>Amen, amen dico
vobis?</hi> Multum commendat quod ita pronuntiat; quodammodo,
si dici fas est, juratio ejus est, <hi>Amen,
amen dico vobis. Amen</hi> quippe interpretatur, Verum:
et tamen non est interpretatum, cum potuisset dici,
Verum dico vobis. Nec graecus hoc interpres ausus
est facere, nec latinus: nam hoc verbum quod est <hi>Amen,</hi> 
 nec graecum est nec latinum, sed hebraeum.
Sic mansit, non est interpretatum, ut honorem haberet
velamento secreti: non ut esset negatum, sed
ne vilesceret nudatum. Nec semel tamen, sed bis a
Domino dictum est, <hi>Amen, amen dico vobis.</hi> Jam quantum
hoc commendatum sit, ex ipsa geminatione
cognoscite.</p>
        </div3>
<div3>
          <head>4.</head>
          <p>
 Quid est ergo commendatum? Verum, verum
dico vobis, Veritas dicit; quae utique etsi non diceret,
Verum dico, mentiri omnino non posset: tamen commendat,
inculcat; dormientes quodammodo excitat,
intentos facit, contemni non vult. Quid dicens? <hi>Amen,
amen dico vobis, quia omnis qui facit peccatum, servus
est peccati.</hi> O miserabilis servitus! Plerumque homines
cum dominos malos patiuntur, venales se petunt;
non quaerentes dominum non habere, sed saltem mutare;
servus peccati quid faciat? quem interpellet?
apud quem interpellet? apud quem se venalem petat?
Deinde servus hominis aliquando sui domini duris
imperiis fatigatus, fugiendo requiescit: servus peccati
quo fugit? Secum se trahit quocumque fugerit.
Non fugit seipsam mala conscientia, non est quo eat,
sequitur se; imo non recedit a se: peccatum enim
quod facit, intus est. Fecit peccatum, ut aliquam
corporalem caperet voluptatem: voluptas transit,
peccatum manet; praeteriit quod delectabat, remansit
quod pungat. Mala servitus! Aliquando fugiunt
homines ad Ecclesiam, et plerumque eos patimur
tanquam indisciplinatos: volentes carere dominis,
qui nolunt carere peccatis. Aliquando autem etiam
illicito jugo et improbo subjecti fugiunt ad Ecclesiam,
quia retinentur ingenui ad servitutem, et interpellatur
episcopus: et nisi curet operam impendere, ne
ingenuitas opprimatur, immisericors deputatur. Ad
Christum omnes fugiamus, contra peccatum Deum
liberatorem interpellemus: venales nos petamus, ut
ejus sanguine redimamur. Dicit enim Dominus, <hi>Gratis
venumdati estis, et sine argento redimemini <note>(Isai.
LII, 3)</note>
          </hi>. Sine pretio, sed vestro; quia meo. Hoc Dominus
dicit: ipse enim pretium dedit, non argentum,
sed sanguinem suum. Nam nos et servi et egeni remanseramus.</p>
        </div3>
<div3>
          <head>5.</head>
          <p>
 Liberat ergo ab hac servitute solus Dominus:
<pb n="1695"/>
qui illam non habuit, ipse de illa liberat; solus enim
in hac carne venit sine peccato. Nam quos videtis in
manibus matrum parvulos ferri, nondum ambulant,
et jam sunt compediti; traxerunt enim de Adam quod
solvatur a Christo. Pertinet etiam ad ipsos, cum
baptizantur, ista gratia quam Dominus pollicetur;
quia de peccato solus liberare potest, qui venit sine
peccato, et factus est sacrificium pro peccato. Audistis
enim cum Apostolus legeretur: <hi>Pro Christo,</hi> 
inquit, <hi>legatione fungimur, tanquam Deo exhortante per
nos; obsecramus pro Christo;</hi> id est, tanquam vos
Christus obsecret. Quid? <hi>Reconciliari Deo.</hi> Si exhortatur
et obsecrat Apostolus ut reconciliemur Deo, inimici
eramus Deo. Nemo enim reconciliatur nisi ex
inimicitiis. Inimicos autem nos non natura, sed peccata
fecerunt. Unde inimici illius, inde servi peccati.
Non habet Deus liberos inimicos; necesse est servi
sint: et servi remanebunt nisi ab illo liberentur, cui
peccando inimici esse voluerunt. <hi>Obsecramus</hi> ergo,
inquit, <hi>pro Christo, reconciliari Deo.</hi> Quomodo autem
reconciliamur, nisi solvatur quod inter nos et ipsum
separat? Ait enim per prophetam: <hi>Non gravavit
aurem ne audiat, sed peccata vestra separant inter vos
et Deum <note>(Isa. LIX, 1, 2)</note>
          </hi>. Quia ergo non reconciliamur
nisi ablato quod in medio est, et posito quod in medio
sit. Est enim medium separans, sed contra est mediator
reconcilians; medium separans est peccatum,
mediator reconcilians est Dominus Jesus Christus: <hi>Unus enim Deus, et unus mediator Dei et hominum,
homo Christus Jesus 
 <note>(I Tim. II, 5)</note>
          </hi>. Ut ergo tollatur
maceria separans quod est peccatum, venit ille mediator,
et factus est sacrificium sacerdos ipse. Et quia sacrificium
factus est pro peccato, offerens seipsum in
holocaustum in cruce passionis suae, sequitur Apostolus
et dicit, cum dixisset, <hi>Obsecramus pro Christo,
reconciliari Deo:</hi> quasi diceremus, quomodo poterimus
reconciliari? <hi>Eum,</hi> inquit, id est ipsum Christum, <hi>qui non noverat peccatum, peccatum pro nobis fecit, ut
nos simus justitia Dei in ipso 
 <note>(II Cor. V, 20, 21)</note>
          </hi>. <hi>Eum</hi> 
ipsum, inquit, Christum Deum, <hi>qui non noverat peccatum.</hi> 
Venit enim in carne, hoc est in similitudine carnis
peccati <note>(Rom. VIII, 3)</note>, non tamen in carne peccati,
non habens ullum omnino peccatum: et ideo
factus est verum sacrificium pro peccato, quia nullum
habebat ipse peccatum.</p>
        </div3>
<div3>
          <head>6.</head>
          <p>
 Sed forte de sensu meo dixi, quia <hi>peccatum</hi> sacrificium
est pro peccato. Qui legerunt, agnoscant;
qui non legerunt, non sint pigri: non sint, inquam,
pigri ad legendum, ut veraces sint ad judicandum.
Cum de sacrificiis enim praeciperet Deus offerendis
pro peccato, in quibus sacrificiis non erat expiatio
peccatorum, sed umbra futurorum, eadem ipsa sacrificia,
easdem ipsas hostias, easdem ipsas victimas,
eadem ipsa animalia quae admovebantur mactanda
pro peccatis, in quorum sanguine sanguis ille
figurabatur, peccata Lex appellat: usque adeo ut in
quibusdam locis scriptum sit ita, ut sacerdotes immolaturi
ponerent manus suas super caput peccati,
id est, super caput victimae immolandae pro peccato.
<pb n="1696"/>
Tale ergo <hi>peccatum,</hi> id est, sacrificium pro peccato,
factus est Dominus noster Jesus Christus, <hi>qui non noverat
peccatum.</hi> </p>
        </div3>
<div3>
          <head>7.</head>
          <p>
 Merito liberat ab hac servitute peccati ille qui
dicit in Psalmis: <hi>Factus sum tanquam homo sine adjutorio,
inter mortuos liber <note>(Psal. LXXXVII, 5, 6)</note>
          </hi>. Solus
enim liber, quia non habebat peccatum. Ipse enim
dicit in Evangelio: <hi>Ecce venit princeps hujus mundi,</hi> 
diabolum significans venturum in Judaeis persecutoribus; <hi>ecce,</hi> 
 inquit, <hi>venit, et in me nihil inveniet <note>(Joan.
XIV, 30, 31)</note>
          </hi>. Non quomodo in eis quos occidit etiam
justos, invenit qualecumque peccatum, in me nihil
inveniet. Et tanquam ei diceretur, si nihil in te inveniet,
quare te occidet? Subjecit, et ait: <hi>Sed ut
sciant omnes quia voluntatem Patris mei facio, surgite,
eamus hinc.</hi> Non, inquit, mortem mei peccati necessitate
persolvo, sed in eo quod morior, voluntatem
Patris mei facio: plusque ibi facio quam patior, quia
si nollem, nec passus essem. Habes illum alio loco
dicentem, <hi>Potestatem habeo ponendi animam meam,
et potestatem habeo iterum sumendi eam. <note>(Id. X, 18)</note>
          </hi>.
Ecce vere in mortuis liber.</p>
        </div3>
<div3>
          <head>8.</head>
          <p>
 Cum ergo omnis qui facit peccatum, servus sit
peccati, quae sit spes nobis libertatis, audite. <hi>Servus
autem,</hi> inquit, <hi>non manet in domo in aeternum.</hi> Ecclesia
est domus, servus peccator est. Intrant multi in
Ecclesiam peccatores. Non ergo dixit, <hi>Servus</hi> non est
in domo; sed, <hi>non manet in domo in aeternum.</hi> Si ergo
nullus ibi servus erit, quis ibi erit? <hi>Cum</hi> enim <hi>rex
justus sederit in throno,</hi> sicut Scriptura loquitur, <hi>quis
gloriabitur castum se habere cor? aut quis gloriabitur
mundum se esse a peccato <note>(Prov. XX, 8, 9)</note>
          </hi>? Multum
nos terruit, o fratres mei, dicendo, <hi>Servus non manet
in domo in aeternum.</hi> Adjungit autem, et dicit, <hi>Filius
autem manet in aeternum.</hi> Ergo solus in domo sua erit
Christus? nullus illi populus cohaerebit? Cui erit caput,
si non erit corpus? An forte totum hoc Filius, caput
et corpus? Non enim sine causa et terruit, et spem
dedit: terruit, ne peccatum amaremus; spem dedit,
ne de peccati solutione diffideremus: <hi>Omnis,</hi> inquit, <hi>qui facit peccatum, servus est peccati. Servus autem
non manet in domo in aeternum.</hi> 
 Quae ergo nobis spes
est, qui non sumus sine peccato? Audi spem tuam; <hi>Filius manet in aeternum. Si ergo vos Filius liberaverit,
tunc vere liberi eritis.</hi> 
 Haec spes nostra est, fratres,
ut a libero liberemur, et liberando servos nos faciat:
servi enim eramus cupiditatis, liberati servi efficimur
charitatis. Hoc et Apostolus dicit: <hi>Vos autem
fratres in libertatem vocati estis; tantum ne libertatem
in occasionem carnis detis, sed per charitatem servite
invicem <note>(Galat. V, 13)</note>
          </hi>. Non ergo dicat christianus:
Liber sum, in libertatem vocatus sum: servus eram,
sed redemptus sum, et ipsa redemptione liber effectus
sum, faciam quod volo; nemo me prohibeat a
voluntate mea, si liber sum. Sed si ista voluntate
peccatum facis, servus es peccati. Noli ergo libertate
abuti ad libere peccandum, sed utere ad non peccandum.
Erit enim voluntas tua libera, si fuerit pia. Eris
liber, si fueris servus; liber peccati, servus justitiae:
<pb n="1697"/>
dicente Apostolo, <hi>Cum servi essetis peccati, liberi eratis
justitiae: nunc autem liberati a peccato, servi autem facti
Deo, habetis fructum vestrum in sanctificationem, finem
vero vitam aeternam <note>(Rom. VI, 20, 22)</note>
          </hi>. Hoc conemur,
id agamus.</p>
        </div3>
<div3>
          <head>9.</head>
          <p>
 Prima libertas est carere criminibus. Intendite,
fratres mei, intendite; ne forte possim perducere
vobis ad sensum et qualis modo sit, et qualis futura
sit ista libertas. Quemlibet valde justum discutias in
hac vita, quamvis jam sit dignus justi vocabulo, non
est tamen sine peccato: audi ipsum sanctum Joannem,
cujus et hoc Evangelium est, in Epistola sua
dicentem, <hi>Si dixerimus,</hi> inquit, <hi>quia peccatum non
habemus, nos ipsos decipimus, et veritas in nobis non
est <note>(I Joan. I, 8)</note>
          </hi>. Solus hoc dicere potuit in mortuis
liber, de solo dici potuit qui non noverat peccatum;
de solo dici potuit: etenim expertus est omnia secundum
similitudinem sine peccato <note>(Hebr. IV, 15)</note>.
Solus dicere potuit, <hi>Ecce veniet princeps mundi, et in
me nihil inveniet.</hi> Quemcumque alium licet justum
discusseris, non omnimodo est sine peccato. Nec qualis
erat Job, cui Dominus tale testimonium perhibebat,
ut diabolus invideret, et postularet tentandum,
tentans superaretur, ut ille probaretur <note>(Job. I, II)</note>.
Ideo autem ille probatus est, non quia latebat Deum
coronandus, sed ut innotesceret hominibus imitandus.
Etiam ipse Job quid dicit? <hi>Quis enim mundus? Nec
infans, cujus est unius diei vita super terram <note>(Id. XIV,
4, sec. LXX)</note>
          </hi>. Sed plane multi justi dicti sunt sine
querela, quod intelligitur sine crimine: nulla enim
querela justa est de his in rebus humanis, qui non
habent crimen. Crimen autem est peccatum grave,
accusatione et damnatione dignissimum. Non ergo
Deus quaedam peccata damnat, quaedam justificat et
laudat: nulla laudat, odit omnia. Quomodo odit
medicus aegritudinem aegroti, et id agit curando ut
aegritudo pellatur, aeger levetur: sic Deus gratia sua
hoc in nobis agit, ut peccatum consumatur, homo
liberetur. Sed quando consumitur, inquies? Si minuitur,
quare non consumitur? Minuitur autem in vita
proficientium, quod in vita consumitur perfectorum.</p>
        </div3>
<div3>
          <head>10.</head>
          <p>
 Prima est ergo libertas, carere criminibus.
Ideo et apostolus Paulus quando elegit ordinandos
vel presbyteros vel diaconos, et quicumque ordinandus
est ad praeposituram Ecclesiae, non ait, Si quis
sine peccato est; hoc enim si diceret, omnis homo
reprobaretur, nullus ordinaretur: sed ait, <hi>Si quis sine
crimine est <note>(I Tim. III, 10, et Tit. I, 6)</note>
          </hi>, sicuti est homicidium,
adulterium, aliqua immunditia fornicationis,
furtum, fraus, sacrilegium, et caetera hujusmodi. Cum
coeperit ea non habere homo (debet autem non habere
omnis christianus homo), incipit caput erigere ad libertatem:
sed ista inchoata est, non perfecta libertas.
Quare, inquit aliquis, non est perfecta libertas? Quia
 « video aliam legem in membris meis, repugnantem
legi mentis meae: non enim quod volo ago, <hi>ait,</hi> sed
quod odi illud facio »  <note>(Galat. V, 17)</note>. « Caro, <hi>inquit,</hi> concupiscit
adversus spiritum, et spiritus adversus carnem,
ut non ea quae vultis illa faciatis. »  Ex parte libertas,
<pb n="1698"/>
ex parte servitus: nondum tota, nondum pura,
nondum plena libertas, quia nondum aeternitas. Habemus
enim ex parte infirmitatem, ex parte accepimus
libertatem. Quidquid peccatum est a nobis, antea
deletum est in Baptismo. Numquid quia deleta est
tota iniquitas, nulla remansit infirmitas? Si non remansisset,
sine peccato hic viveremus. Quis autem
audeat hoc dicere nisi superbus, nisi misericordia liberatoris
indignus, nisi qui seipsum vult decipere,
et in quo veritas non est? Ergo ex eo quod remansit
aliquid infirmitatis, audeo dicere, ex qua parte servimus
Deo, liberi sumus: ex qua parte servimus legi
peccati, adhuc servi sumus. Unde dicit Apostolus
quod dicere coeperamus: <hi>Condelector legi Dei secundum
interiorem hominem.</hi> Ecce unde liberi, unde condelectamur
legi Dei: libertas enim delectat. Nam
quamdiu timore facis quod justum est, non Deus te
delectat. Quamdiu adhuc servus facis, te non delectat:
delectet te, et liber es. Noli timere poenam, sed
ama justitiam. Nondum potes amare justitiam? time
vel poenam, ut pervenias ad amandam justitiam.</p>
        </div3>
<div3>
          <head>11.</head>
          <p>
 Ergo jam ille ex parte superiore liberum se
esse sentiebat, unde dicebat, <hi>Condelector legi Dei secundum
interiorem hominem.</hi> Delectat me lex, delectat
me quod jubet lex, delectat me ipsa justitia. <hi>Video
autem aliam legem in membris meis:</hi> haec est quae remansit
infirmitas: <hi>repugnantem legi mentis meae, et
captivantem me in lege peccati, quae est in membris
meis.</hi> Ex hac parte sentit captivitatem, ubi non est
impleta justitia: nam ubi condelectatur legi Dei, non
captivus, sed legis amicus est; et ideo liber, quod
amicus. Quid ergo ex eo quod restat? Quid, nisi respiciamus
ad illum qui dixit, <hi>Si vos Filius liberaverit,
tunc vere liberi eritis?</hi> Denique et ipse qui loquebatur,
ad illum respexit:  « Infelix ego homo, quis me liberabit, <hi>inquit,</hi> 
 de corpore mortis hujus? Gratia Dei per
Jesum Christum Dominum nostrum. <hi>Ergo</hi> si vos Filius
liberaverit, tunc vere liberi eritis. »  Denique ita conclusit:
 « Igitur ipse ego mente servio legi Dei, carne autem
legi peccati »  <note>(Rom. VII, 19-25)</note>. <hi>Ipse ego,</hi> inquit: non
enim duo sumus inter nos contrarii de diversis principiis
venientes; sed <hi>ego ipse mente servio legi Dei, carne
autem legi peccati,</hi> quamdiu languor obluctatur saluti.</p>
        </div3>
<div3>
          <head>12.</head>
          <p>
 Sed si carne servis legi peccati, fac quod ait
ipse Apostolus: <hi>Non ergo regnet peccatum in vestro
mortali corpore ad obediendum desideriis ejus, neque
exhibeatis membra vestra arma iniquitatis peccato <note>(Rom.
VI, 12, 13)</note>
          </hi>. Non ait, Non sit; sed, <hi>Non regnet.</hi> Quamdiu
peccatum necesse est esse in membris tuis, saltem
illi regnum auferatur, non fiat quod jubet. Surgit ira?
noli dare irae linguam ad maledicendum; noli dare
irae manum aut pedem ad feriendum. Non surgeret
ira ista irrationabilis, nisi peccatum esset in membris:
sed tolle illi regnum, non habeat arma unde
contra te pugnet; discet etiam non surgere, cum
arma coeperit non invenire. <hi>Non exhibeatis membra
<pb n="1699"/>
vestra arma iniquitatis peccato;</hi> alioquin toti captivi
eritis, et non erit dicere, <hi>Mente servio legi Dei.</hi> Mens
enim si teneat arma, membra non moventur in ministerium
furentis peccati. Teneat arcem imperator
interior, quia sub majore imperatore juvandus assistit;
frenet iram, coerceat concupiscentiam. Inest tamen
quod frenetur, inest quod coerceatur, inest quod
teneatur. Quid autem volebat ille justus mente serviens
legi Dei, nisi ut omnino non esset quod frenaretur?
Et hoc debet conari omnis qui tendit ad perfectionem,
ut et ipsa concupiscentia cui non dantur ad
obediendum membra, quotidie in proficiente minuatur. <hi>Velle,</hi> 
 inquit, <hi>adjacet mihi, perficere autem bonum
non <note>(Rom. VII, 18)</note>
          </hi>. Numquid dixit, Non mihi adjacet
facere bonum? Si hoc dixisset, spes nulla esset. Non
ait, Non mihi adjacet facere, sed, <hi>Non mihi adjacet
perficere.</hi> Quae est enim perfectio boni, nisi consumptio
et finis mali? Quae est autem consumptio mali,
nisi quod Lex dicit, <hi>Non concupisces <note>(Exod. XX, 17)</note>
          </hi>?
Omnino non concupiscere perfectio boni est, quia
consumptio mali est. Hoc dicebat ille, <hi>Perficere bonum
non mihi adjacet;</hi> quia non poterat facere ut non
concupisceret: faciebat tantum ut concupiscentiam
refrenaret, ut concupiscentiae non consentiret, et concupiscentiae
membra ad satellitium non praeberet. <hi>Perficere</hi> 
ergo, inquit, <hi>bonum non mihi adjacet:</hi> non possum
implere quod dictum est, <hi>Non concupisces.</hi> Quid
ergo opus est? Ut impleas, <hi>Post concupiscentias tuas non
eas <note>(Eccli. XVIII, 30)</note>
          </hi>. Hoc age interim quamdiu insunt illicitae
concupiscentiae in carne tua, <hi>Post concupiscentias
tuas non eas.</hi> Mane in servitute Dei, in libertate Christi;
mente servi legi Dei tui. Noli te dare concupiscentiis
tuis: sequendo eas, vires eis addis; dando eis vires
quomodo vineis, quando contra te inimicos nutris viribus
tuis?</p>
        </div3>
<div3>
          <head>13.</head>
          <p>
 Quae igitur libertas plena atque perfecta in illo
Domino Jesu qui dixit, <hi>Si vos Filius liberaverit, tunc
vere liberi eritis;</hi> quando plena et perfecta libertas
erit? Quando nullae inimicitiae, quando  « novissima
inimica destruetur mors. Oportet enim corruptible
hoc induere incorruptionem, et mortale hoc induere
immortalitatem: cum autem mortale hoc induerit immortalitatem,
tunc fiet sermo qui scriptus est, Absorpta
est mors in victoriam. Ubi est, mors, contentio
tua »  <note>(I Cor. XV, 26, 53, 54, 55)</note>? Quid est, <hi>Ubi est,
mors, contentio tua? Caro</hi> concupiscebat <hi>adversus spiritum,
et spiritus adversus carnem,</hi> sed quando peccati
caro vigebat. <hi>Ubi est, mors, contentio tua?</hi> Jam vivemus,
jam non moriemur, in illo qui pro nobis mortuus
est et resurrexit: <hi>ut qui vivunt,</hi> inquit, <hi>jam non
sibi vivant, sed ei qui pro ipsis mortuus est et resurrexit <note>(II Cor. V, 15)</note>
          </hi>.
Precemur medicum saucii, portemur
in stabulum curandi. Ille est enim qui promittit sanitatem,
qui miseratus est in via semivivum a latronibus
derelictum: infudit oleum et vinum, curavit
vulnera, levavit in jumentum, perduxit in stabulum,
stabulario commendavit. Cui stabulario? Forte illi
qui dixit, <hi>Pro Christo legatione fungimur <note>(Ibid. 20)</note>
          </hi>.
<pb n="1700"/>
Dedit etiam duos nummos, qui impenderentur saucio
curando <note>(Luc. X, 30-35)</note>: forte ipsa sunt duo praecepta,
in quibus tota Lex pendet et Prophetae <note>(Matth.
XXII, 37-40)</note>. Ergo, fratres, et Ecclesia hoc tempore,
in qua saucius sanatur, stabulum est viatoris: sed
ipsi Ecclesiae sursum est haereditas possessoris.
</p>
        </div3>
      </div1>

<div1>
        <head>TRACTATUS XLII. <hi>Ab eo quod scriptum est,</hi> Scio quia filii Abrahae estis, sed quaeritis me interficere; <hi>usque ad id,</hi> Propterea vos non auditis, quia ex Deo non estis. <hi>Cap.</hi> VIII, V\. 37-47.</head>
<div3>
          <head>1.</head>
          <p>
 Dominus noster etiam in forma servi non servus,
sed in forma etiam servi Dominus <note>(fuit quippe illa
carnis forma servilis, sed quamvis esset similitudo
carnis peccati <hi>[Rom. VIII, 3]</hi>, non erat caro peccati)</note>,
libertatem promisit credentibus in se: Judaei vero
tanquam de sua libertate superbientes, dedignati sunt
fieri liberi, cum essent servi peccati. Ideo autem se
liberos esse dixerunt, quia semen erant Abrahae. Quid
ergo eis ad haec responderit Dominus, hodierna lectio
eum recitaretur, audivimus. <hi>Scio,</hi> inquit, <hi>quia filii
Abrahae estis: sed quaeritis me interficere, quia sermo
meus non capit in vobis.</hi> Agnosco vos, inquit: <hi>filii
Abrahae estis, sed quaeritis me interficere.</hi> Agnosco carnis
originem, non cordis fidem. <hi>Filii Abrahae estis,</hi> sed
secundum carnem. Ideo, inquit, <hi>quaeritis me occidere:
sermo</hi> enim <hi>meus non capit in vobis.</hi> Si sermo meus caperetur,
caperet; si caperemini, intra retia fidei tanquam
pisces concluderemini. Quid est ergo, <hi>non capit
in vobis?</hi> Non capit cor vestrum, quia non recipitur a
corde vestro. Sic enim est sermo Dei, et sic esse debet
fidelibus, tanquam pisci hamus; tunc capit quando
capitur. Nec fit injuria illis qui capiuntur: ad salutem
quippe, non ad perniciem capiuntur. Unde Dominus
discipulis suis ait: <hi>Venite post me, et faciam vos piscatores
hominum <note>(Matth. IV, 19)</note>
          </hi>. Non ergo isti erant tales:
et tamen filii Abrahae erant; filii hominis Dei, homines
iniqui. Trahebant enim carnis genus, sed degeneres
facti erant, non imitando fidem illius cujus filii erant.</p>
        </div3>
<div3>
          <head>2.</head>
          <p>
 Audistis certe Dominum dicentem, <hi>Scio quia filii
Abrahae estis;</hi> audite quid dicat postea: <hi>Ego quod vidi
apud Patrem meum, loquor; et vos quae vidistis apud
patrem vestrum, facitis.</hi> Jam dixerat, <hi>Scio quia filii
Abrahae estis.</hi> Quid autem faciunt? Quod eis dixit, <hi>Quaeritis
me occidere.</hi> Hoc apud Abraham nunquam viderunt.
Dominus autem Patrem Deum vult intelligi cum
dicit, <hi>Quae vidi apud Patrem meum, loquor.</hi> Veritatem
vidi, veritatem loquor, quia Veritas sum. Si enim Dominus
veritatem loquitur quam vidit apud Patrem; se
vidit, se loquitur: quia ipse est Veritas Patris, quam
vidit apud Patrem; ipse est enim Verbum, quod Verbum
erat apud Deum. Isti ergo malum quod faciunt,
quod Dominus objurgat et corripit, ubi viderunt? Apud
patrem suum. Cum audierimus in consequentibus
apertius dictum quis sit eorum pater, tunc intelligemus
qualia viderint apud talem patrem: adhuc enim
non nominat patrem ipsorum. Paulo superius Abraham
commemoravit, sed carnis origine, non vitae similitudine:
dicturus est alterum patrem illorum, qui nec
<pb n="1701"/>
genuit eos, nec creavit ut homines essent; sed tamen
filii erant ejus in quantum mali erant, non in quantum
homines erant; in quo imitati, non quod creati.</p>
        </div3>
<div3>
          <head>3.</head>
          <p>
 <hi>Responderunt, et dixerunt ei: Pater noster Abraham
est:</hi> quasi, Quid tu dicturus es contra Abraham?
aut, Si aliquid potes, aude reprehendere Abraham.
Non quia Dominus non audebat reprehendere Abraham;
sed talis erat Abraham qui non reprehenderetur
a Domino, sed potius laudaretur: tamen isti videbantur
eum provocare, ut aliquid mali diceret de Abraham,
et esset occasio faciendi quod cogitabant. <hi>Pater
noster Abraham est.</hi> </p>
        </div3>
<div3>
          <head>4.</head>
          <p>
 Audiamus quomodo eis responderit Dominus,
cum illorum damnatione laudans Abraham, <hi>Dicit eis
Jesus: Si filii Abrahae estis, opera Abrahae facite. Nunc
autem quaeritis me interficere, hominem qui veritatem
vobis locutus sum, quam audivi a Deo: hoc Abraham non
fecit.</hi> Ecce ille laudatus, isti damnati. Abraham non
erat homicida. Non dico, inquit, Ego Dominus sum
Abrahae: quod si dicerem, verum dicerem. Nam dixit
alio loco, <hi>Ante Abraham ego sum <note>(Joan. VIII, 58)</note>
          </hi>:
tunc eum illi lapidare voluerunt: non dixit hoc. Interim
quod videtis, quod aspicitis, quod me solum
putatis, homo sum: hominem dicentem vobis quod
audivit a Deo, quare vultis occidere, nisi quia non
estis filii Abrahae? Et tamen superius ait, <hi>Scio quia
filii Abrahae estis.</hi> Non negat eorum originem, sed facta
condemnat: caro eorum ex illo erat, sed vita non erat.</p>
        </div3>
<div3>
          <head>5.</head>
          <p>
 Nos autem, charissimi, numquid de genere venimus
Abrahae, aut ullo modo Abraham pater noster
fuit secundum carnem? Originem de carne ejus caro
Judaeorum ducit, non caro Christianorum: nos de aliis
gentibus venimus; et tamen imitando, Abrahae filii facti
sumus. Audi Apostolum: <hi>Abrahae dictae sunt promissiones
et semini ejus. Non dicit,</hi> inquit, <hi>Et seminibus, tanquam
in multis; sed tanquam in uno, Et semini tuo,
quod est Christus. Si autem vos Christi, ergo semen
Abrahae estis, secundum promissionem haeredes <note>(Galat.
III, 16, 29)</note>
          </hi>. Nos ergo facti sumus semen Abrahae gratia
Dei. Non de carne Abrahae fecit illi cohaeredes
Deus. Illos exhaeredavit, istos adoptavit: et de arbore
illa olivae, cujus radix est in Patriarchis, ramos naturales
superbos amputavit, humilem oleastrum inseruit <note>(Rom. XI, 17)</note>.
Ideo cum venirent ad Joannem
baptizandi Judaei, erupit in illos, et ait illis, <hi>Generatio
viperarum.</hi> Maxime quippe de altitudine originis gloriabantur:
ille autem generationem eos dixit viperarum;
non saltem hominum, sed viperarum. Hominum
formam videbat, sed venenum agnoscebat. Venerant
tamen mutandi, quia utique baptizandi: et ait illis, <hi>Generatio viperarum, quis vobis ostendit fugere a ventura
ira? Facite ergo fructus dignos poenitentiae. Et nolite dicere
intra vos ipsos, Patrem habemus Abraham: potens
est enim Deus de lapidibus istis suscitare filios Abrahae <note>(Matth. III, 7-9)</note>
          </hi>.
Si fructus dignos poenitentiae non
feceritis, nolite vobis de illa stirpe blandiri: potens est
Deus et vos damnare, et Abraham filiis non fraudare.
Habet enim unde excitet filios Abrahae; fient filii qui fidem
<pb n="1702"/>
fuerint imitati: <hi>Potens est Deus de lapidibus istis
suscitare filios Abrahae.</hi> Nos sumus: in parentibus nostris
lapides eramus, quando pro Deo lapides colebamus;
de talibus lapidibus familiam Deus fecit Abrahae.</p>
        </div3>
<div3>
          <head>6.</head>
          <p>
 Quid se ergo extollit inanis et vana jactatio? Filii
Abrahae gloriari jam desinant: audierunt quod audire
debuerunt, <hi>Si filii Abrahae estis,</hi> factis probate, non
verbis. <hi>Quaeritis me occidere hominem:</hi> interim non
dico Filium Dei, non dico Deum, non dico Verbum,
quia non moritur Verbum; hoc dico quod videtis,
quia et quod videtis potestis occidere, et quem non
videtis offendere. <hi>Hoc</hi> ergo <hi>Abraham non fecit. Vos facitis
opera patris vestri.</hi> Et adhuc non dicit quis est iste
pater eorum.</p>
        </div3>
<div3>
          <head>7.</head>
          <p>
 Modo illi quid responderunt. Coeperunt enim utcumque
cognoscere, non de carnis generatione Dominum
loqui, sed de vitae institutione. Et quia consuetudo
Scripturarum est, quas legebant, fornicationem
spiritualiter appellare, cum diis multis et falsis anima
tanquam prostituta subjicitur, ad hoc responderunt: <hi>Dixerunt itaque ei, Nos ex fornicatione non sumus nati,
unum patrem habemus Deum.</hi> 
 Jam viluit Abraham.
Repulsi enim sunt, quomodo repelli debuerunt ore
veridico; quia talis erat Abraham, cujus facta non
imitabantur, et de illius genere gloriabantur. Et mutaverunt
responsionem; credo, dicentes apud semetipsos:
Quotiescumque nominaverimus Abraham, dicturus
est nobis, Quare non imitamini eum, de cujus
genere gloriamini? Nos sanctum, justum, innocentem,
tantum virum imitari non possumus: Deum dicamus
patrem nostrum, videamus quid nobis dicturus est.</p>
        </div3>
<div3>
          <head>8.</head>
          <p>
 Prorsus falsitas invenit quod diceret, et non inveniret
veritas quid responderet? Audiamus quid
dicant, audiamus quid audiant: <hi>Unum,</hi> inquiunt, <hi>patrem
habemus Deum. Dixit ergo eis Jesus: Si Deus pater
vester esset, diligeretis utique me: ego enim ex Deo processi
et veni. Neque enim a meipso veni, sed ille me
misit.</hi> Dicitis Deum patrem, agnoscite me vel fratrem.
Verumtamen erexit intelligentibus cor, et illud tetigit
quod solet dicere, <hi>Non a meipso veni, ille me misit, a
Deo processi et veni.</hi> Mementote quid soleamus dicere,
Ab illo venit; et a quo venit, cum illo venit. Christi
ergo missio, est incarnatio. Quod vero de Deo processit
Verbum, aeterna processio est: non habet tempus,
per quem factum est tempus. Nemo dicat in corde
suo: Antequam esset Verbum, quomodo erat Deus?
Nunquam dicas: Antequam esset Verbum Dei. Nunquam
Deus sine Verbo fuit; quia Verbum est manens,
non transiens; Deus, non sonus; per quem factum
est coelum et terra, non quod praeteriit cum iis quae
facta sunt super terram. Ergo ab illo processit ut Deus,
ut aequalis, ut Filius unicus, ut Verbum Patris: et venit
ad nos, quia Verbum caro factum est, ut habitaret
in nobis <note>(Joan. I, 14)</note>. Adventus ejus, humanitas ejus:
mansio ejus, divinitas ejus: divinitas ejus quo imus,
humanitas ejus qua imus. Nisi nobis fieret qua iremus,
nunquam ad illum manentem perveniremus.</p>
        </div3>
<div3>
          <head>9.</head>
          <p>
 <hi>Quare,</hi> inquit, <hi>loquelam meam non cognoscitis?
Quia non potestis audire sermonem meum.</hi> Ideo non
<pb n="1703"/>
poterant cognoscere, quia non poterant audire. Sed
unde audire non poterant, nisi quia corrigi credendo
nolebant? Et hoc unde? <hi>Vos a patre diabolo estis.</hi> 
Quamdiu patrem commemoratis? Quamdiu patres
mutatis, modo Abraham, modo Deum? Audite a Filio
Dei, cujus sitis filii: <hi>A patre diabolo estis.</hi> </p>
        </div3>
<div3>
          <head>10.</head>
          <p>
 Hic jam cavenda est haeresis Manichaeorum,
quae dicit esse quamdam naturam mali et quamdam
gentem tenebrarum cum principibus suis, quae ausa
est pugnare contra Deum: illum vero Deum, ne debellaret
gens adversa regnum ejus, misisse contra
eam tanquam viscera sua principes de luce sua; eamque
gentem fuisse debellatam, unde diabolus originem
ducit. Hinc dicunt ducere originem carnem nostram;
et secundum hoc putant dictum a Domino, <hi>Vos a patre diabolo estis,</hi> 
 quod essent illi velut natura
mali, ducentes originem de gente contraria tenebrarum.
Sic errant, sic excaecantur, sic seipsos faciunt
gentem tenebrarum, credendo quod falsum est contra
eum a quo creati sunt. Bona est enim omnis natura;
sed vitiata est hominis natura per voluntatem
malam. Quod fecit Deus non potest esse malum, si
ipse homo non sit sibi malus: sed plane Creator,
Creator est; creatura, creatura est; aequari creatura
non potest Creatori. Discernite eum qui fecit, ab eo
quod fecit. Aequari non potest fabro scamnum, aequari
non potest columna structori; et tamen faber si
scamnum fecit, lignum ipse non creavit. Dominus
autem Deus noster quia omnipotens est, et Verbo
fecit quod fecit: omnia quae fecit non habuit unde
faceret, et tamen fecit. Facta sunt enim quia voluit,
facta sunt quia dixit: sed facta factori comparari non
possunt. Quaeris quod compares, Filium unicum
agnosce. Unde ergo Judaei filii diaboli? Imitando,
non nascendo. Audite Scripturae sanctae consuetudinem.
Propheta dicit ad ipsos Judaeos: <hi>Pater tuus
Amorrhaeus, et mater tua Cethaea <note>(Ezech. XVI, 3)</note>
          </hi>.
Amorrhaei gens erat quaedam, unde originem Judaei
non ducebant: Cethaei et ipsi gentem suam habebant,
omnino alienam a genere Judaeorum. Sed quia
erant impii Amorrhaei et Cethaei, Judaei autem imitati
sunt impietates illorum; invenerunt sibi parentes,
non de quibus nascerentur, sed quorum mores sectando
pariter damnarentur. Quaeritis autem fortasse,
unde ipse diabolus? Inde utique unde et caeteri Angeli.
Sed caeteri Angeli in sua obedientia perstiterunt:
ille inobediendo et superbiendo lapsus est angelus, et
factus est diabolus.</p>
        </div3>
<div3>
          <head>11.</head>
          <p>
 Sed modo audite quid dicat Dominus, <hi>Vos,</hi> inquit, <hi>a patre diabolo estis, et desideria patris vestri
vultis facere.</hi> 
 Ecce unde filii ejus; quia talia desideratis,
non quia de illo nati estis. Quae sunt illius
desideria? <hi>Ille homicida erat ab initio.</hi> Ecce quod est, <hi>desideria patris vestri facere vultis: Quaeritis me occidere,
hominem qui veritatem vobis dico.</hi> 
 Et ille invidit
homini, et occidit hominem. Diabolus enim cum invideret
homini, serpente indutus locutus est mulieri,
et de muliere venenavit et virum. Mortui sunt diabolum
audiendo <note>(Gen. III, 1)</note>, quem non audissent, si
<pb n="1704"/>
Dominum audire voluissent: positus enim homo inter
eum qui creavit, et eum qui lapsus est, obtemperare
debuit Creatori, non deceptori. Ergo <hi>ille homicida
erat ab initio.</hi> Videte genus homicidii, fratres.
Homicida dicitur diabolus, non gladio armatus, non
ferro accinctus; ad hominem venit, verbum malum
seminavit, et occidit. Noli ergo putare te non esse
homicidam, quando fratri tuo mala persuades: si
fratri tuo mala persuades, occidis. Et ut scias quia
occidis, audi Psalmum: <hi>Filii hominum, dentes eorum
arma et sagittae, et lingua eorum machaera acuta <note>(Psal.
LVI, 5)</note>
          </hi>. Vos ergo <hi>desideria patris vestri vultis facere:</hi> 
ideo saevitis in carnem, quia non potestis in mentem. <hi>Ille homicida erat ab initio:</hi> 
 utique in primo homine.
Ex illo ille homicida, ex quo potuit fieri homicidium:
ex illo potuit fieri homicidium, ex quo factus est
homo. Non enim posset occidi homo, nisi prius fieret
homo. <hi>Homicida</hi> ergo <hi>ille ab initio.</hi> Et unde homicida? <hi>Et in veritate non stetit.</hi> 
 Ergo in veritate fuit,
sed non stando cecidit. Et quare <hi>in veritate non stetit?
Quia veritas non est in eo.</hi> Non quomodo in Christo,
sic est veritas, ut Christus ipse sit veritas. Si ergo
iste in veritate stetisset, in Christo stetisset, sed <hi>in
veritate non stetit, quia veritas non est in eo.</hi> </p>
        </div3>
<div3>
          <head>12.</head>
          <p>
 <hi>Cum loquitur mendacium, ex propriis loquitur;
quia mendax est, et pater ejus.</hi> Quid est hoc? Audistis
verba Evangelii, intenti accepistis: ecce repeto, ut
agnoscatis quid exigatis. De diabolo Dominus ea dicebat
quae de diabolo dici a Domino debuerunt. <hi>Ille
homicida erat ab initio,</hi> verum est; nam primum hominem
occidit: <hi>et in veritate non stetit;</hi> quia de veritate
lapsus est. <hi>Cum loquitur mendacium,</hi> utique ipse
diabolus, <hi>de propriis loquitur; quia mendax est, et
pater ejus.</hi> In his verbis quidam patrem diabolum habere
putaverunt, et quaesierunt quis esset diaboli
pater. Hic vero detestabilis error Manichaeorum invenit
adhuc qua deciperet imperitos. Solent enim dicere:
Puta diabolus angelus fuit, et lapsus est; ab
illo coepit peccatum, sicut dicitis: Pater ejus quis
erat? Nos contra: Quis enim nostrum aliquando dixit
diabolum habere patrem? Et illi contra: Dominus
dicit, Evangelium loquitur, de diabolo dicens, ait, <hi>Ille homicida erat ab initio, et in veritate non stetit;
quia veritas non est in eo: cum loquitur mendacium,
de propriis loquitur; quia mendax est, et pater ejus.</hi> </p>
        </div3>
<div3>
          <head>13.</head>
          <p>
 Audi, intellige; non te longe mitto, in ipsis
verbis intellige. Diabolum Dominus dixit patrem
mendacii. Quid est hoc? Audi quid sit, replica modo
ipsa verba, et intellige. Non omnis enim qui mentitur,
pater mendacii sui est. Si enim ab alio mendacium
accepisti, et dixisti; tu quidem mentitus es
proferendo mendacium: sed pater mendacii ipsius
non es, quia ab altero accepisti mendacium. Diabolus
autem a seipso mendax fuit; mendacium suum ipse
genuit, a nemine audivit. Quomodo Deus Pater genuit
Filium veritatem; sic diabolus lapsus genuit
quasi filium mendacium. His auditis, replica nunc
et recole verba Domini: mens catholica, quid audieris
adverte, quid dicat attende. <hi>Ille:</hi> quis? Diabolus
<pb n="1705"/>
- <hi>homicida erat ab initio.</hi> Agnoscimus, occidit
Adam. <hi>Et in veritate non stetit.</hi> Agnoscimus, quia de
veritate lapsus est. <hi>Quia veritas non est in eo.</hi> Verum
est; recedendo a veritate non habet veritatem. <hi>Cum
loquitur mendacium, de propriis loquitur.</hi> Non aliunde
accipit unde loquatur. <hi>Cum loquitur mendacium, de
propriis loquitur; quia mendax est, et pater ejus.</hi> Et
mendax est, et pater mendacii. Nam tu forte mendax
es, quia mendacium loqueris: sed non es pater ejus.
Si enim quod dicis a diabolo accepisti, et diabolo
credidisti; mendax es, pater mendacii non es: ille
vero quia non aliunde accepit mendacium, quo mendacio
tanquam veneno serpens hominem occideret,
pater est mendacii; sicut Deus Pater est veritatis.
Recedite a patre mendacii, currite ad Patrem veritatis;
amplectimini veritatem, ut accipiatis libertatem.</p>
        </div3>
<div3>
          <head>14.</head>
          <p>
 Illi ergo Judaei apud patrem suum viderunt quod
loquebantur: quid, nisi mendacium? Dominus autem
apud Patrem suum vidit quod loqueretur: quid,
nisi seipsum? quid, nisi Verbum Patris? quid, nisi
veritatem Patris aeternam, et Patri coaeternam? <hi>Ille</hi> 
ergo <hi>homicida erat ab initio, et in veritate non stetit,
quia veritas non est in eo: cum loquitur mendacium, de
propriis loquitur; quia mendax est.</hi> Et non solum mendax
est, sed <hi>et pater ejus</hi> est: id est, ipsius mendacii
quod loquitur, pater est, quia ipse genuit mendacium
suum. <hi>Ego autem quia veritatem dico, non creditis
mihi. Quis ex vobis arguit me de peccato;</hi> quomodo
ego arguo et vos et patrem vestrum? <hi>Si veritatem
dico quare vos non creditis mihi;</hi> nisi quia filii diaboli
estis?</p>
        </div3>
<div3>
          <head>15.</head>
          <p>
 <hi>Qui est ex Deo, verba Dei audit: propterea vos
non auditis, quia ex Deo non estis.</hi> Iterum nolite attendere
naturam, sed vitium. Sic sunt isti ex Deo, et
non sunt ex Deo: natura ex Deo, vitio non ex Deo.
Obsecro vos, attendite; in Evangelio habetis unde
sanemini contra errores venenosos et nefarios haereticorum.
Quoniam et de his verbis solent Manichaei
dicere, Ecce quia duae naturae sunt, una bona, et altera
mala; Dominus dicit: quid dicit Dominus? <hi>Propterea
vos non auditis, quia ex Deo non estis.</hi> Dicit haec
Dominus. Quid ergo, inquit, tu ad ista dicis? Audi
quae dicam. Et ex Deo sunt, et ex Deo non sunt; natura
ex Deo sunt, vitio non sunt ex Deo: natura
enim bona quae ex Deo est, peccavit voluntate, credendo
quod diabolus persuasit, et vitiata est; ideo
medicum quaerit, quia sana non est. Ecce quod dico.
Sed impossibile tibi videtur ut ex Deo sint, et ex Deo
non sint: audi quia non est impossibile. Sic sunt ex
Deo, et non sunt ex Deo, quomodo et filii Abrahae
sunt, et non sunt filii Abrahae. Hic habetis; non est
quod dicatis. Ipsum Dominum audi, ipse illis dixit, <hi>Scio quia filii Abrahae estis.</hi> 
 Numquid Dominus mentiretur?
Absit. Ergo verum est quod Dominus dixit?
Verum est. Verum est ergo quod illi Abrahae filii
erant. Verum est. Audi ipsum negantem. Qui dixit,
<pb n="1706"/> <hi>Filii Abrahae estis,</hi> 
 ipse illos negavit filios Abrahae: <hi>Si filii Abrahae estis, facta Abrahae facite. Nunc autem
quaeritis me occidere, hominem qui veritatem vobis
dico, quam audivi a Deo: hoc Abraham non fecit. Vos
facitis opera patris vestri,</hi> 
 id est diaboli. Quomodo
ergo et filii Abrahae erant, et filii Abrahae non erant?
Utrumque in illis ostendit: et filii Abrahae erant,
propter originem carnis; et non erant filii Abrahae,
propter vitium diabolicae persuasionis. Sic et Dominum
et Deum nostrum attendite: et ex illo erant, et
ex illo non erant. Quomodo ex illo erant? Quia ipse
creavit hominem de quo nati erant. Quomodo ex illo
erant? Quia ipse est conditor naturae, ipse est creator
carnis et animae. Quomodo ergo ex illo non erant?
Quia vitiosi a seipsis facti erant. Ex illo non erant,
quia imitando diabolum, filii diaboli facti erant.</p>
        </div3>
<div3>
          <head>16.</head>
          <p>
 Venit ergo Dominus Deus ad hominem peccatorem.
Duo nomina audisti, et hominem, et peccatorem.
Quod homo est, ex Deo est: quod peccator est,
non est ex Deo. A natura vitium secernatur: agnoscatur
natura, unde Creator laudetur; agnoscatur vitium,
propter quod medicus invocetur. Quod ergo ait Dominus, <hi>Qui est ex Deo, verba Dei audit: propterea vos
non auditis, quia ex Deo non estis;</hi> 
 non naturarum merita
discrevit, aut praeter suam animam et carnem,
aliquam naturam in hominibus quae peccato vitiata
non esset, invenit: sed quoniam praescierat qui fuerant
credituri, ipsos dixit ex Deo, quoniam regenerationis
adoptione renascerentur ex Deo. Ad hos pertinet, <hi>Qui est ex Deo, verba Dei audit.</hi> 
 Quod vero
sequitur, <hi>Propterea vos non auditis, quia ex Deo non
estis;</hi> eis dictum est, qui non solum peccato vitiosi
erant (nam hoc malum commune erat omnibus),
sed etiam praecogniti quod non fuerant credituri, ea
fide qua sola possent a peccatorum obligatione liberari.
Quapropter praesciebat illos quibus talia dicebat,
in eo permansuros quod ex diabolo erant, id est, in
suis peccatis atque impietate morituros, in qua ei similes
erant; nec venturos ad regenerationem in qua
essent filii Dei, hoc est ex Deo nati, a quo eran homines
creati. Secundum hanc praedestinationem locutus
est Dominus: non quod aliquem hominum invenerit,
qui vel secundum regenerationem jam esset ex
Deo, vel secundum naturam jam non esset ex Deo
</p>
        </div3>
      </div1>

<div1>
        <head>TRACTATUS XLIII. <hi>Ab eo quod scriptum est,</hi> Responderunt igitur Judaei et dixerunt ei; <hi>usque ad id,</hi> Tulerunt ergo lapides Judaei ut jacerent in eum: Jesus autem abscondit se, et exivit de templo. <hi>Cap.</hi> VIII, V\. 48-59.</head>
<div3>
          <head>1.</head>
          <p>
 In ista lectione sancti Evangelii, quae hodie recitata
est, a potentia discimus patientiam. Quid enim
sumus servi ad Dominum, peccatores ad justum,
creatura ad Creatorem? Tamen quomodo si quid mali
sumus, a nobis sumus; ita quidquid boni sumus, ab
illo, et per illum sumus. Et nihil sic quaerit homo
quomodo potentiam: habet Dominum Christum magnam
potentiam: sed prius ejus imitetur patientiam,
ut perveniat ad potentiam. Quis nostrum patienter
<pb n="1707"/>
audiret si alicui diceretur, <hi>Daemonium habes?</hi> Quod
dictum est ei qui non solum homines salvabat, sed
etiam daemonibus imperabat.</p>
        </div3>
<div3>
          <head>2.</head>
          <p>
 Hoc enim cum dixissent Judaei, <hi>Nonne bene dicimus
nos quia Samaritanus es, et daemonium habes?</hi> horum
duorum sibi objectorum unum negavit, alterum
non negavit. Respondit enim, et ait: <hi>Ego daemonium
non habeo.</hi> Non dixit, Samaritanus non sum: et utique
duo fuerant objecta. Quamvis maledictum maledicto
non reddiderit, quamvis convicium non convicio
refutaverit; pertinuit tamen ad eum negare unam
rem, alteram non negare. Non frustra, fratres. Samaritanus
enim interpretatur Custos. Noverat se ille
nostrum esse custodem. <hi>Non</hi> enim <hi>dormit neque dormitat
qui custodit Israel <note>(Psal. CXX, 4)</note>
          </hi>: et, <hi>Nisi Dominus
custodierit civitatem, in vanum vigilabunt qui custodiunt <note>(Psal. CXXVI, 1)</note>
          </hi>.
Est ergo ille custos noster,
qui creator noster. Num enim pertinuit ad eum ut redimeremur,
et non pertineret ut servaremur? Denique
ut plenius noveritis mysterium quare se Samaritanum
negare non debuit, parabolam illam notissimam attendite,
ubi homo quidam descendebat ab Jerusalem
in Jericho, et incidit in latrones, qui eum graviter
vulnerantes, semivivum in via reliquerunt. Transiit
sacerdos, neglexit eum: transiit Levites, et ipse
praeteriit: transiit quidam Samaritanus, ipse est custos
noster; ipse accessit ad saucium, ipse impendit
misericordiam, eique se praestitit proximum, quem
non deputavit alienum <note>(Luc. X, 30-37)</note>. Ad hoc ergo
solum quod daemonium non haberet, non autem se
Samaritanum non esse, respondit.</p>
        </div3>
<div3>
          <head>3.</head>
          <p>
 Deinde post tale convicium, hoc solum dixit de
gloria sua: <hi>Sed honorifico,</hi> inquit, <hi>Patrem meum, et
vos inhonorastis me.</hi> Hoc est, Ego me non honorifico,
ne vobis arrogans videar, habeo quem honorificem;
sed si vos me agnosceretis, sicut ego honorifico Patrem,
sic et vos honorificaretis me: ego facio quod
debeo, vos non facitis quod debetis.</p>
        </div3>
<div3>
          <head>4.</head>
          <p>
 <hi>Ego autem,</hi> inquit, <hi>non quaero gloriam meam;
est qui quaerat et judicet.</hi> Quem vult intelligi, nisi Patrem?
Quomodo ergo alio loco dicit, <hi>Pater non judicat
quemquam, sed omne judicium dedit Filio <note>(Joan.
V, 22)</note>
          </hi>; et hic dicit, <hi>Non quaero gloriam meam; est
qui quaerat et judicet?</hi> Si ergo judicat Pater, quomodo
non judicat quemquam, sed omne judicium dedit
Filio?</p>
        </div3>
<div3>
          <head>5.</head>
          <p>
 Hanc quaestionem ut solvamus, attendite; simili
locutione solvi potest. Scriptum habes, <hi>Deus neminem
tentat <note>(Jacobi I, 13)</note>
          </hi>; et iterum scriptum habes, <hi>Tentat vos Dominus Deus vester, ut sciat si diligitis eum <note>(Deut. XIII, 3)</note>
          </hi>.
Nempe quaestio est, videtis. Quomodo
enim <hi>Deus neminem tentat,</hi> et quomodo <hi>tentat vos Dominus
Deus vester, ut sciat si diligitis eum?</hi> Item scriptum
est, <hi>Timor non est in charitate, sed perfecta charitas
foras mittit timorem <note>(I Joan. IV, 18)</note>
          </hi>; et alio loco
scriptum est, <hi>Timor Domini castus, permanens in saeculum
saeculi <note>(Psal. XVIII, 10)</note>
          </hi>. Et ipsa quaestio est.
Quomodo enim, <hi>perfecta charitas foras mittit timorem,
si timor Domini castus</hi> permanet <hi>in saeculum saeculi?</hi> 
<pb n="1708"/>
</p>
        </div3>
<div3>
          <head>6. </head>
          <p>
Intelligimus ergo duas esse tentationes; unam
quae decipit, alteram quae probat: secundum eam
quae decipit, <hi>Deus neminem tentat;</hi> secundum eam
quae probat, <hi>tentat vos Dominus Deus vester, ut sciat
si diligitis eum.</hi> Sed iterum et hic alia nascitur quaestio,
quomodo <hi>tentat ut sciat,</hi> quem latere nihil potest
antequam tentet. Non ergo Deus nescit: sed dictum
est, <hi>ut sciat,</hi> quod est, ut scire vos faciat. Locutiones
tales et in sermonibus nostris sunt, et in
auctoribus eloquentiae reperiuntur. De sermone nostro
aliquid dicam. Fossa caeca dicitur, non quia ipsa
oculos perdidit, sed quia latendo non videntes facit.
Aliquid et de illis auctoribus dicam. Tristes lupinos
ait quidam <note>(Virg. Georg. lib. 1, v. 75)</note>, hoc est amaros:
non quia ipsi sunt tristes, sed quia gustati contristant,
hoc est, tristes faciunt. Sunt ergo et in Scripturis
locutiones ejusmodi. Qui in talibus quaestionibus
cognoscendis laborant, in solvendis talibus quaestionibus
non laborant. Ergo <hi>tentat vos Dominus Deus vester,
ut sciat:</hi> quid est, <hi>ut sciat?</hi> Ut scire vos faciat, <hi>si diligi is eum.</hi> 
 Job latebat se, sed Deum non latebat;
admisit tentatorem, et fecit cum sui cognitorem.</p>
        </div3>
<div3>
          <head>7.</head>
          <p>
 Quid de duobus timoribus? Est timor servilis, et
est timor castus; est timor ne patiaris poenam, est
alius timor ne amittas justitiam. Timor ille ne patiaris
poenam, servilis est. Quid magnum est timere poenam?
Hoc et nequissimus servus, hoc et crudelissimus
latro. Non est magnum timere poenam, sed magnum
est amare justitiam. Qui ergo amat justitiam,
nihil timet? Timet plane: non ne incidat in poenam,
sed ne amittat justitiam. Fratres mei, credite, et conjicite
ex eo quod amatis. Amat aliquis vestrum pecuniam.
Putas, invenio aliquem qui non amet? Ex hoc
tamen ipso quod amat, intelligat quod dico. Timet
damnum: quare timet damnum? Quia pecuniam diligit.
Quantum amat pecuniam, tantum timet ne perdat
pecuniam. Ergo invenitur aliquis amator justitiae,
qui plus in corde damnum pertimescat, qui plus timeat
exspoliari justitia, quam tu pecunia. Ipse est timor castus,
ipse permanet in saeculum saeculi: non eum tollit
charitas, nec foras mittit, sed magis complectitur,
et comitem tenet simul et possidet. Venimus enim ad
Dominum, ut videamus facie ad faciem: ibi timor
castus nos servat; timor enim ille non perturbat, sed
confirmat. Timet mulier adultera ne vir ejus veniat,
timet et casta ne vir ejus abscedat.</p>
        </div3>
<div3>
          <head>8.</head>
          <p>
 Ergo sicut secundum aliam tentationem, <hi>Deus
neminem tentat;</hi> secundum aliam vero, <hi>tentat vos Dominus
Deus vester:</hi> et secundum alium timorem, <hi>timor
non est in charitate, sed perfecta charitas foras
mittit timorem;</hi> secundum vero alium timorem, <hi>timor
Domini castus</hi> permanet <hi>in saeculum saeculi:</hi> sic et hoc
loco, secundum alterum judicium, <hi>Pater non judicat
quemquam, sed omne judicium dedit Filio;</hi> secundum
vero alterum judicium, <hi>Ego,</hi> inquit, <hi>non quaero gloriam
meam; est qui quaerat et judicet.</hi> </p>
        </div3>
<div3>
          <head>9.</head>
          <p>
 Et de ipso verbo quaestio ista solvatur. Habes
in Evangelio commemoratum poenale judicium: <hi>Qui
non credit, jam judicatus est <note>(Joan. III, 18)</note>
          </hi>; et alio
<pb n="1709"/>
loco, <hi>Veniet hora quando ii qui sunt in monumentis audient
vocem ejus, et procedent qui bene fecerunt, in
resurrectionem vitae; qui male egerunt, in resurrectionem
judicii <note>(Joan. V, 28, 29)</note>
          </hi>. Videte quemadmodum judicium
pro damnatione et poena posuit. Et tamen si
semper judicium pro damnatione acciperetur, numquid
audiremus in Psalmo, <hi>Judica me, Deus?</hi> Ibi judicium
secundum afflictionem, hic judicium secundum
discretionem positum est. Quomodo secundum
discretionem? Quomodo exponit ipse qui ait, <hi>Judica
me, Deus.</hi> Lege enim et vide quid sequitur.
Quid est, <hi>Judica me, Deus? et discerne causam meam,</hi> 
inquit, <hi>de gente non sancta <note>(Psal. XLII, 1)</note>
          </hi>. Quod ergo
dictum est, <hi>Judica me, Deus, et discerne causam
meam de gente non sancta;</hi> secundum hoc ait modo
Dominus Christus, <hi>Ego non quaero gloriam meam; est
qui quaerat et judicet.</hi> Quomodo <hi>est qui quaerat et judicet?</hi> 
Est Pater qui gloriam meam a vestra gloria discernat
et separet. Vos enim secundum hoc saeculum
gloriamini: ego non secundum hoc saeculum glorior,
qui Patri dico, <hi>Pater, glorifica me ea gloria quam habui
apud te, antequam mundus esset <note>(Joan. XVII, 5)</note>
          </hi>.
Quid est, <hi>ea gloria?</hi> Ab humana inflatione discreta.
Secundum hoc judicat Pater. Quid est, judicat? Discernit.
Quid discernit? Gloriam Filii sui a gloria hominum;
quia ideo dictum est, <hi>Unxit te, Deus, Deus
tuus oleo exsultationis prae participibus tuis <note>(Psal. XLIV,
8)</note>
          </hi>. Non enim quia homo factus est, jam comparandus
est nobis. Nos homines cum peccato, ille sine peccato:
nos homines trahentes de Adam et mortem et
delictum; ille de Virgine carnem mortalem, nullam
iniquitatem. Denique nos nec quia volumus nati sumus,
nec quamdiu volumus vivimus, nec quomodo
volumus morimur: ille antequam nasceretur elegit
de qua nasceretur, natus fecit ut a Magis adoraretur,
crevit infans, et miraculis se Deum ostendebat, et infirmitate
hominem praeferebat. Postremo elegit et genus
mortis, hoc est, ut in cruce penderet, et ipsam
crucem in frontibus fidelium figeret: ut dicat christianus, <hi>Mihi autem absit gloriari, nisi in cruce Domini
nostri Jesu Christi 
 <note>(Galat. VI, 14)</note>
          </hi>. In ipsa cruce quando
voluit, corpus dimisit, et abscessit: in ipso sepulcro
quamdiu voluit, jacuit; quando voluit, tanquam de
lecto surrexit. Ergo, fratres, secundum ipsam formam
servi, (nam illud quis digne loquitur, <hi>In principio
erat Verbum, et Verbum erat apud Deum, et
Deus erat Verbum?</hi> ) secundum ipsam, inquam, formam
servi multum interest inter gloriam Christi, et
gloriam hominum caeterorum. De ipsa gloria dicebat,
quando quod daemonium haberet audiebat, <hi>Ego
non quaero gloriam meam; est qui quaerat et judicet.</hi> </p>
        </div3>
<div3>
          <head>10.</head>
          <p>
 Tu autem de te, Domine, quid dicis? <hi>Amen,
amen dico vobis; si quis sermonem meum servaverit,
mortem non videbit in aeternum.</hi> Vos, inquit, dicitis, <hi>Daemonium habes;</hi> 
 ego vos ad vitam voco: servate
sermonem meum, et non moriemini. Illi audiebant, <hi>Mortem non videbit in aeternum, qui sermonem meum
servaverit;</hi> 
 et irascebantur, quia jam mortui erant illa
morte quae vitanda erat. <hi>Dixerunt ergo Judaei: Nunc
<pb n="1710"/>
cognovimus quia daemonium habes. Abraham mortuus
est et Prophetae, et tu dicis, Si quis sermonem meum
servaverit, mortem non gustabit in aeternum.</hi> Videte
locutionem Scripturarum: <hi>Mortem non videbit,</hi> id est, <hi>gustabit. Mortem videbit, mortem gustabit.</hi> 
 Quis videt?
quis gustat? Quos oculos habet homo, ut videat
quando moritur? Quando veniendo mors ipsos oculos
claudit ne aliquid videant; quomodo dicitur, <hi>non videbit
mortem?</hi> Item quo palato, quibus faucibus mors
gustatur, ut quid sapiat dignoscatur? Quando totum
sensum tollit, quid in palato remanebit? Sed <hi>videbit</hi> 
dictum est et <hi>gustabit,</hi> pro eo quod est, experietur.</p>
        </div3>
<div3>
          <head>11.</head>
          <p>
 Haec Dominus, parum est si dicam, morituris,
loquebatur moriturus: quia <hi>et Domini exitus mortis <note>(Psal. LXVII, 21)</note>
          </hi>,
sicut loquitur Psalmus. Cum ergo
et morituris loqueretur, et moriturus loqueretur, quid
sibi vult quod ait, <hi>Qui sermonem meum servaverit,
mortem non videbit in aeternum;</hi> nisi quia videbat Dominus
aliam mortem, de qua nos liberare venerat,
mortem secundam, mortem aeternam, mortem gehennarum,
mortem damnationis cum diabolo et angelis
ejus? Ipsa est vera mors: nam ista migratio est. Quid
est ista mors? Relictio corporis, depositio sarcinae
gravis: sed si alia sarcina non portetur, qua homo
in gehennas praecipitetur. De ipsa ergo morte Dominus
dixit, <hi>Mortem non videbit in aeternum, qui sermonem
meum servaverit.</hi> </p>
        </div3>
<div3>
          <head>12.</head>
          <p>
 Non expavescamus istam mortem, sed illam
timeamus. Quod est autem gravius, multi perverse
timendo istam, inciderunt in illam. Dictum est aliquibus,
Adorate idola; quod si non feceritis, interficiemini:
aut quemadmodum ille Nabuchodonosor
dixit, <hi>Si non feceritis, mittemini in caminum ignis ardentis.</hi> 
Multi timuerunt et adoraverunt; nolentes mori
mortui sunt: timendo mortem quae non evaditur, inciderunt
in mortem quam evadere feliciter possent, si
istam quae non evaditur, infeliciter non timerent. Natus
es homo, moriturus es. Qua ibis, ut non moriaris?
quid facies ut non moriaris? Ut Dominus tuus
necessitate moriturum consolaretur, voluntate mori
dignatus est. Quando vides Christum mortuum, dedignaris
mori? Ergo moriturus es: qua evadas hoc, non
habes. Hodie sit, cras sit; futurum est, debitum est
reddendum. Quid ergo agit homo timens, fugiens,
occultans se ne inveniatur ab inimico? Numquid agit
ut non moriatur? Sed ut paulo serius moriatur. Non
accipit debiti securitatem, sed postulat dilationem.
Quantumlibet diu differatur, veniet quod differtur.
Illam mortem timeamus quam timuerunt tres viri,
quando dixerunt regi, <hi>Potens est Deus etiam de ista
flamma liberare nos; sed et si non <note>(Dan. III, 15, 17, 18)</note>
          </hi>.
Ibi fuit timor illius mortis, quam modo Dominus
comminatur, quando dixerunt, Sed et si noluerit
aperte liberare, potest in occulto coronare. Unde et
ipse Dominus facturus martyres, et caput martyrum
futurus ait: <hi>Nolite timere eos qui occidant corpus, et
postea non habent quid faciant.</hi> Quomodo <hi>non habent
<pb n="1711"/>
quid faciant?</hi> Quid si cum occiderint, corpus bestiis
lacerandum et diripiendum alitibus projiciant? videtur
adhuc saevitia habere quod faciat. Sed cui facit?
Qui migravit. Inest corpus, sed nullus est sensus:
habitatio jacet, habitator abscessit. Ergo postea <hi>non
habent quid faciant:</hi> non sentienti enim nihil faciunt. <hi>Sed eum timete qui habet potestatem et corpus et animam
occidere in gehenna ignis 
 <note>(Matth. X, 28, et
Luc. XII, 4, 5)</note>
          </hi>. Ecce de qua morte loquebatur, cum
diceret, <hi>Qui sermonem meum servaverit, mortem non
videbit in aeternum.</hi> Servemus ergo, fratres, sermonem
ipsius in fide; perventuri ad speciem, cum acceperimus
plenissimam libertatem.</p>
        </div3>
<div3>
          <head>13.</head>
          <p>
 Isti autem indignantes mortui, et morti sempiternae
praedestinati, respondebant conviciose, et dicebant: <hi>Modo cognovimus quia daemonium habes. Abraham
mortuus est et Prophetae.</hi> 
 Sed ista morte quam Dominus
vult intelligi, nec Abraham mortuus est, nec Prophetae.
Illi enim mortui sunt, et vivunt: isti vivebant, et
mortui erant. Nam respondens quodam loco Sadducaeis
moventibus quaestionem de resurrectione, hoc ait ipse
Dominus: <hi>De resurrectione autem mortuorum non legistis,</hi> 
quomodo ait Dominus de rubo ad Moysen, <hi>Ego sum
Deus Abraham, et Deus Isaac, et Deus Jacob? Non est
Deus mortuorum, sed vivorum <note>(Matth. XXII, 31 et 32;
Exod. III, 6)</note>
          </hi>. Si ergo illi vivunt, laboremus sic vivere,
ut cum illis vivere possimus cum mortui fuerimus. <hi>Quem teipsum facis,</hi> 
 inquiunt, ut dicas, <hi>Mortem non
videbit in aeternum, qui sermonem meum servaverit;</hi> 
cum scias et Abraham mortuum et prophetas?</p>
        </div3>
<div3>
          <head>14.</head>
          <p>
 <hi>Respondit Jesus: Si ego glorifico meipsum,
gloria mea nihil est: est Pater meus qui glorificat me.</hi> 
Hoc ait propter illud quod dixerunt, <hi>Quem teipsum
facis?</hi> Refert enim gloriam suam ad Patrem, de quo
est quod Deus est. Aliquando Ariani et de isto verbo
calumniantur fidei nostrae, et dicunt: Ecce major est
Pater, quia utique glorificat Filium. Haeretice, non
legisti et ipsum Filium dicentem quod glorificet Patrem
suum <note>(Joan. XVII, 4)</note>? Si et ille Filium glorificat,
et Filius Patrem glorificat: pone pervicaciam, agnosce
aequalitatem, corrige perversitatem.</p>
        </div3>
<div3>
          <head>15.</head>
          <p>
 <hi>Est</hi> ergo, inquit, <hi>Pater meus qui glorificat me,
quem vos dicitis, Quia Deus noster est, et non cognovistis
eum.</hi> Videte, fratres mei, quemadmodum ostendat
ipsum Deum Patrem esse Christi, qui annuntiatus
est et Judaeis. Propterea dico, quia rursus quidam
haeretici dicunt Deum annuntiatum in Veteri Testamento,
non esse Patrem Christi; sed nescio quem
principem malorum angelorum. Manichaei sunt qui
ista dicunt, Marcionitae sunt qui ista dicunt. Sunt et
alii fortasse haeretici, quos commemorare vel non
opus est, vel a me omnes recoli in praesentia non possunt:
non defuerunt tamen qui hoc dicerent. Itaque
attendite, ut habeatis quid dicatis et contra ipsos.
Eum dicit Patrem suum Dominus Christus, quem illi
dicebant Deum suum, et non cognoverunt: si enim
ipsum cognovissent, ejus Filium recepissent. <hi>Ego
<pb n="1712"/>
autem,</hi> inquit, <hi>novi eum.</hi> Secundum carnem judicantibus
potuit et hinc arrogans videri, quia dixit, <hi>Ego
novi eum.</hi> Sed videte quid sequatur: <hi>Si dixero quia
non novi eum, ero similis vobis mendax.</hi> Ergo arrogantia
non ita caveatur, ut veritas relinquatur. <hi>Sed
scio eum, et sermonem ejus servo.</hi> Sermonem Patris
tanquam Filius loquebatur; et ipse erat Verbum Patris,
quod hominibus loquebatur.</p>
        </div3>
<div3>
          <head>16.</head>
          <p>
 <hi>Abraham pater vester exsultavit ut videret diem
meum; et vidit, et gavisus est.</hi> Magnum testimonium
perhibet Abrahae, semen Abrahae, creator Abrahae: <hi>Abraham exsultavit,</hi> 
 inquit, <hi>ut videret diem meum.</hi> 
Non timuit, sed <hi>exsultavit ut videret.</hi> Erat enim in illo
charitas quae foras mittit timorem <note>(I Joan. IV, 18)</note>. Non
ait, Exsultavit, quia vidit; sed, <hi>exsultavit ut videret.</hi> 
Credens utique exsultavit sperando, ut videret intelligendo. <hi>Et vidit,</hi> 
 Et quid potuit plus dicere, vel quid
debuit plus dicere Dominus Jesus Christus? <hi>Et vidit,</hi> 
inquit, <hi>et gavisus est.</hi> Quis explicat hoc gaudium,
fratres mei? Si gavisi sunt illi quibus Dominus oculos
carnis aperuit, quale gaudium fuit videntis cordis
oculis lucem ineffabilem, Verbum manens, splendorem
piis mentibus refulgentem, sapientiam indeficientem,
apud Patrem manentem Deum, et aliquando
in carne venturum, nec de Patris gremio recessurum?
Totum hoc vidit Abraham. Nam quod ait, <hi>diem meum,</hi> 
incertum potest esse unde dixerit; utrum diem Domini
temporalem quo erat venturus in carne, an diem Domini
qui nescit ortum, nescit occasum. Sed ego non
dubito patrem Abraham totum scisse. Et ubi inveniam?
An sufficere nobis debet testimonium Domini nostri
Jesu Christi? Putemus nos invenire non posse, quia
forte difficile est, quomodo manifestum sit quod Abraham <hi>exsultavit ut videret diem</hi> 
 Christi, <hi>et vidit, et gavisus
est.</hi> Et si nos non invenimus, numquid mentiri veritas
posset? Credamus veritati, et de Abrahae meritis
minime dubitemus. Tamen audite unum locum, qui
mihi interim occurrit. Pater Abraham quando misit
servum suum, ut peteret uxorem filio suo Isaac, hoc
eum sacramento obstrinxit, ut fideliter quod jubebatur
impleret, et sciret etiam ipse quid faceret.
Magna enim res agebatur, quando Abrahae semini
conjugium quaerebatur. Sed ut hoc cognosceret servus
quod noverat Abraham, quia nepotes non carnaliter
desiderabat, nec de genere suo aliquid carnale sapiebat;
ait servo suo quem mittebat: <hi>Pone manum sub
femore meo, et jura per Deum coeli <note>(Gen. XXIV, 2-4)</note>
          </hi>.
Quid vult Deus coeli ad femur Abrahae? Jam intelligitis
sacramentum: per femur, genus. Ergo quae fuit
illa juratio, nisi quia significabatur de genere Abrahae
venturum in carne Deum coeli? Stulti reprehendunt
Abraham, quia dixit, <hi>Mitte manum sub femore meo.</hi> 
Qui reprehendunt carnem Christi, reprehendunt factum
Abrahae. Nos autem, fratres, si agnoscimus carnem
Christi venerandam, illud femur non contemnamus,
sed in prophetia dictum accipiamus. Etenim propheta
erat Abraham. Cujus propheta? Seminis sui et Domini
<pb n="1713"/>
sui. Semen suum significavit dicendo, <hi>Mitte
manum sub femore meo:</hi> Dominum suum significavit
addendo, <hi>et jura per Deum coeli.</hi> </p>
        </div3>
<div3>
          <head>17.</head>
          <p>
 Irati Judaei responderunt: <hi>Quinquaginta annos
nondum habes, et Abraham vidisti!</hi> Et Dominus: <hi>Amen,
amen dico vobis; antequam Abraham fieret, ego sum.</hi> 
Appende verba, et cognosce mysterium. <hi>Antequam
Abraham fieret.</hi> Intellige, <hi>fieret</hi> ad humanam facturam, <hi>sum</hi> 
 vero ad divinam pertinere substantiam. <hi>Fieret,</hi> 
quia creatura est Abraham. Non dixit, Antequam
Abraham esset, ego eram; sed, <hi>Antequam Abraham
fieret,</hi> qui nisi per me non fieret, <hi>ego sum.</hi> Neque hoc
dixit, Antequam Abraham fieret, ego factus sum, <hi>In
principio</hi> enim <hi>fecit Deus coelum et terram <note>(Gen. I. 1)</note>
          </hi>:
nam <hi>in principio erat Verbum <note>(Joan. I, 1)</note>
          </hi>. <hi>Antequam
fieret Abraham, ego sum.</hi> Agnoscite Creatorem, discernite
creaturam. Qui loquebatur, semen Abrahae factus
erat; et ut Abraham fieret, ante Abraham ipse erat.</p>
        </div3>
<div3>
          <head>18.</head>
          <p>
 Hinc jam velut Abrahae apertissimo convicio
commoti sunt acrius. Blasphemasse quippe illis visus
est Dominus Christus, quoniam dixit, <hi>Antequam Abraham
fieret, ego sum. Tulerunt ergo lapides ut jacerent
in eum.</hi> Tanta duritia quo curreret, nisi ad similes? <hi>Jesus autem,</hi> 
 tanquam homo, tanquam in forma servi,
tanquam humilis, tanquam passurus, tanquam mori
turus, tanquam nos suo sanguine redempturus: non
tanquam ille qui est, non tanquam in principio Verbum,
et Verbum apud Deum. Nam cum illi lapides
tulerunt ut mitterent in eum, quid magnum erat ut eos
continuo dehiscens terra sorberet, et pro lapidibus
inferos invenirent? Non erat magnum Deo: sed magis
erat commendanda patientia, quam exserenda potentia. <hi>Abscondit se</hi> 
 ergo ab eis, ne lapidaretur. Tanquam
homo a lapidibus fugit: sed vae illis a quorum
lapideis cordibus Deus fugit!
</p>
        </div3>
      </div1>

<div1>
        <head>TRACTATUS XLIV. <hi>Ab eo quod scriptum est,</hi> Et praeteriens vidit hominem caecum a nativitate; <hi>usque ad id,</hi> Nunc vero dicitis, Quia videmus: peccatum vestrum manet. <hi>Cap.</hi> IX.</head>
<div3>
          <head>1.</head>
          <p>
 De homine quem Dominus Jesus illuminavit, qui
caecus natus fuit, prolixa lectio recitata est: quam si
universam pertractare conemur, pro sui dignitate,
sicut valemus, singula considerantes, non sufficit dies.
Proinde peto et admoneo Charitatem vestram, ut in iis
quae aperta sunt, sermonem nostrum non requiratis:
nam nimis longum erit in singulis immorari. Breviter
ergo caeci hujus illuminati commendo mysterium. Ea
quippe quae fecit Dominus noster Jesus Christus stupenda
atque miranda, et opera et verba sunt: opera,
quia facta sunt; verba, quia signa sunt. Si ergo quid
significet hoc quod factum est cogitemus, genus humanum
est iste caecus: haec enim caecitas contigit in
primo homine per peccatum, de quo omnes originem
duximus, non solum mortis, sed etiam iniquitatis. Si
enim caecitas est infidelitas, et illuminatio fides; quem
fidelem quando venit Christus invenit? Quandoquidem
Apostolus natus in gente Prophetarum dicit: <hi>Fuimus
et nos aliquando natura filii irae, sicut et caeteri <note>(Ephes.
II, 3)</note>
          </hi>. Si <hi>filii irae,</hi> filii vindictae, filii poenae, filii gehennae.
<pb n="1714"/>
Quomodo <hi>natura,</hi> nisi quia peccante primo
homine, vitium pro natura inolevit? Si vitium pro
natura inolevit, secundum mentem omnis homo caecus
natus est. Si enim videt, non opus habet ductore; si
opus habet ductore et illuminatore, caecus est ergo a
nativitate.</p>
        </div3>
<div3>
          <head>2.</head>
          <p>
 Venit Dominus: quid fecit? Magnum mysterium
commendavit. <hi>Exspuit in terram,</hi> de saliva sua lutum
fecit: quia Verbum caro factum est <note>(Joan. I, 14)</note>. Et
inunxit oculos caeci. Inunctus erat, et nondum videbat.
Misit illum ad piscinam quae vocatur Siloe. Pertinuit
autem ad Evangelistam commendare nobis nomen
hujus piscinae; et ait, <hi>Quod interpretatur Missus.</hi> Jam
quis sit missus agnoscitis: nisi enim ille fuisset missus,
nemo nostrum esset ab iniquitate dimissus. Lavit ergo
oculos in ea piscina quae interpretatur Missus, baptizatus
est in Christo. Si ergo quando eum in seipso
quodammodo baptizavit, tunc illuminavit; quando
inunxit, fortasse catechumenum fecit. Potest quidem
aliter atque aliter tanti sacramenti exponi profunditas
et pertractari: sed hoc sufficiat Charitati vestrae;
audistis grande mysterium. Interroga hominem, Christianus
es? Respondet tibi, Non sum, si Paganus est
aut Judaeus. Si autem dixerit, Sum; adhuc quaeris ab
eo, Catechumenus, an fidelis? Si responderit, Catechumenus;
inunctus est, nondum lotus. Sed unde
inunctus? Quaere, et respondet; quaere ab illo in quem
credat: eo ipso quo catechumenus est, dicit, In Christum.
Ecce modo loquor et fidelibus et catechumenis.
Quid dixi de sputo et luto? Quia Verbum caro factum
est. Hoc et catechumeni audiunt: sed non eis sufficit
ad quod inuncti sunt; festinent ad lavacrum, si lumen
inquirunt.</p>
        </div3>
<div3>
          <head>3.</head>
          <p>
 Jam ergo propter quasdam in hac ipsa lectione
quaestiones, verba Domini et ipsius universae lectionis
percurramus potius quam tractemus. <hi>Exiens vidit hominem
caecum:</hi> non utcumque caecum, sed, <hi>a nativitate.
Et interrogaverunt eum discipuli ejus: Rabbi.</hi> 
Scitis <hi>Rabbi</hi> quia magister est. Magistrum appellabant,
quia discere desiderabant: quaestionem quippe
Domino proposuerunt tanquam magistro, <hi>Quis peccavit,
hic, an parentes ejus, ut caecus nasceretur? Respondit
Jesus: Neque hic peccavit, neque parentes ejus,</hi> ut
caecus nasceretur. Quid est quod dixit? Si nullus homo
sine peccato, numquid parentes hujus caeci sine peccato
erant? Numquid ipse vel sine originali peccato
natus erat, vel vivendo nihil addiderat? An quia
oculos clausos habebat, concupiscentiae minime vigilabant?
Quanta mala committunt caeci! A quo malo
abstinet mens mala, etiam clausis oculis? Non poterat
videre, sed noverat cogitare, et forte concupiscere
aliquid quod caecus non posset implere, sed in corde
judicari a cordis perscrutatore. Si ergo et parentes
ejus habuerunt peccatum, et iste habuit peccatum;
quare Dominus dixit, <hi>Neque hic peccavit, neque parentes
ejus:</hi> nisi ad rem de qua interrogatus est, <hi>ut
caecus nasceretur?</hi> Habebant enim peccatum parentes
<pb n="1715"/>
ejus, sed non ipso peccato factum est ut caecus nasceretur.
Si ergo non peccato factum est parentum ut
caecus nasceretur, quare caecus natus est? Audi magistrum
docentem: quaerit credentem, ut faciat intelligentem.
Ipse causam dicit quare ille caecus sit natus: <hi>Neque hic peccavit,</hi> 
 inquit, <hi>neque parentes ejus: sed ut
manifestentur opera Dei in illo.</hi> </p>
        </div3>
<div3>
          <head>4.</head>
          <p>
 Deinde quid sequitur? <hi>Me oportet operari opera
ejus qui misit me.</hi> Ecce est ille missus in quo faciem
lavit caecus. Et videte quid dixerit, <hi>Me oportet operari
opera ejus qui misit me, donec dies est.</hi> Memento te quomodo
universam gloriam illi dat de quo est: quia ille
habet filium qui de illo sit, ipse non habet de quo sit.
Sed quare dixisti, Domine, <hi>donec dies est?</hi> Audi quare. <hi>Venit 
 nox quando nemo potest operari.</hi> Nec tu, Domine?
Itane tantum valebit nox illa, ut nec tu possis
in ea operari, cujus opus nox est? Puto enim, Domine
Jesu, imo non puto, sed credo atque confirmo te ibi
fuisse, quando dixit Deus, <hi>Fiat lux; et facta est lux <note>(Gen. I, 3)</note>
          </hi>.
Si enim Verbo fecit, per te fecit: et ideo
dictum est, <hi>Omnia per ipsum facta sunt, et sine ipso
factum est nihil <note>(Joan. I, 3)</note>
          </hi>. <hi>Divisit Deus inter lucem et
tenebras; lucem vocavit diem, et tenebras vocavit noctem <note>(Gen. I, 4, 5)</note>
          </hi>.</p>
        </div3>
<div3>
          <head>5.</head>
          <p>
 Quae est illa nox, quae cum venerit, nemo poterit
operari? Audi quid sit dies, et tunc intelliges quae
sit nox. Unde sumus audituri quisnam sit dies iste?
Ipse dicat: <hi>Quamdiu in hoc mundo sum, lux sum mundi.</hi> 
Ecce ipse est dies. Lavet oculos caecus in die, ut videat
diem. <hi>Quamdiu,</hi> inquit, <hi>in mundo sum, lux sum
mundi.</hi> Ergo nescio quae nox erit, quando ibi Christus
non erit; ideo nemo poterit operari. Restat inquirere,
fratres mei, patienter accipite inquirentem
me: vobiscum quaero, vobiscum inveniam a quo quaero.
Constat, expressum ac definitum est, diem commemorasse
Dominum hoc loco seipsum, id est lumen mundi: <hi>Quamdiu,</hi> 
 inquit, <hi>sum in hoc mundo, lux sum mundi.</hi> 
Ergo ipse operatur. Quamdiu est autem in hoc
mundo? Putamus eum, fratres, fuisse hic tunc, et
modo non hic esse? Si ergo hoc putamus, jam ergo
post ascensum Domini facta est nox ista metuenda,
ubi nemo possit operari: si post ascensum Domini facta
est nox ista, unde Apostoli tanta operati sunt?
Numquid ista nox erat, quando Spiritus sanctus veniens,
et omnes qui in uno loco erant adimplens, dedit
eis loqui omnium gentium linguis <note>(Act. II, 1-6)</note>?
Numquid nox erat quando claudus ille ad verbum Petri
salvus effectus est, imo ad verbum Domini habitantis
in Petro <note>(Id. III, 6-8)</note>? Numquid nox erat quando
transeuntibus discipulis aegri cum lectulis ponebantur,
ut vel umbra transeuntium tangerentur <note>(Id. V, 15)</note>?
Dominus autem cum hic esset, neminem transiens
umbra sua salvum fecit: sed ipse discipulis dixerat, <hi>Majora horum facietis 
 <note>(Joan. XIV, 12)</note>
          </hi>. Dixerat quidem
Dominus, <hi>Majora horum facietis:</hi> sed non se extollat
caro et sanguis; audiat dicentem, <hi>Sine me nihil potestis
facere <note>(Id. XV, 5)</note>
          </hi>.</p>
        </div3>
<div3>
          <head>6.</head>
          <p>
 Quid igitur? quid dicemus de nocte ista? Quando
<pb n="1716"/>
erit, quando nemo poterit operari? Nox ista impiorum
erit: nox ista eorum erit quibus in fine dicetur, <hi>Ite in ignem aeternum, qui paratus est diabolo et angelis
ejus.</hi> 
 Sed nox dicta est, non flamma, non ignis. Audi
quia et nox est. De quodam servo dicit, <hi>Ligate illi manus
et pedes, et projicite eum in tenebras exteriores <note>(Matth. XXII, 13)</note>
          </hi>.
Operetur ergo homo dum vivit, ne
illa nocte praeveniatur, ubi nemo possit operari. Modo
est ut operetur fides per dilectionem: et si modo
operamur, hic est dies, hic est Christus. Audi promittentem,
et ne arbitreris absentem. Ipse dixit, <hi>Ecce
ego vobiscum sum.</hi> Quamdiu? Non sit in nobis sollicitudo
qui vivimus: si fieri posset, de hac etiam voce
posteros qui futuri sunt, securissimos faceremus. <hi>Ecce,</hi> 
 inquit, <hi>ego vobiscum sum usque in consummationem
saeculi <note>(Id. XXVIII, 20)</note>
          </hi>. Dies iste qui circuitu solis
hujus impletur, paucas horas habet, dies praesentiae
Christi usque in consummationem saeculi extenditur.
Post resurrectionem vero vivorum et mortuorum,
cum positis ad dexteram dixerit, <hi>Venite, benedicti
Patris mei, percipite regnum,</hi> positis autem ad sinistram
dixerit, <hi>Ite in ignem aeternum, qui paratus est
diabolo et angelis ejus <note>(Id. XXV, 34, 41)</note>
          </hi>: ibi erit nox
ubi nemo potest operari, sed recipere quod operatus
est. Aliud est tempus operationis, aliud receptionis:
reddet enim Dominus unicuique secundum opera sua <note>(Id. XVI, 27)</note>.
Cum vivis, fac, si facturus es: erit
enim tunc nox valida, quae involvat impios. Sed et
modo omnis infidelis, quando moritur, illa nocte suscipitur:
non est ut illic aliquid operetur. In illa nocte
dives ardebat, et stillam aquae de digito pauperis
requirebat: dolebat, angebatur, fatebatur, nec ei
subveniebatur; et conatus est benefacere. Ait enim
Abrahae: <hi>Pater Abraham, mitte Lazarum ad fratres
meos, ut dicat illis quid hic agatur, ne et ipsi veniant in
hunc locum tormentorum <note>(Luc. XVI, 24-28)</note>
          </hi>. O infelix!
quando vivebas, tunc erat tempus operandi; modo
jam in nocte es, in qua nemo possit operari.</p>
        </div3>
<div3>
          <head>7.</head>
          <p>
 « Haec cum dixisset, exspuit in terram, et fecit
lutum ex sputo, et linivit lutum super oculos ejus, et
dixit ei: Vade, et lava in natatoria Siloe »  (quod interpretatur
Missus). « Abiit ergo, et lavit, et venit videns. » 
Haec quia manifesta sunt, transeamus.</p>
        </div3>
<div3>
          <head>8.</head>
          <p>
 « Itaque vicini, et qui videbant eum prius quia
mendicus erat, dicebant: Nonne hic est qui sedebat,
et mendicabat? Alii dicebant, Quia hic est: alii, Nequaquam,
sed similis est ejus. »  Aperti oculi vultum
mutaverant. « Ille dicebat, Quia ego sum. »  Vox
grata, ne damnaretur ingrata. « Dicebant ergo ei:
Quomodo aperti sunt oculi tui? Respondit: Ille homo
qui dicitur Jesus, lutum fecit, et unxit oculos meos, et
dixit mihi, Vade ad natatoriam Siloe, et lava. Et abii,
et lavi, et vidi. »  Ecce annuntiator factus est gratiae;
ecce evangelizat, confitetur videns. Caecus ille confitebatur,
et cor impiorum frangebatur; quia non habebant
in corde, quod jam ille habebat in facie. <hi>Dixerunt
ei: Ubi est ille qui tibi aperuit oculos? Ait: Nescio.</hi> 
In his verbis animus ipsius adhuc inuncto similis
<pb n="1717"/>
erat, nondum videnti. Sic ponamus, fratres, tanquam
illam inunctionem in animo habuerit. Praedicat, et
nescit quem praedicat.</p>
        </div3>
<div3>
          <head>9.</head>
          <p>
 « Adducunt eum ad Pharisaeos, qui caecus fuerat.
Erat autem sabbatum quando lutum fecit Jesus, et
aperuit oculos ejus. Iterum ergo interrogabant eum
Pharisaei quomodo vidisset. Ille autem dixit eis: Lutum
posuit mihi super oculos, et lavi, et video. Dicebant
ergo ex Pharisaeis quidam. »  Non omnes, sed
quidam: jam enim inungebantur quidam. Quid ergo
dicebant, nec videntes, nec inuncti? <hi>Non est hic homo
a Deo, qui sabbatum non custodit.</hi> Ipse potius custodiebat,
qui sine peccato erat. Sabbatum enim spirituale
hoc est, non habere peccatum. Denique, fratres, hoc
admonet Deus, quando commendat sabbatum: <hi>Omne
opus servile non facietis <note>(Levit. XXIII, 8)</note>
          </hi>. Haec sunt
verba Dei sabbatum commendantis: <hi>Omne opus servile
non facietis.</hi> Jam superiores lectiones interrogate,
quid sit opus servile <note>(Tract. 20, n. 2)</note>; et Dominum
audite, <hi>Omnis qui facit peccatum, servus est peccati <note>(Joan. VIII, 34)</note>
          </hi>.
Sed isti nec videntes, ut dixi, nec inuncti,
sabbatum carnaliter observabant, spiritualiter
violabant. <hi>Alii dicebant: Quomodo potest homo peccator
haec signa facere?</hi> Ecce sunt inuncti. <hi>Et schisma
erat in eis.</hi> Dies ille diviserat inter lucem et tenebras. <hi>Dicunt ergo caeco iterum: Tu quid dicis de eo qui aperuit
oculos tuos?</hi> 
 Quid de illo sentis? quid existimas?
quid judicas? Quaerebant quemadmodum homini calumniarentur,
ut de synagoga pelleretur, sed a Christo
inveniretur. Sed ille constanter quod sentiebat expressit.
Ait enim: <hi>Quia propheta est.</hi> Adhuc quidem
inunctus in corde, nondum Dei Filium confitetur, nec
mentitur tamen. Ipse enim Dominus de seipso ait: <hi>Non est propheta sine honore, nisi in patria sua <note>(Matth. XIII, 57)</note>
          </hi>.</p>
        </div3>
<div3>
          <head>10.</head>
          <p>
 « Non crediderunt ergo Judaei de illo quia caecus
fuisset et vidisset, donec vocarent parentes ejus
qui viderat: »  id est, qui caecus fuerat, et viderat.
 « Et interrogaverunt eos, dicentes: Hic est filius vester,
quem vos dicitis quia caecus natus est? quomodo
ergo nunc videt? Responderunt eis parentes ejus, et
dixerunt: Scimus quia hic est filius noster, et quia
caecus natus est: quomodo autem nunc videat nescimus;
aut quis ejus aperuit oculos, nos nescimus. Et
dixerunt: Ipsum interrogate, aetatem habet, ipse de
se loquatur. »  Filius quidem noster est, sed juste cogeremur
loqui pro infante, quia ipse pro se loqui non
posset: olim loquitur, modo videt; caecum a nativitate
novimus, loquentem olim scimus, videntem modo
videmus: ipsum interrogate, ut instruamini; quid
nobis calumniamini? <hi>Haec dixerunt parentes ejus, quia
timebant Judaeos. Jam enim conspiraverant Judaei, ut si
quis eum confiteretur Christum, extra synagogam fieret.</hi> 
Jam non erat malum fieri extra synagogam. Illi expellebant,
sed Christus excipiebat. <hi>Propterea parentes
ejus dixerunt, Quia aetatem habet, ipsum interrogate.</hi> </p>
        </div3>
<div3>
          <head>11.</head>
          <p>
 <hi>Vocaverunt ergo rursum hominem qui fuerat caecus,
et dixerunt ei: Da gloriam Deo.</hi> Quid est, <hi>Da gloriam
<pb n="1718"/>
Deo?</hi> Nega quod accepisti. Hoc plane non est gloriam
Deo dare, sed Deum potius blasphemare <hi>Da,</hi> inquiunt, <hi>gloriam Deo. Nos scimus quia hic homo peccator est. Dixit
ergo ille: Si peccator est, nescio; unum scio, quia caecus
cum essem, modo video. Dixerunt ergo illi: Quid fecit
tibi? quomodo aperuit tibi oculos?</hi> 
 Et ille jam stomachans
adversus duritiam Judaeorum, et ex caeco videns,
non ferens caecos, <hi>respondit eis: Dixi jam vobis,
et audistis; quid iterum vultis audire? Numquid et vos
vultis discipuli ejus fieri?</hi> Quid est, <hi>Numquid et vos,</hi> 
nisi, quia ego jam sum? <hi>Numquid et vos vultis?</hi> Jam
video, sed non invideo.</p>
        </div3>
<div3>
          <head>12.</head>
          <p>
 <hi>Maledixerunt ei, et dixerunt: Tu discipulus ejus
sis.</hi> Tale maledictum super nos, et super filios nostros.
Maledictum enim est, si cor discutias, non si
verba perpendas. <hi>Nos autem Moysi discipuli sumus:
nos scimus quia Moysi locutus est Deus, istum autem nescimus
unde sit.</hi> Utinam sciretis <hi>quia Moysi locutus est
Deus;</hi> sciretis quia per Moysen praedicatus est Deus.
Habetis enim Dominum dicentem, <hi>Si crederetis Moysi,
crederetis et mihi; de me enim ille scripsit <note>(Joan. V, 46)</note>
          </hi>.
Itane sequimini servum, et dorsum ponitis contra
Dominum? Sed nec servum sequimini; nam per illum
ad Dominum duceremini.</p>
        </div3>
<div3>
          <head>13.</head>
          <p>
 <hi>Respondit ille homo, et dixit eis: In hoc mirabile
est, quia vos nescitis unde sit, et aperuit oculos meos.
Scimus autem quia peccatores Deus non audit; sed si
quis Dei cultor est, et voluntatem ejus facit, hunc exaudit.</hi> 
Adhuc inunctus loquitur. Nam et peccatores
exaudit Deus. Si enim peccatores Deus non exaudiret,
frustra ille Publicanus oculos in terram demittens
et pectus suum percutiens diceret, <hi>Domine, propitius
esto mihi peccatori.</hi> Et ista confessio meruit justificationem,
quomodo iste caecus illuminationem. <hi>A saeculo
non est auditum quia aperuit quis oculos caeci nati. Nisi
esset hic a Deo, non poterat facere quidquam.</hi> Libere,
constanter, veraciter. Haec enim quae facta sunt a Domino,
a quo fierent nisi a Deo? Aut quando a discipulis
talia fierent, nisi in eis Dominus habitaret?</p>
        </div3>
<div3>
          <head>14.</head>
          <p>
 <hi>Responderunt, et dixerunt ei: In peccatis natus
es totus. Totus</hi> quid est? Cum oculis clausis. Sed qui
aperuit oculos, salvat et totum: ipse dabit ad dexteram
resurrectionem, qui in facie dedit illuminationem.
 <hi>In peccatis totus natus es, et tu doces nos? Et
ejecerunt eum foras.</hi> Ipsi illum magistrum fecerunt,
ipsi ut discerent toties interrogaverunt, et ingrati docentem
projecerunt.</p>
        </div3>
<div3>
          <head>15.</head>
          <p>
 Sed quod dixi jam dudum, fratres, illi pellunt,
excipit Dominus: magis enim quia expulsus est,
christianus factus est. <hi>Audivit Jesus quia ejecerunt eum
foras, et cum invenisset eum dixit ei: Tu credis in Filium
Dei?</hi> Modo lavat faciem cordis. <hi>Respondit ille, et
ait,</hi> quasi adhuc inunctus, <hi>Quis est, Domine, ut credam
in eum? Et dixit ei Jesus: Et vidisti eum, et qui loquitur
tecum, ipse est.</hi> Missus est ille, iste lavans faciem
in Siloe, quod interpretatur Missus. Denique jam facie
lota cordis et mundata conscientia, agnoscens eum non
filium hominis tantum, quod ante crediderat, sed jam
<pb n="1719"/>
Filium Dei qui carnem susceperat, <hi>ait: Credo, Domine.</hi> 
Parum est, <hi>Credo;</hi> vis videre qualem credat? <hi>Procidens adoravit eum.</hi> </p>
        </div3>
<div3>
          <head>16.</head>
          <p>
 <hi>Et dixit ei Jesus.</hi> Modo dies ille est, inter lucem
et tenebras discernens. <hi>In judicium ego in hunc mundum
veni, ut qui non vident, videant; et qui vident,
caeci fiant.</hi> Quid est hoc, Domine? Magnam quaestionem
fessis intulisti: sed erige vires nostras, ut possimus
intelligere quod dixisti. Venisti <hi>ut qui non vident, videant:</hi> 
recte, quia lumen es; recte, quia dies es;
recte, quia de tenebris liberas: hoc omnis anima accipit,
omnis intelligit. Quid est hoc quod sequitur, <hi>Et
qui vident, caeci fiant?</hi> Ergone quia venisti, caeci fient
qui videbant? Audi quid sequitur, et fortassis intelliges.</p>
        </div3>
<div3>
          <head>17.</head>
          <p>
 Commoti sunt ergo verbis istis <hi>quidam ex Pharisaeis,
et dixerunt ei: Numquid et nos caeci sumus?</hi> 
Audi jam quid est quod movebat, <hi>Et qui vident, caeci
fiant. Dixit eis Jesus: Si caeci essetis, non haberetis
peccatum.</hi> Cum sit caecitas ipsa peccatum. <hi>Si caeci
essetis,</hi> id est, si vos caecos adverteretis, si vos caecos
diceretis, et ad medicum curreretis; <hi>si</hi> ergo ita <hi>caeci
essetis, non haberetis peccatum:</hi> quia veni ego auferre
peccatum. <hi>Nunc vero dicitis, Quia videmus: peccatum
vestrum manet.</hi> Quare? Quia dicendo, <hi>Videmus,</hi> medicum
non quaeritis, in caecitate vestra remanetis. Hoc
est ergo quod paulo ante non intellexeramus quod ait, <hi>Ego veni, ut qui non vident, videant:</hi> 
 quid est, <hi>ut qui
non vident, videant?</hi> Qui se non videre confitentur, et
medicum quaerunt, ut videant. <hi>Et qui vident, caeci fiant:</hi> 
quid est, <hi>qui vident, caeci fiant?</hi> Qui se patant videre,
et medicum non quaerunt, in sua caecitate permaneant.
Ergo istam discretionem vocavit judicium, cum
ait, <hi>In judicium veni in hunc mundum,</hi> quo discernit
causam credentium et confitentium a superbis, se videre
putantibus, et ideo gravius excaecatis; tanquam
dixerit ei peccator confitens et medicum quaerens, <hi>Judica me, Deus, et discerne causam meam de gente non
sancta 
 <note>(Psal. XLII, 1)</note>
          </hi>: illorum scilicet qui dicunt, <hi>Videmus,</hi> 
 et eorum peccatum manet. Non autem illud
judicium jam intulit mundo, quo de vivis et mortuis
in fine saeculi judicabit. Secundum hoc enim dixerat, <hi>Ego non judico quemquam 
 <note>(Joan. VIII, 15)</note>
          </hi>: quoniam
prius venit, <hi>non ut judicet mundum, sed ut salvetur mundus
per ipsum <note>(Id. III, 17)</note>
          </hi>.
</p>
        </div3>
      </div1>

<div1>
        <head>TRACTATUS XLV. <hi>Ab eo quod scriptum est,</hi> Amen, amen dico vobis; qui non intrat per ostium in ovile ovium, sed ascendit aliunde, ille fur est et latro; <hi>usque ad id,</hi> Ego veni ut vitam habeant, et abundantius habeant. <hi>Cap.</hi> X, V\. 1-10.</head>
<div3>
          <head>1.</head>
          <p>
 De illuminato illo qui natus est caecus, sermo ad
Judaeos Domini exortus est. Huic itaque lectioni hodiernam
esse contextam, scire debuit et commoneri
Charitas vestra. Cum enim Dominus dixisset, <hi>In judicium
ego veni in hunc mundum, ut qui non vident,
videant; et qui vident, caeci fiant;</hi> quod eo tempore,
quando lectum est, ut potuimus exposuimus: quidam
<pb n="1720"/>
ex Pharisaeis dixerunt, <hi>Numquid et nos caeci sumus?</hi> 
Quibus respondit: <hi>Si caeci essetis, non haberetis peccatum;
nunc autem dicitis, Quia videmus: peccatum
vestrum manet <note>(Joan. IX, 39-41)</note>
          </hi>. His verbis subjunxit
ea quae hodie cum recitarentur, audivimus.</p>
        </div3>
<div3>
          <head>2.</head>
          <p>
 <hi>Amen, amen dico vobis, qui non intrat per ostium
in ovile ovium, sed ascendit aliunde, ille fur est et latro.</hi> 
Dixerunt enim se caecos non esse: videre autem tunc
possent, si oves Christi essent. Unde sibi usurpabant
lumen qui furebant contra diem? Propter illorum ergo
vanam et superbam et insanabilem arrogantiam Dominus
Jesus ista contexuit: in quibus salubriter nos,
si advertamus, admonuit. Multi enim sunt qui secundum
quamdam vitae hujus consuetudinem dicuntur
boni homines, boni viri, bonae feminae, innocentes, et
quasi observantes ea quae in lege praecepta sunt; deferentes
honorem parentibus suis, non moechantes,
non homicidium perpetrantes, non furtum facientes,
non falsum testimonium adversus quemquam perhibentes,
et caetera quae lege mandata sunt velut observantes,
christiani non sunt: et plerumque se jactant
quomodo isti, <hi>Numquid et nos caeci sumus?</hi> Quia
vero ista omnia quae faciunt, et nesciunt ad quem finem
referant, inaniter faciunt, Dominus de grege suo,
et de ostio quo intratur ad ovile, similitudinem proposuit
in hodierna lectione. Dicant ergo Pagani: Bene
vivimus. Si per ostium non intrant, quid prodest eis
unde gloriantur? Ad hoc enim debet unicuique prodesse
bene vivere, ut detur illi semper vivere: nam
cui non datur semper vivere, quid prodest bene vivere?
Quia nec bene vivere dicendi sunt, qui finem
bene vivendi vel caecitate nesciunt, vel inflatione contemnunt.
Non est autem cuiquam spes vera et certa
semper vivendi, nisi agnoscat vitam, quod est Christus;
et per januam intret in ovile.</p>
        </div3>
<div3>
          <head>3.</head>
          <p>
 Quaerunt ergo plerumque tales homines etiam
persuadere hominibus ut bene vivant, et christiani
non sint. Per aliam partem volunt ascendere, rapere
et occidere; non ut pastor, conservare atque salvare.
Fuerunt ergo quidam philosophi, de virtutibus et vitiis
subtilia multa tractantes, dividentes, definientes,
ratiocinationes acutissimas concludentes, libros implentes,
suam sapientiam buccis crepantibus ventilantes;
qui etiam dicere auderent hominibus, Nos sequimini,
sectam nostram tenete, si vultis beate
vivere. Sed non intrarant per ostium: perdere volebant,
mactare et occidere.</p>
        </div3>
<div3>
          <head>4.</head>
          <p>
 Quid de istis dicam? Ecce ipsi Pharisaei legebant,
et in eo quod legebant, Christum sonabant,
venturum sperabant, et praesentem non agnoscebant:
jactabant se etiam ipsi inter videntes, hoc est inter
sapientes, et negabant Christum, et non intrabant
per ostium. Ergo et ipsi, si quos forte seducerent,
mactandos et occidendos, non liberandos seducerent.
Et hos dimittamus: videamus illos si forte ipsi intrant
per ostium, qui ipsius Christi nomine gloriantur.</p>
        </div3>
<div3>
          <head>5.</head>
          <p>
 Innumerabiles enim sunt, qui se videntes non solum
jactant, sed a Christo illuminatos videri volunt:
<pb n="1721"/>
sunt autem haeretici. Forte ipsi per januam intraverunt?
Absit. Sabellius dicit, Qui Filius est, ipse est
Pater: sed si Filius, non est Pater. Non intrat per
ostium, qui Filium dicit Patrem. Arius dicit: Aliud
est Pater, aliud est Filius. Recte diceret, si diceret
Alius; non, aliud. Quando enim dicit, Aliud, ei contradicit
a quo audit, <hi>Ego et Pater unum sumus <note>(Joan.
X, 30)</note>
          </hi>. Nec ipse ergo per ostium intrat: praedicat
enim Christum qualem sibi fingit, non qualem veritas
dicit. Nomen habes, rem non habes. Alicujus rei nomen
est Christus: tene ipsam rem, si vis prodesse tibi
nomen. Alius nescio unde, sicut Photinus: Christus
homo est, inquit; Deus non est. Nec ipse intrat
per ostium, quia Christus et homo et Deus est. Et
quid opus est multa percurrere, et multa vana haeresum
enumerare? Hoc tenete, ovile Christi esse catholicam
Ecclesiam. Quicumque vult intrare ad ovile,
per ostium intret, Christum verum praedicet. Non solum
Christum verum praedicet, sed Christi gloriam
quaerat, non suam: nam multi quaerendo gloriam
suam, oves Christi sparserunt potius quam congregaverunt.
Humilis est enim janua Christus Dominus:
qui intrat per hanc januam, oportet humiliet se, ut
sano capite possit intrare. Qui autem se non humiliat,
sed extollit, per maceriam vult ascendere: qui autem
per maceriam ascendit, ideo exaltatur ut cadat.</p>
        </div3>
<div3>
          <head>6.</head>
          <p>
 Tecte tamen adhuc loquitur Dominus Jesus, nondum
intelligitur: nominat ostium, nominat ovile, nominat
oves; commendat haec omnia, sed nondum
exponit. Legamus ergo, quia venturus est ad ea verba
in quibus nobis aliqua quae dixit dignetur exponere:
ex quorum expositione dabit nobis fortasse etiam illa
quae non exposuit, intelligere. Pascit enim manifestis,
exercet obscuris. <hi>Qui non intrat per ostium in ovile
ovium, sed ascendit aliunde.</hi> Vae misero, quia casurus
est! Sit ergo humilis, per ostium intret: plano pede
veniat, et non offendet. <hi>Ille,</hi> inquit, <hi>fur est et latro.</hi> 
Oves suas vult dicere oves alienas: ad hoc suas, id
est, furto ablatas, non ut salvet, sed ut occidat. Ergo
fur est, quia quod alienum est, suum dicit: latro,
quia et quod est furatus, occidit. <hi>Qui autem intrat per
ostium, pastor est ovium: huic ostiarius aperit.</hi> De
ostiario isto tunc quaeramus, quando ab ipso Domino
audierimus quod sit ostium, et qui sit pastor. <hi>Et oves
vocem ejus audiunt, et proprias oves vocat nominatim.</hi> 
Habet enim nomina earum scripta in libro vitae. <hi>Proprias
oves vocat nominatim.</hi> Hinc dicit Apostolus: <hi>Novit
Dominus qui sunt ejus <note>(II Tim. II, 19)</note>
          </hi>. <hi>Et educit
eas. Et cum proprias oves emiserit, ante eas vadit: et
oves illum sequuntur, quia sciunt vocem ejus. Alienum
autem non sequuntur, sed fugiunt ab eo; quia non noverunt
vocem alienorum.</hi> Tecta sunt haec, plena quaestionibus,
gravida sacramentis. Sequamur ergo et audiamus
magistrum ex his obscuris aliquid aperientem;
et per id quod aperit, nos forte intrare facientem.</p>
        </div3>
<div3>
          <head>7.</head>
          <p>
 <hi>Hoc proverbium dixit illis Jesus; illi autem non
cognoverunt quid loqueretur eis.</hi> Forte nec nos. Quid
ergo interest inter illos et nos, antequam ista verba
agnoscamus et nos? Quia nos pulsamus ut aperiatur
<pb n="1722"/>
nobis; illi autem Christum negando nolebant intrare
servandi, sed foris remanere perdendi. Quod ergo
nos audimus haec pie, quod antequam illa intelligamus,
credimus vera esse atque divina, magna ab istis
diversitate distamus. Cum enim duo audiunt verba
Evangelii, unus impius, alter pius, et alia sunt ut forte
ambo non intelligant, unus dicit, Nihil dixit; alius
dicit, Verum dixit, et bonum est quod dixit, sed nos
non intelligimus: iste quia credit jam pulsat, et dignus
est cui aperiatur, si pulsare persistat; ille vero adhuc
audit, <hi>Nisi credideritis, non intelligetis <note>(Isai. VII, 9,
sec. LXX)</note>
          </hi>. Quare ista commendo? Quia etiam cum
verba haec obscura, sicut possum, exposuero, aut quia
valde sunt abdita, vel ego eorum non apprehendero
intelligentiam, vel explicandi quod intelligo non habuero
facultatem, vel tam fuerit quisque tardus, ut
etiam exponentem non sequatur; non de se desperet:
maneat in fide, ambulet in via, audiat Apostolum dicentem, <hi>Et si quid aliter sapitis, hoc quoque vobis Deus
revelabit: verumtamen in quod pervenimus, in eo ambulemus <note>(Philipp. III, 15)</note>
          </hi>.</p>
        </div3>
<div3>
          <head>8.</head>
          <p>
 Incipiamus ergo audire exponentem, quem audivimus
proponentem. <hi>Dixit ergo iterum eis Jesus:
Amen, amen dico vobis, quia ego sum ostium ovium.</hi> 
Ecce ipsum ostium quod clausum posuerat, aperuit.
Ipse est ostium. Agnovimus, intremus, aut nos intrasse
gaudeamus. <hi>Omnes quotquot venerunt, fures sunt et
latrones.</hi> Quid est hoc, Domine, <hi>Omnes quotquot venerunt?</hi> 
Quid enim? tu non venisti? Sed intellige: <hi>Omnes quotquot venerunt</hi> 
 dixi, utique praeter me. Recolamus
ergo. Ante adventum ipsius venerunt Prophetae;
numquid fures et latrones fuerunt? Absit. Non
praeter illum venerunt, quia cum illo venerunt. Venturus
praecones mittebat, sed eorum corda quos miserat,
possidebat. Vultis nosse quia cum illo venerunt,
qui est ipse semper? Carnem quippe accepit ex tempore.
Quid est ergo semper? <hi>In principio erat Verbum <note>(Joan. I, 1)</note>
          </hi>.
Cum illo ergo venerunt, qui cum verbo
Dei venerunt. <hi>Ego sum,</hi> inquit, <hi>via et veritas et vita <note>(Id. XIX, 6)</note>
          </hi>.
Si ipse est veritas, cum illo venerunt
qui veraces fuerunt. Quotquot ergo praeter illum, <hi>fures et latrones;</hi> 
 id est, ad furandum et occidendum.</p>
        </div3>
<div3>
          <head>9.</head>
          <p>
 <hi>Sed non audierunt eos oves.</hi> Major haec quaestio
est, <hi>non audierunt eos oves.</hi> Ante adventum Domini nostri
Jesu Christi, quo humilis venit in carne, praecesserunt
justi, sic in eum credentes venturum, quomodo
nos credimus in eum qui venit. Tempora variata
sunt, non fides. Quia et ipsa verba pro tempore variantur,
cum varie declinantur: alium sonum habet, Venturus
est; alium sonum habet, Venit: mutatus est
sonus, venturus est, et venit: eadem tamen fides
utrosque conjungit, et eos qui venturum esse, et eos
qui eum venisse crediderunt. Diversis quidem temporibus,
sed utrosque per unum fidei ostium, hoc est
per Christum, videmus ingressos. Nos credimus Dominum
Jesum Christum natum ex Virgine, venisse in
carne, passum esse, resurrexisse, in coelum ascendisse:
totum hoc, sicut verba auditis praeteriti temporis,
impletum esse jam credimus. In ejus sunt fidei societate
<pb n="1723"/>
nobiscum et illi patres, qui crediderunt de Virgine
nasciturum, passurum, resurrecturum, in coelum
ascensurum: illos enim ostendit Apostolus ubi
ait, <hi>Habentes autem eumdem spiritum fidei, sicut scriptum
est, Credidi, propter quod locutus sum; et nos credimus,
propter quod et loquimur <note>(II Cor. IV, 13)</note>
          </hi>. Propheta
dixit, <hi>Credidi, propter quod locutus sum <note>(Psal.
CXV, 10)</note>
          </hi>: Apostolus dicit, <hi>Et nos credimus, propter
quod et loquimur.</hi> Ut scias autem quod una sit fides,
audi dicentem, <hi>Habentes eumdem spiritum fidei, et nos
credimus.</hi> Sic et alio loco, <hi>Nolo enim vos ignorare, fratres,
quia patres nostri omnes sub nube fuerunt, et omnes
per mare transierunt, et omnes in Moysen baptizati sunt,
in nube et in mari, et omnes eamdem escam spiritualem
manducaverunt, et omnes eumdem potum spiritualem
biberunt.</hi> Mare Rubrum significat Baptismum; Moyses
ductor per mare Rubrum significat Christum;
populus transiens significat fideles; mors Aegyptiorum
significat abolitionem peccatorum. In signis diversis
eadem fides: sic in signis diversis, quomodo
in verbis diversis; quia verba sonos mutant per tempora,
et utique nihil aliud sunt verba quam signa.
Significando enim verba sunt: tolle significationem
verbo, strepitus inanis est. Significata ergo sunt omnia.
Numquid non eadem credebant, per quos haec signa
ministrabantur, per quos eadem quae credimus, prophetata
praenuntiabantur? Utique credebant: sed illi
ventura esse, nos autem venisse. Ideo et sic ait, <hi>Eumdem
potum spiritualem biberunt.</hi> Spiritualem eumdem,
nam corporalem non eumdem. Quid enim illi bibebant? <hi>Bibebant enim de spirituali sequente petra: petra
autem erat Christus 
 <note>(I Cor. X, 1-4)</note>
          </hi>. Videte ergo, fide
manente, signa variata. Ibi petra Christus, nobis Christus
quod in altari Dei ponitur. Et illi pro magno sacramento
ejusdem Christi biberunt aquam profluentem
de petra; nos quid bibamus norunt fideles. Si
speciem visibilem intendas, aliud est: si intelligibilem
significationem, eumdem potum spiritualem biberunt.
Quotquot ergo illo tempore crediderunt vel
Abrahae, vel Isaac, vel Jacob, vel Moysi, vel aliis Patriarchis,
aliisque Prophetis Christum praenuntiantibus,
oves erant, et Christum audierunt: non alienam
vocem, sed ipsius audierunt. Judex fuerat in praecone.
Quia et quando judex loquitur per praeconem, exceptor
non facit, Praeco dixit; sed, Judex dixit. Alii
sunt ergo quos non audierunt oves, in quibus non erat
vox Christi, errantes, falsa dicentes, inania garrientes,
vana fingentes, miseros seducentes.</p>
        </div3>
<div3>
          <head>10.</head>
          <p>
 Quid est ergo quod dixi, Major haec est quaestio?
Quid habet obscurum et ad intelligendum difficile?
Audite, obsecro. Ecce Dominus ipse Jesus Christus
venit, praedicavit: utique multo magis vox pastoris
erat, expressa ipso ore pastoris. Si enim per Prophetas
vox pastoris erat, quanto magis vocem pastoris
proferebat lingua ipsa pastoris? Non omnes audierunt.
Sed quid putamus? qui audierunt, oves erant? Ecce
audivit Judas, et lupus erat: sequebatur, sed pelle
ovina tectus pastori insidiabatur. Aliqui vero eorum
qui Christum crucifixerunt, non audiebant, et oves
<pb n="1724"/>
erant: ipsos enim videbat in turba, quando dicebat, <hi>Cum exaltaveritis Filium hominis, tunc cognoscetis quia
ego sum 
 <note>(Joan. VIII, 28)</note>
          </hi>. Quomodo enim ista solvitur
quaestio? Audiunt non oves, et non audiunt oves; sequuntur
vocem pastoris quidam lupi, et ei quaedam
contradicunt oves; postremo pastorem occidunt oves.
Solvitur quaestio: respondet enim aliquis, et dicit,
Sed quando non audiebant, oves nondum erant, tunc
lupi erant; vox audita eos mutavit, et ex lupis oves
fecit: quando ergo factae sunt oves, audierunt, et pastorem
invenerunt, pastoremque secutae sunt; pastoris
promissa speraverunt, quia jussa fecerunt.</p>
        </div3>
<div3>
          <head>11.</head>
          <p>
 Soluta est utcumque ista quaestio, et cuiquam
forte sufficiat. Me autem adhuc movet, et quid me
moveat communico vobiscum, ut quodammodo quaerens
vobiscum, revelante illo vobiscum merear invenire.
Quid ergo me moveat, accipite. Per Ezechielem
prophetam Dominus objurgat pastores, et dicit inter
caetera de ovibus, <hi>Errantem ovem non revocastis <note>(Ezech.
XXXIV, 4)</note>
          </hi>. Et <hi>errantem</hi> dicit, et <hi>ovem</hi> appellat. Si
quando errabat ovis erat, cujus vocem ut erraret audiebat?
Procul dubio enim non erraret, si vocem pastoris
audiret: sed ideo erravit, quia vocem audivit
alieni; vocem furis et latronis audivit. Certe latronum
vocem non audiunt oves: <hi>Qui venerunt,</hi> inquit, et
intelligimus, Praeter me; id est, <hi>Qui venerunt</hi> praeter
me, <hi>fures sunt et latrones, et non audierunt eos oves.</hi> 
Domine, si non audierunt eos oves, quomodo errant
oves? Si oves non audiunt nisi te; tu autem veritas
es: quisquis veritatem audit, non utique errat. Illi
autem errant, et oves appellantur. Nam si in errore
ipso oves non appellarentur, non diceretur per Ezechielem, <hi>Errantem ovem non revocastis.</hi> 
 Quomodo et
errat, et ovis est? Vocem alieni audivit? Certe <hi>non
audierunt eos oves.</hi> Deinde modo multi colliguntur ad
ovile Christi, et ex haereticis fiunt catholici; a furibus
tolluntur, pastori redduntur: et aliquando murmurant,
taedium patiuntur ad revocantem, et non intelligunt
jugulantem; verumtamen etiam cum renitentes
venerint quae oves sunt, agnoscunt vocem pastoris, et
se venisse laetantur, et errasse erubescunt. Quando
ergo in illo errore tanquam in veritate gloriabantur,
et utique non audiebant vocem pastoris, et alienum
ideo sequebantur, oves erant an non erant? Si oves
erant, quomodo alienos oves non audiunt? si oves
non erant, quare objurgantur illi quibus dicitur, <hi>Errantem
ovem non revocastis?</hi> In ipsis etiam jam factis
catholicis Christianis, bonae spei fidelibus, aliquando
mala contingunt; seducuntur in errorem, et post errorem
revocantur: quando seducti sunt in errorem,
et rebaptizati sunt, aut post ovilis dominici societatem
rursus in errorem pristinum revoluti sunt, oves
erant an non erant? Utique catholici erant. Si catholici
fideles erant, oves erant. Si oves erant, quomodo
vocem alieni audire potuerunt, cum Dominus dicat, <hi>non audierunt eos oves?</hi> </p>
        </div3>
<div3>
          <head>12.</head>
          <p>
 Audistis, fratres, altitudinem quaestionis. Dico
ergo: <hi>Novit Dominus qui sunt ejus <note>(II Tim. II, 19)</note>
          </hi>. Novit
praescitos, novit praedestinatos: de illo quippe dicitur,
<pb n="1725"/>
 « Quos autem praescivit, et praedestinavit conformes
fieri imaginis Filii sui, ut sit ipse primogenitus in multis
fratribus. Quos autem praedestinavit, ipsos et vocavit;
et quos vocavit, ipsos et justificavit; quos
autem justificavit, ipsos et glorificavit. Si Deus pro
nobis, quis contra nos? Adde adhuc: Qui proprio
Filio suo non pepercit, sed pro nobis omnibus tradidit
eum, quomodo non et cum illo omnia nobis donavit? » 
Sed quibus nobis? Praescitis, praedestinatis,
justificatis, glorificatis: de quibus sequitur, <hi>Quis accusabit
adversus electos Dei <note>(Rom. VIII, 29-33)</note>
          </hi>? <hi>Novit</hi> 
ergo <hi>Dominus qui sunt ejus;</hi> ipsae sunt oves. Aliquando
se ipsae nesciunt, sed pastor novit eas, secundum
istam praedestinationem, secundum istam Dei praescientiam,
secundum electionem ovium, ante constitutionem
mundi: nam et hoc dicit Apostolus, <hi>Sicut
elegit nos in ipso ante constitutionem mundi <note>(Ephes. I,
4)</note>
          </hi>. Secundum istam ergo praescientiam Dei et praedestinationem,
quam multae oves foris, quam multi
lupi intus; et quam multae oves intus, et quam multi
lupi foris! Quid est quod dixi, quam multae oves foris?
Quam multi modo luxuriantur, casti futuri;
quam multi blasphemant Christum, credituri in Christum;
quam multi se inebriant, futuri sobrii; quam
multi rapiunt res alienas, donaturi suas! verumtamen
modo vocem alienam audiunt, alienos sequuntur.
Item quam multi intus laudant, blasphematuri;
casti sunt, fornicaturi; sobrii sunt, se vino postea
sepulturi; stant, casuri! non sunt oves. <note>(De praedestinatis
enim loquimur; de his loquimur quos novit
Dominus, qui sunt ejus.)</note> Et tamen ipsi quamdiu recte
sapiunt, Christi vocem audiunt. Ecce audiunt ipsi,
non audiunt illi: et tamen secundum praedestinationem
non oves isti, oves illi.</p>
        </div3>
<div3>
          <head>13.</head>
          <p>
 Adhuc manet quaestio, quae mihi interim nunc
videtur ita posse dissolvi. Est aliqua vox, est, inquam,
vox aliqua pastoris, in qua oves non audiunt alienos,
in qua non oves non audiunt Christum. Quae est ista
vox! <hi>Qui perseveraverit usque in finem, hic salvus erit <note>(Matth. X, 22)</note>
          </hi>.
Hanc vocem non negligit proprius,
non audit alienus: nam et ille hoc ei praedicat, ut
perseveret apud ipsum usque in finem, sed non apud
eum perseverando non audit hanc vocem. Venit ad
Christum, audivit alia et alia verba, illa et illa, omnia
vera, sana omnia: inter quae omnia est et illa vox, <hi>Qui perseveraverit usque in finem, hic salvus erit.</hi> 
 Istam
qui audierit, ovis est. Sed audiebat illam nescio quis,
et desipuit, refriguit, audivit alienam: si praedestinatus
est, ad tempus erravit, in aeternum non periit;
redit ut audiat quod neglexit, faciat quod audivit. Si
enim de his est qui praedestinati sunt, et errorem
ipsius Deus praescivit, et conversionem futuram; si
aberravit, redit ut audiat illam vocem pastoris, et sequatur
dicentem, <hi>Qui perseveraverit usque in finem,
hic salvus erit.</hi> Bona vox, fratres, vera, pastoralis,
ipsa est vox salutis in tabernaculis justorum <note>(Psal.
CXVII, 15)</note>. Nam facile est audire Christum, facile est
laudare Evangelium, facile acclamare disputatori:
perseverare usque in finem, hoc est ovium vocem pastoris
<pb n="1726"/>
audientium. Tentatio accidit, persevera usque
in finem: quia tentatio non perseverat usque in finem.
Usque in quem finem perseverabis? Quousque finias
viam. Quamdiu enim non audis Christum, adversarius
tuus est in ista via, hoc est in ista mortali vita. Sed
quid dicit? <hi>Concorda cum adversario tuo cito, dum es
cum eo in via <note>(Matth. V, 25)</note>
          </hi>. Audisti, credidisti, concordasti.
Si adversabaris, concorda. Si tibi praestitum
est concordare, noli ulterius litigare. Quando enim
finiatur via nescis, sed tamen scit ille. Si ovis es, et
si perseveraveris usque in finem, salvus eris: ac per
hoc istam vocem non contemnunt sui, non audiunt
alieni. Ut potui, ut ipse donavit, profundam multum
quaestionem aut exposui vobis, aut tractavi vobiscum.
Si qui minus intellexerunt, maneat pietas, et revelabitur
veritas: qui autem intellexerunt, non se extollant
quasi celeriores super tardiores, ne extollendo
se exorbitent, et facilius perveniant tardiores. Omnes
autem perducat cui dicimus: <hi>Deduc me, Domine, in
via tua, et ambulabo in veritate tua <note>(Psal. LXXXV, 11)</note>
          </hi>.</p>
        </div3>
<div3>
          <head>14.</head>
          <p>
 Per hoc ergo quod exposuit Dominus, quia ipse
est ostium, intremus ad ea quae proposuit, nec exposuit.
Et pastor quidem quisnam sit, quamvis non dixerit
in ista lectione quae hodie recitata est, tamen in ea
quae sequitur apertissime dicit: <hi>Ego sum pastor bonus.</hi> 
Quod etsi non diceret, quem alium praeter ipsum intelligere
deberemus in eis verbis, ubi ait:  « Qui intrat
per ostium, pastor est ovium. Huic ostiarius aperit:
et oves vocem ejus audiunt; et proprias oves vocat
nominatim, et educit eas. Et cum proprias oves
emiserit, ante eas vadit: et oves eum sequuntur, quia
sciunt vocem ejus? »  Quis enim alius oves proprias vocat
nominatim, et educit eas hinc ad vitam aeternam,
nisi qui novit nomina praedestinatorum? Unde ait discipulis
suis, <hi>Gaudete quia nomina vestra scripta sunt in
coelo <note>(Luc. X, 20)</note>
          </hi>: hinc enim vocat eas nominatim.
Et quis alius eas emittit, nisi qui earum peccata dimittit,
ut eum sequi duris liberatae vinculis possint!
Et quis eas praecessit quo eum sequantur, nisi qui
surgens a mortuis jam non moritur, et mors ei ultra
non dominabitur <note>(Rom. VI, 9)</note>: et cum hic conspicuus
esset in carne ait,  « Pater, quos dedisti mihi, volo
ut ubi ego sum, et ipsi sint mecum »  <note>(Joan XVII, 24)</note>?
Unde illud est quod ait:  « Ego sum ostium: per me si
quis introierit, salvabitur; et ingredietur, et egredietur;
et pascua inveniet. »  In hoc evidenter ostendit, non
solum pastorem, sed etiam oves intrare per ostium.</p>
        </div3>
<div3>
          <head>15.</head>
          <p>
 Sed quid est, <hi>ingredietur, et egredietur, et pascua
inveniet!</hi> Ingredi quippe in Ecclesiam per ostium
Christum, valde bonum est: exire autem de Ecclesia,
sicut ait iste ipse Joannes evangelista in Epistola sua, <hi>Ex nobis exierunt, sed non erant ex nobis 
 <note>(Joan. II, 19)</note>
          </hi>;
non est utique bonum. Talis ergo egressus non posset
a bono pastore laudari; ut diceret, <hi>et ingredietur, et
egredietur, et pascua inveniet.</hi> Est ergo aliquis non solum
ingressus, verum etiam egressus bonus per ostium
bonum, quod est Christus. Sed quis est iste laudabilis
<pb n="1727"/>
et beatus egressus! Possem quidem dicere ingredi nos,
quando interius aliquid cogitamus; egredi autem,
quando exterius aliquid operamur: et quoniam, sicut
dicit Apostolus, per fidem habitat Christus in cordibus
nostris <note>(Ephes. III, 17)</note>, ingredi per Christum esse
secundum ipsam fidem cogitare; egredi autem per Christum,
secundum ipsam fidem etiam foris, id est, coram
hominibus operari. Unde et in Psalmo legitur, <hi>Exiet
homo ad opus suum <note>(Psal. CIII, 23)</note>
          </hi>: et ipse Dominus
dicit, <hi>Luceant opera vestra coram hominibus <note>(Matth. V,
16)</note>
          </hi>. Sed plus me delectat quod ipsa veritas tanquam
pastor bonus, et ideo bonus doctor, quodammodo nos
admonuit, quemadmodum intelligere debeamus quod
ait,  « ingredietur, et egredietur, et pascua inveniet; » 
cum secutus adjunxit,  « Fur non venit nisi ut furetur,
et mactet, et perdat: ego veni ut vitam habeant, et
abundantius habeant. »  Videtur enim mihi dixisse, Ut
vitam habeant ingredientes, et abundantius habeant
egredientes. Non autem potest quisque per ostium, id
est per Christum, egredi ad vitam aeternam, quae erit
in specie, nisi per ipsum ostium, hoc est per eumdem
Christum in Ecclesiam ejus, quod est ovile ejus, intraverit
ad vitam temporalem, quae est in fide. Ideo
ait, <hi>Ego veni, ut vitam habeant,</hi> hoc est fidem, quae per
dilectionem operatur <note>(Galat. V, 6)</note>; per quam fidem in
ovile ingrediuntur ut vivant, quia justus ex fide vivit <note>(Rom. I, 17)</note>:
 <hi>et abundantius habeant,</hi> qui perseverando
usque in finem, per illud ostium, id est, per fidem Christi
egrediuntur, quoniam veri fideles moriuntur; et
abundantius habebunt vitam, veniendo quo pastor ille
praecessit, ubi nunquam deinde moriantur. Quamvis
ergo et hic in ipso ovili non desunt pascua, quoniam ad
utrumque possumus intelligere quod dictum est, <hi>et
pascua inveniet,</hi> id est, et ad ingressum et ad egressum:
tamen tunc vera pascua invenient, ubi saturentur
qui esuriunt et sitiunt justitiam <note>(Matth. V, 6)</note>;
qualia pascua invenit cui dictum est, <hi>Hodie mecum eris
in paradiso <note>(Luc. XXIII, 43)</note>
          </hi>. Quomodo autem ipse sit
ostium, ipse pastor, ut per seipsum quodammodo
etiam ipse ingredi et egredi intelligatur, et quisnam sit
ostiarius, longum est hodie quaerere, et disserendo
sicut ipse donaverit explicare.
</p>
        </div3>
      </div1>

<div1>
        <head>TRACTATUS XLVI. <hi>Ab eo quod scriptum est,</hi> Ego sum pastor bonus, <hi>etc., usque ad id,</hi> Mercenarius autem fugit, quia mercenarius est, et non pertinet ad eum de ovibus. <hi>Cap.</hi> X, V\. 11-13.</head>
<div3>
          <head>1.</head>
          <p>
 Loquens Dominus Jesus ovibus suis, et praesentibus,
et futuris quae tunc aderant; quia erant ubi
jam oves ejus erant, quae futurae erant ejus oves:
item praesentibus et futuris, et illis et nobis, et quotquot
etiam post nos fuerint oves ejus, quis ad eas
missus esset, ostendit. Omnes ergo audiunt vocem
pastoris sui dicentis, <hi>Ego sum pastor bonus.</hi> Non adderet, <hi>bonus,</hi> 
 nisi essent pastores mall. Sed pastores
mali, ipsi sunt fures et latrones: aut certe, ut multum,
mercenarii. Omnes enim hic personas quas posuit,
<pb n="1728"/>
requirere, distinguere, nosse debemus. Aperuit
enim jam duas res Dominus, quas quodammodo clausas
proposuerat: jam scimus quia ostium ipse est,
scimus quia pastor ipse est. Fures et latrones qui sint,
in hesterna lectione patefactum est; hodie autem audivimus
mercenarium, audivimus et lupum: heri nominatus
est et ostiarius. In bonis ergo ostium est,
ostiarius, pastor et oves: in malis fures et latrones,
mercenarii, lupus.</p>
        </div3>
<div3>
          <head>2.</head>
          <p>
 Ostium Dominum Christum accipimus, pastorem
ipsum: ostiarium quem? Haec enim duo ipse exposuit;
ostiarium nobis reliquit quaerendum. Et quid ait
de ostiario? <hi>Huic,</hi> inquit, <hi>ostiarius aperit.</hi> Cui aperit?
Pastori. Quid aperit pastori? Ostium. Et quis est ipsum
ostium? Ipse pastor. Numquid, si Dominus Christus
non exposuisset, non ipse dixisset, <hi>Ego sum pastor,</hi> 
et, <hi>Ego sum ostium <note>(Joan. X, 3, 9)</note>
          </hi>, auderet quisquam
nostrum dicere quod ipse Christus sit et pastor et
ostium? Si enim diceret, <hi>Ego sum pastor,</hi> et non diceret, <hi>Ego sum ostium;</hi> 
 quaesituri eramus quid esset
ostium, et forte aliud putantes ante ostium remansuri.
Gratia illius et misericordia nobis exposuit pastorem,
seipsum dixit; exposuit ostium, seipsum
dixit: ostiarium quaerendum nobis reliquit. Quem
nos dicturi sumus ostiarium? Quemlibet invenerimus,
cavendum est ne major existimetur quam ipsum
ostium; quia ostiarius in domibus hominum major
est ostio. Ostiarius enim ostio, non ostium praeponitur
ostiario; quia ostiarius ostium, non ostium custodit
ostiarium. Non audeo dicere aliquem ostio majorem;
audivi enim jam quid sit ostium: non me latet, non
sum dimissus conjecturae meae, non mihi humana est
relaxata suspicio; Deus dixit, veritas dixit, mutari
non potest quod immutabilis dixit.</p>
        </div3>
<div3>
          <head>3.</head>
          <p>
 Dicam ergo in hujus profunditate quaestionis quid
mihi videatur: eligat unusquisque quod placet; pie tamen
sentiat, sicut scriptum est, <hi>Sentite de Domino in
bonitate, et in simplicitate cordis quaerite illum <note>(Sap. I,
1)</note>
          </hi>. Ostiarium forte ipsum Dominum debemus accipere.
Multo sunt enim inter se diversa in rebus humanis
pastor et ostium, quam ostiarius et ostium; et
tamen Dominus et pastorem se dixit, et ostium. Cur
ergo non intelligamus ipsum et ostiarium? Si enim
consideremus proprietates, Dominus Christus nec
pastor est, sicut consuevimus nosse et videre pastores;
nec ostium est, non enim eum faber fecit: si
autem secundum aliquam similitudinem, et ostium et
pastor est; audeo dicere, et ovis est: ovis nempe sub
pastore est, tamen ille et pastor est et ovis. Ubi est
pastor? Ecce hic habes, lege Evangelium: <hi>Ego sum
pastor bonus.</hi> Ubi est ovis? Interroga propnetam: <hi>Sicut
ovis ad immolandum ductus est <note>(Isai. LIII, 7)</note>
          </hi>. Interroga
amicum sponsi: <hi>Ecce agnus Dei, ecce qui tollit
peccatum mundi <note>(Joan. I, 29)</note>
          </hi>. Adhuc aliquid secundum
istas similitudines mirabilius sum dicturus. Et
agnus enim et ovis et pastor inter se amica sunt;
contra leones autem a pastoribus oves custodiri solent:
et tamen de Christo, cum sit ovis et pastor, legimus
dictum, <hi>Vicit leo de tribu Juda <note>(Apoc. V, 5)</note>
          </hi>,
<pb n="1729"/>
Haec omnia, fratres, secundum similitudines accipite,
non secundum proprietates. Solemus videre pastores
sedere supra petram, et inde commissa sibi pecora
custodire: utique melior pastor quam petra, super
quam sedet pastor; et tamen Christus et pastor et
petra. Totum hoc secundum similitudinem. Proprietatem
autem si quaeras a me; <hi>In principio erat Verbum,
et Verbum erat apud Deum, et Deus erat Verbum <note>(Joan. I. 1)</note>
          </hi>.
Si quaeras a me proprietatem; Filius
unicus de Patre in aeternum ab aeterno genitus,
aequalis gignenti, per quem facta sunt omnia, cum
Patre incommutabilis, et accepta forma hominis non
mutatus, ex incarnatione homo, filius hominis et Filius
Dei. Hoc totum quod dixi, non similitudo, sed res est.</p>
        </div3>
<div3>
          <head>4.</head>
          <p>
 Non ergo pigeat nos, fratres, secundum quasdam
similitudines ipsum accipere ostium, ipsum ostiarium.
Quid est enim ostium? Qua intramus. Quis est ostiarius?
Qui aperit. Quis ergo se aperit, nisi qui seipsum
exponit? Ecce Dominus dixerat ostium, non intellexeramus;
quando non intelleximus, clausum erat: qui
aperuit, ipse est ostiarius. Nulla est ergo necessitas
aliquid aliud quaerere, nulla necessitas: sed fortasse
est voluntas. Si est voluntas, noli exorbitare, noli a
Trinitate discedere. Si personam aliam quaeris ostiarii,
Spiritus sanctus occurrat: non enim dedignabitur
ostiarius esse Spiritus sanctus, quando ipsum ostium
esse dignatus est Filius. Vide ostiarium forte Spiritum
sanctum: ipse Dominus discipulis suis de Spiritu sancto
dicit, <hi>Ipse vos docebit omnem veritatem <note>(Id. XVI, 13)</note>
          </hi>.
Ostium quid est? Christus. Quid est Christus? Veritas.
Quis aperit ostium, nisi qui docet omnem veritatem?</p>
        </div3>
<div3>
          <head>5.</head>
          <p>
 De mercenario autem quid dicimus? Non in bonis
hic commemoratus est. <hi>Pastor bonus,</hi> ait, <hi>animam
suam dat pro ovibus. Mercenarius, et qui non est pastor,
cujus non sunt oves propriae, videt lupum venientem,
et dimittit oves, et fugit; et lupus rapit, et dispergit
oves.</hi> Non hic bonam personam mercenarius gerit, et
tamen in aliquo utilis est: nec mercenarius diceretur,
nisi acciperet a conducente mercedem. Quis
est ergo iste mercenarius, et culpabilis et necessarius?
Hic vero, fratres, luceat nobis ipse Dominus, ut et
mercenarios intelligamus, et mercenarii non simus.
Quis est ergo mercenarius? Sunt in Ecclesia quidam
praepositi, de quibus Paulus apostolus dicit: <hi>Sua quaerentes,
non quae Jesu Christi.</hi> Quid est, <hi>sua quaerentes?</hi> 
Non Christum gratis diligentes, non Deum propter
Deum quaerentes; temporalia commoda consectantes,
lucris inhiantes, honores ab hominibus appetentes.
Haec quando amantur a praeposito, et propter haec
servitur Deo; quisquis est talis, mercenarius est, inter
filios se non computet. De talibus enim et Dominus
dicit: <hi>Amen dico vobis, perceperunt mercedem
suam <note>(Matth. VI, 5)</note>
          </hi>. Audi de Timotheo sancto quid
dicat apostolus Paulus:  « Spero autem in Domino
Jesu Timotheum cito mittere vobis, ut et ego bono
animo sim, cum cognovero quae circa vos sint: neminem
enim habeo unanimem, qui germane de vobis
sollicitus sit. Omnes enim sua quaerunt, non quae
<pb n="1730"/>
Jesu Christi »  <note>(Philipp. II, 19-21)</note>. Inter mercenarios
pastor ingemuit: Quaesivit aliquem qui sinceriter diligeret
gregem Christi, et circa se in eis qui cum illo
eo tempore fuerant, non invenit. Non enim in Ecclesia
Christi tunc praeter Paulum apostolum et Timotheum
nemo erat qui germane de grege sollicitus esset:
sed contigerat ut eo tempore quo Timotheum
misit, circa se alium de filiis non haberet; sed soli
mercenarii cum illo essent, <hi>sua quaerentes, non quae
Jesu Christi.</hi> Et tamen ipse germane de grege sollicitus,
maluit filium mittere, et inter mercenarios remanere.
Invenimus et mercenarios, non eos discutit
nisi Dominus; qui cor inspicit, ipse discutit: tamen
aliquando intelliguntur a nobis. Non enim frustra
dixit ipse Dominus etiam de lupis: <hi>Ex fructibus eorum
cognoscetis eos <note>(Matth. VII, 16)</note>
          </hi>. Multos interrogant
tentationes, et tunc apparent cogitationes: multi
autem latent. Habeat ovile Domini praepositos, et
filios et mercenarios. Praepositi autem qui filii sunt,
pastores sunt. Si pastores sunt, quomodo unus pastor,
nisi quia sunt illi omnes unius membra pastoris,
cujus sunt oves propriae? Nam et ipsi membra sunt
ipsius unius ovis; quia <hi>sicut ovis ad immolandum ductus
est.</hi> </p>
        </div3>
<div3>
          <head>6.</head>
          <p>
 Audite autem, quia et mercenarii necessarii
sunt. Multi quippe in Ecclesia commoda terrena sectantes,
Christum tamen praedicant, et per eos vox
Christi auditur: et sequuntur oves, non mercenarium,
sed vocem pastoris per mercenarium. Audite mercenarios
ab ipso Domino demonstratos: <hi>Scribae,</hi> inquit, <hi>et Pharisaei cathedram Moysi sedent: quae dicunt, facite;
quae autem faciunt, facere nolite 
 <note>(Id. XXIII, 2)</note>
          </hi>.
Quid aliud dixit, nisi, Per mercenarios vocem pastoris
audite? Sedendo enim cathedram Moysi legem Dei
docent: ergo per illos Deus docet. Sua vero illi si
velint docere, nolite audire, nolite facere. Certe enim
tales sua quaerunt, non quae Jesu Christi: nullus tamen
mercenarius ausus est dicere populo Christi,
Tua quaere, non quae Jesu Christi. Quod enim facit
male, non praedicat de cathedra Christi: inde laedit
unde mala facit, non unde bona dicit. Botrum carpe,
spinam cave. Bene, quia intellexistis; sed propter
tardiores dicam hoc idem planius. Quomodo dixi, Botrum
carpe, spinam cave; cum Dominus dicat, <hi>Numquid
colligunt de spinis uvam, aut de tribulis ficum <note>(Id. VII, 16)</note>
          </hi>?
Verum est omnino; et tamen etiam
verum ego dixi, Botrum carpe, spinam cave. Quia
botrus aliquando de radice vitis exortus, pendet in
sepe, crescit palmes, inseritur spinis, et portat fructum
spina non suum. Non enim spinam vitis attulit,
sed spinis palmes incubuit. Noli interrogare nisi radices.
Quaere radicem spinae, extra invenis a vite
quaere originem uvae, vitis hanc protulit ex radice. Cathedra
ergo Moysi vitis erat: Pharisaeorum mores
spinae erant. Doctrina vera per malos, palmes in sepe,
botrus inter spinas. Caute lege, ne dum quaeris fructum,
<pb n="1731"/>
laceres manum: et cum audis bona dicentem,
ne imiteris mala facientem. <hi>Quae dicunt facite,</hi> legite
uvas: <hi>quae autem faciunt, facere nolite,</hi> cavete spinas.
Etiam per mercenarios vocem pastoris audite, sed
nolite esse mercenarii, cum sitis membra pastoris.
Ipse autem Paulus sanctus apostolus, qui dixit,  « Neminem
habeo qui germane de vobis sollicitus sit;
omnes enim sua quaerunt, non quae Jesu Christi; » 
alio loco inter mercenarios filiosque distinguens, videte
quid dixerit:  « Quidam per invidiam et contentionem;
quidam vero et per bonam voluntatem Christum
praedicant: quidam ex charitate, scientes quia
in defensionem Evangelii positus sum; quidam vero
et per contumaciam Christum annuntiant, non caste,
existimantes tribulationem suscitari vinculis meis. »  Isti
mercenarii erant, Paulo apostolo invidebant. Quare invidebant,
nisi quia temporalia requirebant? Sed quid adjungat,
attendite: <hi>Quid enim? Dum omni modo, sive occasione,
sive veritate Christus annuntietur; et in hoc gaudeo,
sed et gaudebo <note>(Philipp. I, 15-18)</note>
          </hi>. Veritas est Christus:
veritas a mercenariis occasione annuntietur,
veritas a filiis veritate annuntietur: filii aeternam haereditatem
Patris patienter exspectant, mercenarii
temporalem mercedem conducentis festinanter exoptant:
mihi humana gloria, cui mercenarios invidere
video, minuatur; et tamen per linguas et mercenariorum
et filiorum divina Christi gloria diffametur,
cum <hi>sive occasione, sive veritate Christus annuntietur.</hi> </p>
        </div3>
<div3>
          <head>7.</head>
          <p>
 Vidimus qui sit etiam mercenarius. Quis est lupus,
nisi diabolus? Et quid dictum est de mercenario? <hi>Cum
viderit lupum venientem, fugit; quia non sunt ejus oves
propriae, nec ei cura est de ovibus.</hi> Numquid talis erat
apostolus Paulus? Absit. Numquid talis Petrus?
Absit. Numquid tales caeteri Apostoli, excepto Juda
filio perditionis? Absit. Pastores ergo illi? Plane
pastores. Et unde unus pastor? Jam dixi, pastores,
quia membra pastoris. Illo capite gaudebant, sub
illo capite concordabant, uno spiritu in unius corporis
compage vivebant: ac per hoc omnes ad unum pastorem
pertinebant. Si ergo pastores, non mercenarii,
quare fugiebant quando persecutionem patiebantur?
Expone nobis, o Domine. Vidi in Epistola fugientem
Paulum: per murum in sporta submissus est, ut manus
persequentis evaderet <note>(II Cor. XI, 33)</note>. Non ergo
illi cura fuit de ovibus, quas lupo veniente deserebat?
Fuit plane, sed eas pastori in coelo sedenti orationibus
commendabat: se autem utilitati earum fugiendo
servabat, sicut quodam loco ait, <hi>Manere in carne necessarium
propter vos <note>(Philipp. I, 24)</note>
          </hi>. Ab ipso namque
pastore omnes audierant, <hi>Si vos persecuti fuerint in
una civitate, fugite in aliam <note>(Matth. X, 23)</note>
          </hi>. Hanc nobis
quaestionem Dominus dignetur exponere. Domine, tu
dixisti eis quos fideles pastores esse utique volebas,
quos tua membra esse formabas, <hi>Si vos persecuti fuerint,
fugite.</hi> Injuriam ergo illis facis, quando reprehendis
mercenarios, qui vident lupum venientem et fugiunt.
Rogamus indices nobis quid habeat altitudo
quaestionis: pulsemus, aderit qui aperiat se ostiarius
ostii, quod est ipse.
<pb n="1732"/>
</p>
        </div3>
<div3>
          <head>8. </head>
          <p>
Quis est mercenarius, qui videt lupum venientem
et fugit? Qui sua quaerit, non quae Jesu Christi:
peccantem non libere audet arguere <note>(I Tim. V, 20)</note>.
Ecce nescio quis peccavit, graviter peccavit; increpandus
est, excommunicandus est: sed excommunicatus,
inimicus erit, insidiabitur, nocebit cum potuerit.
Jam ille qui sua quaerit, non quae Jesu Christi, ne
perdat quod sectatur, humanae amicitiae commoditatem,
et inimicitiarum humanarum incurrat molestiam,
tacet, non corripit. Ecce lupus ovi guttur apprehendit:
diabolus fideli adulterium persuasit; tu taces, non increpas:
o mercenarie, lupum venientem vidisti, et fugisti.
Respondet forte et dicit: Ecce hic sum, non fugi. Fugisti,
quia tacuisti; tacuisti, quia timuisti. Fuga animi,
timor est. Corpore stetisti, spiritu fugisti: quod ille
non faciebat qui dicebat, <hi>Etsi corpore absens sum, spiritu
vobiscum sum <note>(Coloss. II, 5)</note>
          </hi>. Quomodo enim spiritu
fugiebat, qui etiam corpore absens, fornicatores
litteris arguebat? Affectiones nostrae motus animorum
sunt. Laetitia, animi diffusio; tristitia, animi contractio:
cupiditas, animi progressio; timor, animi fuga
est. Diffunderis enim animo, cum delectaris; contraheris
animo, cum molestaris: progrederis animo,
cum appetis; fugis animo, cum metuis. Ecce unde
ille mercenarius viso lupo dicitur fugere. Quare? <hi>Quia
non est ei cura de ovibus.</hi> Quare <hi>non est ei cura de ovibus?
Quia mercenarius est.</hi> Quid est, <hi>mercenarius est?</hi> 
Temporalem mercedem quaerens, et in domo in aeternum
non habitabit. Sunt hic adhuc quaerenda, et
discutienda vobiscum, sed onerare vos non est consilii.
Dominica enim cibaria conservis ministramus;
in pascuis dominicis oves pascimus, et simul pascimur.
Sicut non est negandum quod necessarium est,
sic non est cor infirmum pabuli multitudine praegravandum.
Non sit ergo molestum Charitati vestrae,
quia omnia quae hic adhuc discutienda arbitror, hodie
non discutio: sed iterum nobis in nomine Domini
diebus reddendi sermonis eadem lectio recitabitur,
et diligentius, illo adjuvante, tractabitur.
</p>
        </div3>
      </div1>

<div1>
        <head>TRACTATUS XLVII. <hi>Ab eo quod scriptum est,</hi> Ego sum pastor bonus, et cognosco oves meas, <hi>etc., usque ad id,</hi> Numquid daemonium potest caecorum oculos aperire? <hi>Cap.</hi> X, V\. 14-21.</head>
<div3>
          <head>1.</head>
          <p>
 Qui sermonem Dei nostri non solum libenter,
sed etiam diligenter auditis, promissionis nostrae procul
dubio meministis. Ipsa quippe lectio evangelica
et hodie lecta est, quae lecta fuerat proximo dominico
die: propterea quoniam in quibusdam necessitatibus
immorati, non potuimus omnia discutere quae
vestris sensibus debebamus. Proinde quae jam dicta
atque tractata sunt, hodie non quaerimus; ne adhuc
eadem repetendo, ad illa quae nondum dicta sunt pervenire
minime permittamur. Nostis jam in nomine
Domini qui sit bonus pastor, et quemadmodum pastores
boni membra sint ejus, et ideo pastor sit unus:
<pb n="1733"/>
nostis qui sit mercenarius ferendus; quis lupus, et
jures, et latrones cavendi; quae sint oves, quod sit
ostium quo et oves ingrediuntur et pastor; quomodo
sit intelligendus ostiarius: nostis etiam quoniam quisquis
non per ostium intraverit, fur est et latro, nec
venit nisi ut furetur, et occidat, et perdat. Haec omnia
dicta, sufficienter, quantum existimo, pertractata
sum. Hodie debemus dicere, quantum adjuvat Dominus
(quoniam ipse Jesus Christus salvator noster et
pastorem se esse dixit, et ostium, et pastorem bonum
dixit intrare per ostium), quomodo ipse per seipsum
intret. Si enim nemo pastor bonus est, nisi qui per
ostium intrat, et ipse est praecipue pastor bonus, et
ipse est ostium; intelligere non possum, nisi et ipsum
per seipsum ad oves suas intrare, et vocem suam illis
dare ut sequantur eum, easque intrantes et exeuntes
pascua invenire, quod est vita aeterna.</p>
        </div3>
<div3>
          <head>2.</head>
          <p>
 Cito ergo dico. Ego quaerens intrare ad vos, id
est ad cor vestrum, Christum praedico: si aliud praedicem,
per aliam partem conabor ascendere. Christus
itaque mihi janua est ad vos; per Christum intro, non
ad parietes vestros, sed ad corda vestra. Per Christum
intro, Christum in me libenter audistis. Quare
Christum in me libenter audistis? Quia oves Christi
estis, sanguine Christi comparati estis. Agnoscitis pretium
vestrum: quod non a me datur, sed per me
praedicatur. Ille quippe emit, qui pretiosum sanguinem
fudit: pretiosus sanguis est illius sine peccato.
Fecit tamen ipse etiam suorum sanguinem pretiosum,
pro quibus dedit sanguinis pretium: nam si suorum
sanguinem non faceret pretiosum, non diceretur, <hi>Pretiosa in conspectu Domini mors sanctorum ejus 
 <note>(Psal.
CXV, 15)</note>
          </hi>. Itaque etiam quod ait, <hi>Pastor bonus animam
suam ponit pro ovibus,</hi> non ipse unus hoc fecit: et
tamen si illi qui fecerunt membra ejus sunt, idem ipse
unus hoc fecit. Ipse enim potuit facere sine illis; ipsi
sine illo unde potuerunt, cum ipse dixerit, <hi>Sine me
nihil potestis facere <note>(Joan. XV, 5)</note>
          </hi>? Hinc autem ostendimus
quod et alii fecerint, quia ipse apostolus Joannes,
qui hoc quod audistis Evangelium praedicavit, in
Epistola sua dixit: <hi>Sicut Christus pro nobis animam
suam posuit, sic et nos debemus animas pro fratribus
ponere <note>(I Joan. III, 16)</note>
          </hi>. <hi>Debemus,</hi> dixit; debitores nos
fecit qui primus exhibuit. Ideo quodam loco scriptum
est: <hi>Si sederis coenare ad mensam potentis, sapienter
intellige quae apponuntur tibi: et mitte manum tuam,
sciens quia talia te oportet praeparare <note>(Prov. XXIII, 1, 2,
sec. LXX)</note>
          </hi>. Mensa potentis quae sit, nostis; ibi est corpus
et sanguis Christi: qui accedit ad talem mensam,
praeparet talia. Et quid est, praeparet talia? <hi>Quomodo
ipse pro nobis animam suam posuit, sic et nos debemus,</hi> 
ad aedificandam plebem et asserendam fidem, <hi>animas pro fratribus ponere.</hi> 
 Ideo Petro quem facere
volebat pastorem bonum, non in ipso Petro, sed in
corpore suo ait: <hi>Petre, amas me? pasce oves meas.</hi> Hoc
semel, hoc iterum, hoc tertio usque ad ejus tristitiam.
Et cum tantum interrogasset Dominus, quantum interrogandum
<pb n="1734"/>
esse judicavit, ut ter confiteretur qui ter
negaverat, et ei suas oves pascendas tertio commendasset;
ait illi, <hi>Cum junior esses, cingebas te, et ambulabas
ubi volebas: cum autem senueris, extendes manus
tuas, et alter te cinget, et ducet quo tu non vis.</hi> Et exposuit
Evangelista quid Dominus dixerit: <hi>Hoc autem</hi> 
inquit, <hi>dixit, significans qua morte clarificaturus esset
Deum <note>(Joan. XXI, 15-19)</note>
          </hi>. Ad hoc ergo pertinet, <hi>Pasce oves meas:</hi> 
 ut ponas animam tuam pro ovibus
meis.</p>
        </div3>
<div3>
          <head>3.</head>
          <p>
 Jam illud quod ait, <hi>Sicut novit me Pater, et ego
agnosco Patrem,</hi> quis nescit? Ipse enim agnoscit Patrem
per se, nos per illum. Quia ipse per se agnoscit,
novimus: quia et nos per illum, etiam hoc novimus;
quia et hoc per illum novimus. Ipse enim dixit: <hi>Deum
nemo vidit unquam, nisi unigenitus Filius qui est in sinu
Patris; ipse enarravit <note>(Id. I, 18)</note>
          </hi>. Ergo et nos per
ipsum, quibus enarravit. Item alibi ait: <hi>Nemo novit
Filium, nisi Pater; neque Patrem quisquam novit, nis
Filius, et cui voluerit Filius revelare <note>(Matth. XI, 27)</note>
          </hi>.
Sicut ergo ipse per se novit Patrem, nos autem per
illum novimus Patrem; sic intrat in ovile per semetipsum,
et nos per ipsum. Ostium dicebamus per Christum
nos habere ad vos; quare? Quia Christum praedicamus.
Nos Christum praedicamus; et ideo per
ostium intramus. Christus autem Christum praedicat,
quia seipsum praedicat; et ideo pastor per seipsum
intrat. Lumen cum alia monstrat quae videntur in lumine,
numquid aliquo alio indiget ut monstretur?
Lumen ergo et alia demonstrat et seipsum. Quaecumque
intelligimus, intellectu intelligimus; et ipsum intellectum
unde, nisi intellectu, intelligimus? Numquid
sic oculo carnis et alia vides et ipsum? Quamvis enim
videant homines oculis suis, non tamen vident oculos
suos. Oculus carnis alia videt, se non potest: intellectus
autem et alia intelligit, et seipsum. Quomodo
intellectus videt se, sic et Christus praedicat se.
Si praedicat se, et praedicando intrat ad te, per se
intrat ad te. Et ad Patrem ipse est ostium; quia
non est qua veniatur ad Patrem, nisi per ipsum.
Unus enim Deus et unus mediator Dei et hominum,
homo Christus Jesus <note>(I Tim. II, 5)</note>. Verbo multa dicuntur:
haec ipsa quae dixi, utique verbo dixi. Si velim
dicere et ipsum verbum, unde dico, nisi verbo? Ac
per hoc per verbum et alia dicuntur, quae non sunt
quod verbum; et ipsum verbum dici non potest, nisi
per verbum. Adjuvante Domino exemplis abundavimus.
Tenete ergo quomodo Dominus Jesus Christus
et ostium sit, et pastor: ostium pandendo se, pastor
intrando per se. Et quidem, fratres, quod pastor est,
dedit et membris suis: nam et Petrus pastor, et Paulus
pastor, et caeteri Apostoli pastores, et boni episcopi
pastores. Ostium vero nemo nostrum se dicit;
hoc sibi ipse proprium tenuit, qua intrent oves. Denique
Paulus apostolus boni pastoris implebat officium,
quando Christum praedicabat, quia per ostium
intrabat. At ubi oves indisciplinatae coeperunt facere
schismata, et alia ostia sibi ponere, non qua intrarent
ut congregarentur, sed qua errarent ut dividerentur,
<pb n="1735"/>
dicentes, alii, <hi>Ego sum Pauli;</hi> alii, <hi>Ego sum Cephae;</hi> 
alii, <hi>Ego Apollo;</hi> alii, <hi>Ego Christi:</hi> expavescens ad
eos qui dixerunt, <hi>Ego sum Pauli,</hi> tanquam clamans
ad oves, Miserae, qua itis? non sum ostium: <hi>Numquid
Paulus,</hi> inquit, <hi>pro vobis crucifixus est? aut in nomine
Pauli baptizati estis <note>(I Cor. I, 12, 13)</note>
          </hi>? Qui vero
dicebant, <hi>Ego sum Christi,</hi> invenerant ostium.</p>
        </div3>
<div3>
          <head>4.</head>
          <p>
 De uno autem ovili et uno pastore, jam quidem
assidue soletis audire: multum enim commendavimus
unum ovile, praedicantes unitatem, ut per Christum
omnes oves ingrederentur, et Donatum nulla sequeretur.
Verumtamen unde hoc proprie dixerit Dominus,
satis apparet. Loquebatur enim apud Judaeos, missus
autem fuerat ad ipsos Judaeos, non propter quosdam
immani odio pertinaces et perseverantes in tenebris,
sed propter quosdam in ipsa gente quas dicit oves
suas: de quibus ait, <hi>Non sum missus nisi ad oves quae
perierunt domus Israel <note>(Matth. XV, 24)</note>
          </hi>. Noverat etiam
eos in turba furentium, et praevidebat in pace credentium.
Quid est ergo, <hi>Non sum missus nisi ad oves quae
perierunt domus Israel;</hi> nisi quia praesentiam suam
corporalem non exhibuit nisi populo Israel? Ad Gentes
non perrexit ipse, sed misit: ad populum vero
Israel et misit, et venit ipse; ut qui contemnebant,
majus judicium sumerent, quia et praesentia est illis
exhibita. Ipse Dominus ibi fuit, ibi matrem elegit;
ibi concipi, ibi nasci, ibi sanguinem fundere voluit;
ibi sunt vestigia ejus, modo adorantur, ubi novissime
stetit, unde ascendit in coelum: ad Gentes autem
misit.</p>
        </div3>
<div3>
          <head>5.</head>
          <p>
 Sed forte aliquis arbitratur, quoniam non ipse ad
nos venit, sed misit ad nos, non nos audisse vocem
ipsius, sed vocem eorum quos misit. Absit; pellatur
ista cogitatio de cordibus vestris: et in his quos misit
ipse erat. Ipsum Paulum audi quem misit; ad Gentes
enim praecipue Paulum misit apostolum: et ait ipse
Paulus terrens non de se, sed de illo, <hi>An vultis accipere
experimentum ejus qui in me loquitur Christi <note>(II Cor.
XIII, 3)</note>
          </hi>? Audite et ipsum Dominum. <hi>Et alias oves habeo,</hi> 
id est, in Gentibus: <hi>quae non sunt de hoc ovili,</hi> id
est de populo Israel: <hi>oportet me et illas adducere.</hi> Ergo
et per suos non alter adducit. Adhuc audi: <hi>Vocem
meam audient.</hi> Ecce et per suos ipse loquitur, et per
eos quos mittit vox ejus auditur. <hi>Ut sit unum ovile et
unus pastor.</hi> Duobus istis gregibus tanquam duobus
parietibus, factus est lapis angularis <note>(Ephes. II, 11-22)</note>.
Ergo et ostium est, et lapis angularis: omnia
per similitudinem, nihil horum proprie.</p>
        </div3>
<div3>
          <head>6.</head>
          <p>
 Jam enim dixi, et commendavi vehementer, et
qui capiunt sapiunt, imo qui sapiunt capiunt; et qui
nondum intellectu sapiunt, fide teneant quod intelligere
nondum possunt. Per similitudinem Christus
multa est quae per proprietatem non est. Per similitudinem
et Petra est Christus, et ostium est Christus,
<pb n="1736"/>
et lapis angularis est Christus, et pastor est Christus,
et agnus est Christus, et leo est Christus. Quam multa
per similitudines, et alia, quae commemorare longum
est! Si autem proprietates discutias rerum quas videre
consuesti; nec petra est, quia durus et sine sensu non
est; nec ostium est, quia faber eum non fecit; nec
lapis angularis est, quia non est ab structore compositus;
nec pastor est, quia custos ovium quadrupedum
non est; nec leo est, quia fera non est; nec
agnus est, quia pecus non est. Omnia ergo ista per
similitudinem. Quid ergo proprie? <hi>In principio erat
Verbum, et Verbum erat apud Deum, et Deus erat Verbum.</hi> 
Quid de homine qui apparuit? <hi>Et Verbum caro
factum est, et habitavit in nobis <note>(Joan. I, 1, 14)</note>
          </hi>.</p>
        </div3>
<div3>
          <head>7.</head>
          <p>
 Audi et caetera. <hi>Propterea me Pater diligit,</hi> inquit; <hi>quia ego pono animam meam, ut iterum sumam eam.</hi> 
Quid ait? <hi>Propterea me Pater diligit:</hi> quia morior ut
resurgam. Cum magno enim pondere dictum est, <hi>ego: Quia ego pono,</hi> 
 inquit, <hi>pono animam meam, ego
pono.</hi> Quid est, <hi>ego pono?</hi> Ego illam pono: non glorientur
Judaei; saevire potuerunt, potestatem habere
non potuerunt: saeviant quantum possunt; si ego noluero
animam meam ponere, quid saeviendo facturi
sunt? Una responsione prostrati sunt: quando eis
dictum est, <hi>Quem quaeritis?</hi> dixerunt, <hi>Jesum;</hi> et ait
eis, <hi>Ego sum: redierunt retro, et ceciderunt <note>(Id. XVIII,
4-6)</note>
          </hi>. Qui ceciderunt ad unam vocem Christi morituri,
quid facient sub voce judicaturi? <hi>Ego, ego,</hi> inquam, <hi>pono animam meam, ut iterum sumam eam.</hi> 
 Non glorientur
Judaei, quasi praevaluerint; ipse posuit animam
suam. <hi>Ego dormivi,</hi> dicit. Nostis Psalmum: <hi>Ego dormivi,
et somnum cepi; et exsurrexi, quoniam Dominus
suscipiet me <note>(Psal. III, 6)</note>
          </hi>. Modo Psalmus ipse lectus
est, modo audivimus: <hi>Ego dormivi, et somnum cepi;
et exsurrexi, quoniam Dominus suscipiet me.</hi> Quid est, <hi>Ego dormivi?</hi> 
 Quia volui, dormivi. Quid est, <hi>dormivi?</hi> 
Mortuus sum. Nonne dormivit, qui quando voluit, de
sepulcro tanquam de lecto surrexit? Sed amat dare
gloriam Patri, ut nos aedificet gloriam dare Creatori.
Nam quod addidit, <hi>exsurrexi, quoniam Dominus suscipiet
me;</hi> putatis hic quasi virtutem ejus defecisse,
ut per potestatem suam mori potuerit, per potestatem
suam resurgere non potuerit? Sic enim videntur sonare
verba non intentius intellecta, <hi>Ego dormivi;</hi> id est,
quia volui, dormivi. <hi>Et exsurrexi:</hi> quare? <hi>Quia Dominus
suscipiet me.</hi> Quid enim, tu a teipso resurgere non
valeres? Si non valeres, non diceres, <hi>Potestatem habeo
ponendi animam meam, et potestatem habeo iterum
sumendi eam.</hi> Audi alio loco in Evangelio, quia non
solum Pater suscitavit Filium, sed etiam Filius seipsum. <hi>Solvite,</hi> 
 inquit, <hi>templum hoc, et in triduo suscitabo
illud.</hi> Et Evangelista: <hi>Hoc autem,</hi> inquit, <hi>dicebat de
templo corporis sui <note>(Joan. II, 19, 21)</note>
          </hi>. Hoc enim suscitabatur
quod moriebatur. Nam Verbum non est mortuum,
anima illa non est mortua. Si nec tua moritur,
Domini moreretur?</p>
        </div3>
<div3>
          <head>8.</head>
          <p>
 Unde scio, inquis, si mea non moritur? A te
non occidatur, et non moritur. Quomodo, inquis, ego
<pb n="1737"/>
possum occidere animam meam? Ut alia peccata interim
taceam, <hi>Os quod mentitur, occidit animam <note>(Sap.
I, 11)</note>
          </hi>. Quomodo, inquis, securus sum, quia non moritur?
Ipsum Dominum audi dantem servo securitatem: <hi>Nolite timere eos qui occidunt corpus, et postea
non habent quid faciant.</hi> 
 Sed plane quid ait? <hi>Eum timete
qui habet potestatem et corpus et animam occidere
in gehenna <note>(Matth. X, 28, et Luc. XII, 4, 5)</note>
          </hi>. Ecce quia
moritur, ecce quia non moritur. Quid est mori ipsius?
quid est mori carni tuae? Mori carni tuae, est amittere
vitam suam: mori animae tuae, est amittere vitam
suam. Vita carnis tuae, anima tua: vita animae tuae,
Deus tuus. Quomodo moritur caro amissa anima, quae
vita est ejus; sic moritur anima amisso Deo, qui vita
est ejus. Certe ergo immortalis est anima. Plane immortalis,
quia vivit et mortua. Quod enim de vidua
deliciosa dixit Apostolus, etiam de anima, si Deum
suum amiserit, dici potest, <hi>Vivens mortua est <note>(I Tim.
V, 6)</note>
          </hi>.</p>
        </div3>
<div3>
          <head>9.</head>
          <p>
 Quomodo ergo ponit animam suam Dominus?
Fratres, quaeramus hoc paulo attentius. Non nos arctat
hora quae solet die dominico: vacat nobis, hoc
lucrentur qui ad verbum Dei etiam die hodierna conveniunt. <hi>Pono,</hi> 
 inquit, <hi>animam meam.</hi> Quis ponit?
quam ponit? Quid est Christus? Verbum et homo.
Nec sic homo ut sola caro: sed quia homo, constat ex
carne et anima, totus autem homo in Christo. Non
enim partem deteriorem suscepisset, et partem meliorem
deseruisset: pars quippe hominis melior est anima
quam corpus. Quia ergo totus homo in Christo,
quid est Christus? Verbum, inquam, et homo. Quid
est Verbum et homo? Verbum, anima et caro. Tenete
hoc, quia non defuerunt haeretici et in ista sententia,
pulsi quidem jam olim a veritate catholica: sed tamen
ut fures et latrones non intrantes per ostium, insidiari
ovili non desinunt. Apollinaristae haeretici dicti sunt,
qui ausi sunt dogmatizare quod Christus non sit nisi
Verbum et caro: animam humanam non eum assumpsisse
contendunt. Nam et aliqui eorum fuisse in
Christo animam, negare non potuerunt. Videte absurditatem
et insaniam non ferendam. Animam irrationalem
cum habere voluerunt, rationalem negaverunt:
dederunt ei animam pecoris, subtraxerunt hominis.
Sed illi abstulerunt Christo rationem, non tenendo rationem.
Absit hoc a nobis, in fide catholica nutritis
atque fundatis. Ex hac ergo occasione admonuerim
Charitatem vestram, ut quomodo superioribus lectionibus
satis vos instruximus adversus Sabellianos et
Arianos; Sabellianos qui dicunt, Ipse est Pater qui
Filius; Arianos qui dicunt, Aliud est Pater, aliud est
Filius, quasi non sint ejusdem substantiae Pater et Filius:
instruximus etiam, quantum meministis, et meminisse
debetis, contra haereticos Photinianos, qui
<pb n="1738"/>
solum hominem Christum sine Deo esse dixerunt;
contra Manichaeos, qui solum sine homine Deum: ex
hac occasione de anima instruamus vos et contra
Apollinaristas, qui dicunt Dominum nostrum Jesum
Christum non habuisse animam humanam, id est animam
rationalem, animam intelligentem, animam, inquam,
in qua distamus a pecore, quod homines sumus.</p>
        </div3>
<div3>
          <head>10.</head>
          <p>
 Quomodo ergo hic dixit Dominus, <hi>Potestatem
habeo ponendi animam meam?</hi> Quis ponit animam, et
iterum sumit eam? Christus ex eo quod Verbum est,
ponit animam, et sumit eam iterum? An ex eo quod
anima humana est, ipsa se ponit, et iterum ipsa se
sumit? An ex eo quod caro est, caro animam ponit,
et iterum sumit? Tria proposui, omnia pertractemus,
et hoc eligamus quod conveniat regulae veritatis. Si
enim dixerimus, quia Verbum Dei posuit animam
suam, et iterum sumpsit eam; metuendum est ne subintret
prava cogitatio, et dicatur nobis: Ergo aliquando
anima illa separata est a Verbo, et aliquando Verbum
illud, ex quo suscepit animam illam, fuit sine anima.
Video enim fuisse sine anima humana Verbum, sed
cum in principio erat Verbum, et Verbum erat apud
Deum, et Deus erat Verbum. Ex quo enim Verbum
caro factum est, ut habitaret in nobis <note>(Joan. I, 1, 14)</note>,
et susceptus est a Verbo homo, id est totus homo,
anima et caro; quid fecit passio, quid fecit mors, nisi
corpus ab anima separavit? Animam vero a Verbo
non separavit. Si enim mortuus est Dominus, imo quia
mortuus est Dominus; mortuus est enim pro nobis
in cruce; sine dubio caro ipsius exspiravit animam:
ad tempus exiguum anima deseruit carnem, sed redeunte
anima resurrecturam. A Verbo autem animam
separatam esse non dico. Latronis animae dixit: <hi>Hodie
mecum eris in paradiso <note>(Luc. XXIII, 43)</note>
          </hi>. Fidelem latronis
animam non deserebat, et deserebat suam?
Absit: sed illius ut Dominus custodivit, suam vero
inseparabiliter habuit. Si autem dixerimus quia ipsa
se anima posuit, et iterum ipsa se sumpsit, absurdissimus
sensus est: non enim quae a Verbo non erat
separata, a seipsa poterat separari.</p>
        </div3>
<div3>
          <head>11.</head>
          <p>
 Dicamus ergo et quod verum est, et quod facile
intelligi potest. Ecce homo quilibet non constans ex
Verbo et anima et carne, sed ex anima et carne: de
isto homine interrogemus quomodo ponat animam
suam quicumque homo. An forte nullus homo poni,
animam suam? Potes mihi dicere: Nullus homo habet
potestatem ponere animam suam, et iterum
sumere eam. Ponere animam suam nisi posset homo,
non diceret Joannes apostolus, <hi>Sicut Christus pro nobis
animam suam posuit, sic et nos debemus animas pro
fratribus ponere <note>(I Joan. III, 16)</note>
          </hi>. Ergo et nobis licet (si
et nos impleamur virtute ipsius, quia sine illo nihil facere
possumus) ponere pro fratribus animas nostras.
Quando martyr quilibet sanctus posuit pro fratribus
animam suam, quis posuit, et quam posuit? Hoc si
intellexerimus, ibi videbimus quemadmodum a Christo
dictum sit, <hi>Potestatem habeo ponendi animam meam.</hi> 
<pb n="1739"/>
O homo, paratus es pro Christo mori? Paratus, inquit.
Dicam hoc aliis verbis. Paratus es pro Christo
animam tuam ponere? Et ad ista verba sic mihi respondet,
Paratus sum; quomodo mihi responderat
cum dicerem, Paratus es mori. Hoc ergo est ponere
animam, quod est mori. Sed pro quo ibi est certamen?
Omnes enim homines quando moriuntur, ponunt animam;
sed non omnes pro Christo ponunt. Et nemo
habet potestatem sumere quod posuerit: Christus autem
et pro nobis posuit, et quando voluit, posuit; et
quando voluit, sumpsit. Ponere ergo animam, mori
est. Sic et apostolus Petrus Domino dixit, <hi>Animam
meam pro te ponam <note>(Joan. XIII, 37)</note>
          </hi>: id est, pro te
moriar. Carni hoc tribue: caro ponit animam suam,
et caro iterum sumit eam; non tamen sua potestate
caro, sed potestate inhabitantis carnem: caro ergo
ponit animam suam exspirando. Vide ipsum Dominum
in cruce; <hi>Sitio</hi> dixit: illi qui aderant tinxerunt
spongiam in aceto, alligaverunt arundini, et apposuerunt
ori ejus; quod cum accepisset, ait, <hi>Perfectum est:</hi> 
quid est, <hi>Perfectum est?</hi> Impleta sunt omnia quae ante
mortem futura de me fuerant prophetata. Et quia potestatem
habebat quando vellet ponendi animam suam;
posteaquam dixit, <hi>Perfectum est,</hi> quid ait Evangelista? <hi>Et inclinato capite tradidit Spiritum 
 <note>(Id. XIX, 28-30)</note>
          </hi>.
Hoc est ponere animam. Modo hic attendat Charitas
vestra. <hi>Inclinato capite tradidit spiritum.</hi> Quis tradidit?
quem tradidit? Spiritum tradidit, caro illum tradidit.
Quid est, caro illum tradidit? Caro illum emisit, caro
illum exspiravit. Ideo enim dicitur exspirare, extra
spiritum fieri. Quomodo est exsulare, extra solum
fieri; exorbitare, extra orbitam fieri: sic exspirare,
extra spiritum fieri; qui spiritus anima est. Cum ergo
exit anima a carne, et remanet caro sine anima, tunc
homo ponere animam dicitur. Quando Christus animam
posuit? Quando Verbum voluit. Principatus
enim in Verbo erat; ibi potestas erat quando poneret
caro animam, et quando sumeret.</p>
        </div3>
<div3>
          <head>12.</head>
          <p>
 Si ergo caro animam posuit, quomodo Christus
animam posuit? Non enim caro Christus? Ita
plane, et caro Christus, et anima Christus, et Verbum
Christus: nec tamen tria haec tres Christi, sed unus
Christus. Hominem interroga, et, de teipso fac gradum
ad ea quae supra te sunt, et si nondum intelligenda,
saltem credenda. Quomodo est enim unus
homo anima et corpus; sic unus Christus Verbum et
homo. Videte quid dixerim, et intelligite. Anima et
corpus duae res sunt, sed unus homo: Verbum et
homo duae res sunt, sed unus Christus. Ergo de homine
quaere. Ubi est Paulus apostolus modo? Si quis
respondeat, In requie cum Christo; verum dicit. Item
si quis respondeat, Romae in sepulcro; et ipse verum
dicit. Illud mihi de anima, hoc de ejus carne respondet.
Nec tamen ideo duos dicimus apostolos Paulos;
unum qui requiescit in Christo, alium qui positus est
in sepulcro: quamvis apostolum Paulum dicamus
vivere in Christo, eumdemque apostolum Paulum dicamus
mortuum jacere in sepulcro. Moritur aliquis,
dicimus, Bonus homo, fidelis homo, in pace est cum
<pb n="1740"/>
Domino: et continuo, Eamus ad exsequias ipsius, et
sepeliamus illum. Eum sepulturus es quem jam dixeras
in pace esse cum Deo: cum aliud sit anima quae
immortaliter viget, aliud corpus quod corruptibiliter
jacet. Sed ex quo consortium carnis et animae hominis
nomen accepit, jam et singulum atque separatum,
utrumlibet eorum nomen hominis tenuit.</p>
        </div3>
<div3>
          <head>13.</head>
          <p>
 Nemo ergo titubet, quando audit Dominum
dixisse, <hi>Pono animam meam, et iterum sumo eam.</hi> Ponit
eam caro, sed ex potestate Verbi: sumit eam caro,
sed ex potestate Verbi. Et ipse Dominus Christus
dictus est sola caro. Quomodo, inquit, probas? Audeo
dicere, et sola caro Christi dictus est Christus. Credimus
certe non in solum Deum Patrem, sed et in
Jesum Christum Filium ejus unicum Dominum nostrum:
modo totum dixi, in Jesum Christum Filium
ejus unicum Dominum nostrum. Totum ibi intellige,
et Verbum, et animam, et carnem. Sed utique confiteris
etiam illud quod habet eadem fides, in eum
Christum te credere qui crucifixus est et sepultus.
Ergo etiam sepultum Christum esse non negas: et
tamen sola caro sepulta est. Si enim erat ibi anima,
non erat mortuus: si autem vera mors erat, ut ejus
vera sit resurrectio, sine anima fuerat in sepulcro;
et tamen sepultus est Christus. Ergo Christus erat
etiam sine anima caro, quia non est sepulta nisi caro.
Disce hoc etiam in apostolicis verbis. <hi>Hoc sentite,</hi> inquit, <hi>in vobis, quod et in Christo Jesu: qui cum in forma
Dei esset, non rapinam arbitratus est esse aequalis Deo.</hi> 
Quis, nisi Christus Jesus, quantum attinet ad id quod
est Verbum, Deus apud Deum? Vide autem quod sequitur: <hi>Sed semetipsum exinanivit formam servi accipiens;
in similitudine hominum factus, et habitu inventus
ut homo.</hi> 
 Et hoc quis, nisi idem ipse Christus Jesus?
Sed hic jam omnia sunt, et Verbum in forma Dei,
quae accepit formam servi; et anima et caro in forma
servi, quae accepta est a forma Dei. <hi>Humiliavit semetipsum,
factus obediens usque ad mortem <note>(Philipp. II,
6-8)</note>
          </hi>. Jam in morte sola caro est a Judaeis occisa. Si
enim discipulis dixit, <hi>Nolite timere eos qui occidunt
corpus, animam autem non possunt occidere <note>(Matth. X,
28)</note>
          </hi>; numquid in ipso potuerunt plus quam corpus
occidere? Et tamen carne occisa Christus occisus
est. Ita cum caro animam posuit, Christus animam
posuit; et cum caro, ut resurgeret, animam sumpsit,
Christus animam sumpsit. Nec tamen potestate carnis
hoc factum est; sed ejus qui et animam et carnem,
ubi haec adimplerentur, assumpsit.</p>
        </div3>
<div3>
          <head>14.</head>
          <p>
 <hi>Hoc,</hi> inquit, <hi>mandatum accepi a Patre meo.</hi> Verbum
non verbo accepit mandatum, sed in Verbo
unigenito Patris est omne mandatum. Cum autem dicitur
Filius a Patre accipere quod substantialiter habet,
quomodo dictum est, <hi>Sicut habet Pater vitam in
semetipso, sic dedit Filio habere vitam in semetipso <note>(Joan. V, 26)</note>
          </hi>,
cum Filius ipse sit vita; non potestas
minuitur, sed generatio ejus ostenditur. Quoniam Pater
non quasi ei filio qui imperfectus est natus, aliquid
addidit; sed ei quem perfectum genuit, omnia
<pb n="1741"/>
gignendo dedit. Ita illi dedit suam aequalitatem, quem
non genuit inaequalem. Sed haec loquente Domino,
quoniam lux lucebat in tenebris, et tenebrae eam non
comprehendebant <note>(Joan. I, 5)</note>, <hi>Dissensio iterum facta est
inter Judaeos propter sermones hos. Dicebant autem multi
ex ipsis: Daemonium habet, et insanit; quid eum auditis?</hi> 
Istae fuerunt densissimae tenebrae. <hi>Alii dicebant: Haec
verba non sunt daemonium habentis; numquid daemonium
potest caecorum oculos aperire?</hi> Jam istorum oculi coeperant
aperiri.
</p>
        </div3>
      </div1>

<div1>
        <head>TRACTATUS XLVIII. <hi>Ab eo loco,</hi> Facta sunt Encaenia in Jerosolymis; <hi>usque ad id,</hi> Omnia autem quaecumque dixit Joannes de hoc, vera erant: et multi crediderunt in eum. <hi>Cap.</hi> X, V\. 22-42.</head>
<div3>
          <head>1.</head>
          <p>
 Quod jam commendavi Dilectioni vestrae, stabiliter
meminisse debetis, sanctum Joannem evangelistam
nolle nos semper lacte nutriri, sed solido cibo
vesci. Quisquis autem ad sumendum solidum cibum
verbi Dei adhuc minus idoneus est, lacte fidei nutriatur,
et verbum quod intelligere non potest, credere non
cunctetur. Fides enim meritum est, intellectus praemium.
In ipso labore intentionis desudat acies mentis
nostrae, ut ponat sordiculas nebulae humanae, et serenetur
ad Verbum Dei. Non ergo recusetur labor, si
adest amor: nostis enim quoniam qui amat non laborat.
Omnis enim labor non amantibus gravis est.
Si tantos labores cum avaris portat cupiditas, nobiscum
non portat charitas?</p>
        </div3>
<div3>
          <head>2.</head>
          <p>
 Evangelium intendite: <hi>Facta sunt autem Encaenia
in Jerosolymis.</hi> Encaenia festivitas erat dedicationis
templi. Graece enim <foreign xml:lang="greek">καινὸν</foreign> dicitur novum quandocumque
novum aliquid fuerit dedicatum, Encaenia vocantur.
Jam et usus habet hoc verbum: si quis nova tunica
induatur, encaeniare dicitur. Illum enim diem quo
templum dedicatum est, Judaei solemniter celebrabant:
ipse dies festus agebatur, cum ea quae lecta
sunt, locutus est Dominus.</p>
        </div3>
<div3>
          <head>3.</head>
          <p>
 <hi>Hiems erat. Et ambulabat Jesus in templo in
porticu Salomonis. Circumdederunt ergo eum Judaei, et
dicebant ei: Quousque animam nostram tollis? Si tu es
Christus, dic nobis palam.</hi> Non veritatem desiderabant,
sed calumniam praeparabant. <hi>Hiems erat,</hi> et frigidi
erant: ad illum enim divinum ignem accedere pigri
erant. Sed accedere est credere: qui credit, accedit;
qui negat, recedit. Non movetur anima pedibus, sed
affectibus. Friguerant a diligendi charitate, et ardebant
nocendi cupiditate. Longe aberant, et ibi erant:
non accedebant credendo, et premebant persequendo.
Quaerebant audire a Domino, Ego sum Christus: et
fortasse de Christo secundum hominem sapiebant.
Praedicaverunt Prophetae Christum: sed divinitatem
Christi et in Prophetis et in ipso Evangelio nec haeretici
intelligunt; quanto minus Judaei, quamdiu velamen
est super cor eorum <note>(II Cor. III, 15)</note>? Denique
quodam loco sciens Dominus Jesus eos de
Christo secundum hominem sapere, non secundum
<pb n="1742"/>
Deum, secundum id quod homo erat, non secundum
id quod Deus etiam assumpto homine permanebat,
ait illis: <hi>Quid vobis videtur de Christo? cujus filius
est?</hi> Responderunt secundum opinationem suam: <hi>David.</hi> 
Sic enim legerant, et hoc solum tenebant: quia
divinitatem ejus legebant, sed non intelligebant. Dominus
autem ut eos suspenderet ad quaerendam ejus
divinitatem, cujus contemnebant infirmitatem, respondit
eis: <hi>Quomodo ergo David in spiritu dicit eum
Dominum, dicens, Dixit Dominus Domino meo, Sede a
dextris meis, donec ponam inimicos tuos sub pedibus
tuis? Si ergo David in spiritu dicit eum Dominum, quomodo
filius ejus est <note>(Matth. XXII, 42-45)</note>
          </hi>? Non negavit,
sed interrogavit. Ne quis hoc cum audierit, putet quod
Dominus Jesus negaverit se filium esse David. Filium
David Dominus Christus si se negaret, caecos sic eum
invocantes non illuminaret. Transibat enim aliquando,
et duo caeci sedentes juxta viam clamaverunt: <hi>Miserere
nostri, fili David.</hi> Qua voce audita, misertus est;
stetit, sanavit, lumen dedit <note>(Id. XX, 30-34)</note>; quia nomen
agnovit. Dicit et apostolus Paulus, <hi>Qui factus est
ei ex semine David secundum carnem <note>(Rom. I, 3)</note>
          </hi>: et
ad Timotheum, <hi>Memor esto Jesum Christum resurrexisse
a mortuis ex semine David secundum Evangelium
meum <note>(II Tim. II, 8)</note>
          </hi>. Quia de semine David originem
Maria virgo ducebat, inde Dominus de semine David.</p>
        </div3>
<div3>
          <head>4.</head>
          <p>
 Hoc pro magno Judaei a Christo quaerebant, ut
si diceret, Ego sum Christus, secundum quod illi solum
sapiebant de semine David, calumniarentur quod
sibi arrogaret regiam potestatem. Plus est quod eis
respondit: illi de filio David volebant calumniari, ille
Filium Dei se esse respondit. Et quomodo? Audite: <hi>Respondit eis Jesus: Loquor vobis, et non creditis;
opera quae ego facio in nomine Patris mei, haec testimonium
perhibent de me: sed vos non creditis, quia
non estis ex ovibus meis.</hi> 
 Jam supra <note>( <hi>in Tract.</hi> 45)</note> didicistis
quae sint oves: estote oves. Oves credendo sunt,
oves pastorem sequendo sunt, oves redemptorem non
contemnendo sunt, oves per ostium intrando sunt,
oves exeundo et pascua inveniendo sunt, oves vita
aeterna perfruendo sunt. Quomodo ergo istis dixit, <hi>Non estis ex ovibus meis?</hi> 
 Quia videbat eos ad sempiternum
interitum praedestinatos, non ad vitam aeternam
sui sanguinis pretio comparatos.</p>
        </div3>
<div3>
          <head>5.</head>
          <p>
 <hi>Oves meae vocem meam audiunt, et cognosco eas,
et sequuntur me: et ego vitam aeternam do eis.</hi> Ecce
sunt pascua. Si recolitis, superius dixerat, <hi>Et ingredietur,
et egredietur, et pascua inveniet.</hi> Ingressi sumus
credendo, egredimur moriendo. Sed quomodo per
ostium fidei ingressi sumus, sic fideles de corpore
exeamus: sic enim per ipsum ostium egredimur, ut
pascua invenire possimus. Bona pascua, vita aeterna
dicitur: ibi nulla herba arescit, totum viret, totum
viget. Solet quaedam herba dici semper viva: ibi
solum vivere invenitur. <hi>Vitam aeternam,</hi> inquit, <hi>dabo
eis,</hi> ovibus meis. Vos calumnias propterea quaeritis,
quia de vita praesenti cogitatis.
<pb n="1743"/>
</p>
        </div3>
<div3>
          <head>6. </head>
          <p>
 <hi>Et non peribunt in aeternum:</hi> subaudis, tanquam
eis dixerit, Vos peribitis in aeternum, quia non estis
ex ovibus meis. <hi>Non rapiet eas quisquam de manu mea.</hi> 
Intentius accipite: <hi>Pater meus quod dedit mihi, majus
est omnibus.</hi> Quid potest lupus? quid potest fur et latro?
Non perdunt nisi ad interitum praedestinatos. De
illis autem ovibus, de quibus dicit Apostolus, <hi>Novit
Dominus qui sunt ejus <note>(II Tim. II, 19)</note>
          </hi>; et, <hi>Quos praescivit,
ipsos et praedestinavit; quos autem praedestinavit,
ipsos et vocavit; quos autem vocavit, illos et justificavit;
quos autem justificavit, ipsos et glorificavit <note>(Rom.
VIII, 29, 30)</note>
          </hi>: de ovibus istis nec lupus rapit, nec fur
tollit, nec latro interficit. Securus est de numero
earum, qui pro eis novit quod dedit. Et hoc est quod
ait, <hi>Non rapiet eas quisquam de manu mea:</hi> et item ad
Patrem, <hi>Pater meus quod dedit mihi, majus est omnibus.</hi> 
Quid dedit Filio Pater majus omnibus? Ut ipse
illi esset unigenitus Filius. Quid est ergo, <hi>dedit?</hi> jam
erat cui daret, an gignendo dedit? Nam si erat cui
daret ut Filius esset, aliquando erat, et Filius non
erat: Absit ut aliquando Dominus Christus fuerit, et
Filius non fuerit. De nobis hoc dici potest: aliquando
filii hominum eramus, filii Dei non eramus. Nos enim
filios Dei gratia fecit, illum natura, quia ita natus est.
Et non est ut dicas, Non erat antequam natus erat: nunquam
enim non natus erat, qui Patri coaeternus erat.
Qui sapit capiat; qui non capit credat, nutriatur, et capiet.
Verbum Dei semper cum Patre, et semper Verbum:
et quia Verbum, ideo Filius. Semper ergo Filius, et
semper aequalis. Non enim crescendo, sed nascendo
aequalis est, qui semper natus est de Patre Filius, de
Deo Deus, de aeterno coaeternus. Pater autem non de
Filio Deus: Filius de Patre Deus; ideo Pater Filio
gignendo dedit ut Deus esset, gignendo dedit ut sibi
coaeternus esset, gignendo dedit ut aequalis esset. Hoc
est quod majus est omnibus. Quomodo vita Filius, et
habens vitam Filius? Quod habet hoc est: tu aliud
es, aliud habes. Verbi gratia, habes sapientiam;
numquid tu es ipsa sapientia? Denique quia non es tu
ipse quod habes, si amiseris quod habes, redis ut non
habeas: et aliquando resumis, aliquando amittis.
Quomodo oculus noster non in seipso habet inseparabiliter
lucem; aperitur et capit, clauditur et amittit.
Non sic est Deus Dei Filius, non sic est Verbum Patris;
non sic est Verbum quod non sonando transit,
sed nascendo manet. Sic habet sapientiam, ut ipse sit
sapientia, faciatque sapientes; sic habet vitam, ut sit
ipse vita, faciatque viventes. Hoc est quod majus est
omnibus. Attendit Joannes ipse evangelista coelum et
terram, volens dicere de Filio Dei; attendit, et transcendit.
Cogitavit supra coelum millia exercitus Angelorum,
cogitavit et transcendit universam, sicut
aquila nubes, sic sua mente creaturam: transcendit
magna omnia, pervenit ad illud quod majus est omnibus;
et dixit, <hi>In principio erat Verbum <note>(Joan. I, 1)</note>
          </hi>.
Sed quia ille cujus est Verbum non est de Verbo,
Verbum autem de illo est cujus est Verbum; ideo ait,
<pb n="1744"/> <hi>Quod dedit mihi Pater,</hi> 
 id est, ut sim Verbum ejus, ut
sim unigenitus Filius ejus, ut sim splendor lucis ejus, <hi>majus est omnibus.</hi> 
 Ideo, <hi>Nemo rapit,</hi> inquit, <hi>oves
meas de manu mea. Nemo potest rapere de manu Patris
mei.</hi> </p>
        </div3>
<div3>
          <head>7.</head>
          <p>
 <hi>De manu mea,</hi> et <hi>de manu Patris mei:</hi> quid est
hoc, <hi>Nemo rapit de manu mea,</hi> et, <hi>Nemo rapit de
manu Patris mei?</hi> Utrum una manus est Patris et Filii,
an forte ipse Filius manus est Patris sui? Si manum
intelligamus potestatem, una est Patris et Filii potestas;
quia una est divinitas: si autem manum intelligamus,
sicut dictum est per prophetam, <hi>Et brachium
Domini cui revelatum est <note>(Isa. LIII, 1)</note>
          </hi>? manus Patris ipse
est Filius. Quod non ita dictum est, tanquam Deus habeat
humanam formam, et quasi corporis membra; sed
quod per ipsum facta sunt omnia. Nam solent et homines
dicere manus suas esse alios homines, per quos
faciunt quod volunt. Aliquando et ipsum opus hominis,
manus hominis dicitur quod fit per manum: sicut
dicitur quisque agnoscere manum suam, cum id quod
scripsit agnoscit. Cum ergo multis modis etiam hominis
dicatur manus, qui proprie manum habet in sui
corporis membris; quanto magis non uno modo intelligendum
est cum legitur manus Dei, cui forma
corporis nulla est? Ac per hoc melius hoc loco manum
Patris et Filii intelligimus potestatem Patris et Filii;
ne forte cum hic manum Patris ipsum Filium dictum
acceperimus, incipiat carnalis cogitatio etiam ipsius
Filii quaerere Filium, quem similiter credat Christi
manum. Ergo, <hi>Nemo rapit de manu Patris mei;</hi> hoc
est, Nemo rapit mihi.</p>
        </div3>
<div3>
          <head>8.</head>
          <p>
 Sed ne forte adhuc titubes, audi quid sequitur: <hi>Ego et Pater unum sumus.</hi> 
 Huc usque Judaei tolerare
potuerunt: audierunt, <hi>Ego et Pater unum sumus,</hi> et
non pertulerunt; et more suo duri, ad lapides cucurrerunt. <hi>Tulerunt lapides, ut lapidarent eum.</hi> 
 Dominus
quia non patiebatur quod nolebat pati, et non est
passus nisi quod voluit pati, adhuc eos lapidare cupientes
alloquitur. « Sustulerunt lapides Judaei, ut
lapidarent illum. Respondit eis Jesus: Multa bona
opera ostendi vobis ex Patre meo, propter quod
eorum opus me lapidatis? Et illi responderunt: De
bono opere non lapidamus te, sed de blasphemia, et
quia tu homo cum sis, facis teipsum Deum. »  Ad illud
hoc responderunt quod dixerat, <hi>Ego et Pater unum
sumus.</hi> Ecce Judaei intellexerunt quod non intelligunt
Ariani. Ideo enim irati sunt, quoniam senserunt non
posse dici, <hi>Ego et Pater unum sumus,</hi> nisi ubi aequalitas
est Patris et Filii.</p>
        </div3>
<div3>
          <head>9.</head>
          <p>
 Dominus autem videte quid responderit tardis.
Vidit eos non ferre splendorem veritatis, et eum temperavit
in verbis. <hi>Nonne scriptum est in Lege vestra,</hi> id
est, vobis data, <hi>quia ego dixi, Dii estis?</hi> Deus dicit per
Prophetam in Psalmo hominibus: <hi>Ego dixi, Dii estis <note>(Psal. LXXXI, 6)</note>
          </hi>.
Et Legem appellavit Dominus generaliter
omnes illas Scripturas: quamvis alibi specialiter
dicat Legem, a Prophetis eam distinguens; sicuti est, <hi>Lex et Prophetae usque ad Joannem 
 <note>(Luc. XVI, 16)</note>
          </hi>; et, <hi>In his duobus praeceptis tota Lex pendet et Prophetae</hi> 
<pb n="1745"/> <note>(Matth. XXII, 40)</note>.
Aliquando autem in tria distribuit
easdem Scripturas, ubi ait: <hi>Oportebat impleri omnia
quae scripta sunt in Lege, et Prophetis, et Psalmis de me <note>(Luc. XXIV, 44)</note>
          </hi>.
Nunc vero Psalmos etiam Legis nomine
nuncupavit, ubi scriptum est: <hi>Ego dixi, Dii
estis. Si illos dixit deos ad quos sermo Dei factus est,
et non potest solvi Scriptura: quem Pater sanctificavit
et misit in mundum, vos dicitis, Quia blasphemas; quia
dixi, Filius Dei sum?</hi> Si sermo Dei factus est ad homines
ut dicerentur dii, ipsum Verbum Dei quod est
apud Deum, quomodo non est Deus? Si per sermonem
Dei fiunt homines dii, si participando fiunt dii, unde
participant non est Deus? Si lumina illuminata dii
sunt, lumen quod illuminat non est Deus? Si calefacti
quodammodo igne salutari dii efficiuntur, unde
calefiunt non est Deus? Accedis ad lumen et illuminaris,
et inter filios Dei numeraris; si recedis a lumine,
obscuraris, et in tenebris computaris: illud
tamen lumen nec accedit ad se, quia non recedit a se.
Si ergo vos deos facit sermo Dei, quomodo non est
Deus Verbum Dei? Pater ergo sanctificavit Filium
suum, et misit in mundum. Forte aliquis dicat: Si
Pater eum sanctificavit, ergo aliquando non erat sanctus?
Sic sanctificavit, quomodo genuit. Ut enim
sanctus esset, gignendo ei dedit, quia sanctum eum
genuit. Nam si quod sanctificatur, ante non erat
sanctum; quomodo dicimus Deo Patri, <hi>Sanctificetur
nomen tuum <note>(Matth. VI, 9)</note>
          </hi>.</p>
        </div3>
<div3>
          <head>10.</head>
          <p>
 <hi>Si non facio opera Patris mei, nolite mihi credere:
si autem facio, et si mihi non vultis credere, operibus
credite, ut cognoscatis et credatis quia in me est
Pater, et ego in illo.</hi> Non sic dicit Filius, <hi>in me est Pater,
et ego in illo,</hi> quomodo possunt homines dicere.
Si enim bene cogitemus, in Deo sumus; et si bene
vivamus, Deus in nobis est: fideles participantes ejus
gratiam, illuminati ab ipso, in illo sumus, et ipse in
nobis. Sed non sic unigenitus Filius: ille in Patre, et
Pater in illo, tanquam aequalis in eo cui est aequalis.
Denique nos aliquando possumus dicere, In Deo sumus,
et Deus in nobis: Ego et Deus unum sumus,
numquid possumus dicere? In Deo es, quia Deus te
continet; Deus est in te, quia templum Dei factus
es: sed numquid quia in Deo es, et Deus est in te,
potes dicere, Qui me videt, Deum videt: quomodo
Unigenitus dixit, <hi>Qui me vidit, vidit et Patrem <note>(Joan.
XIV, 9)</note>
          </hi>; et, <hi>Ego et Pater unum sumus?</hi> Agnosce proprium
Domini, et munus servi. Proprium Domini,
est aequalitas Patris: munus servi, est participatio
Salvatoris.</p>
        </div3>
<div3>
          <head>11.</head>
          <p>
 <hi>Quaerebant ergo eum apprehendere.</hi> Utinam apprehenderent,
sed credendo et intelligendo, non
saeviendo et occidendo. Nam modo, fratres mei, quando
talia loquor, infirmus fortia, parvus magna, fragilis
solida, et vos tanquam ex eadem massa unde sum
et ego, et ego ipse qui vobis loquor, simul omnes
apprehendere volumus Christum. Quid est apprehendere?
Intellexisti, apprehendisti. Sed non sic Judaei:
tu apprehendisti ut habeas, illi apprehendere volebant
<pb n="1746"/>
ut non haberent. Et quia sic volebant apprehendere,
quid eis fecit? <hi>Exiit de manibus eorum.</hi> Non eum apprehenderunt,
quia manus fidei non habuerunt.
Verbum caro factum est: sed non erat Verbo magnum,
ejicere carnem suam de manibus carnis. Mente Verbum
apprehendere, hoc est Christum recte apprehendere.</p>
        </div3>
<div3>
          <head>12.</head>
          <p>
 <hi>Et abiit iterum trans Jordanem, in eum locum ubi
Joannes baptizans primum, et mansit ibi. Et multi venerunt
ad eum, et dicebant: Quia Joannes quidem signum
fecit nullum.</hi> Meministis vobis dictum de Joanne,
quia lucerna erat, et diei testimonium perhibebat <note>(Joan.
V, 35, 33)</note>. Quid ergo isti apud se dixerunt, <hi>Joannes
signum fecit nullum?</hi> Nullum, inquiunt, miraculum
ostendit Joannes: non daemonia fugavit, non expulit
febrem, non caecos illuminavit, non mortuos suscitavit,
non tot millia hominum de quinque vel septem
panibus pavit, non supra mare ambulavit, non ventis
et fluctibus imperavit; nihil horum fecit Joannes: et
totum quidquid dicebat, huic testimonium perhibebat.
Per lucernam veniamus ad diem. <hi>Joannes nullum signum
fecit. Omnia autem quaecumque dixit Joannes de
hoc, vera erant.</hi> Ecce qui apprehenderunt, non quomodo
Judaei. Judaei volebant apprehendere discedentem,
apprehenderunt isti permanentem. Denique
quid sequitur? <hi>Et multi crediderunt in eum.</hi> 
</p>
        </div3>
      </div1>

<div1>
        <head>TRACTATUS XLIX. <hi>Ab eo quod legitur,</hi> Erat autem quidam languens, Lazarus; <hi>usque ad id,</hi> Abiit in regionem juxta desertum, in civitatem quae dicitur Ephrem, et ibi morabatur cum discipulis suis. <hi>Cap.</hi> XI, V\. 1-54.</head>
<div3>
          <head>1.</head>
          <p>
 Inter omnia miracula quae fecit Dominus noster
Jesus Christus, Lazari resurrectio praecipue praedicatur.
Sed si attendamus quis fecerit, delectari debemus
potius quam mirari. Ille suscitavit hominem, qui fecit
hominem; ipse enim est Unicus Patris, per quem,
sicut nostis, facta sunt omnia. Si ergo per illum facta
sunt omnia, quid mirum est si resurrexit unus per
illum, cum tot quotidie nascantur per illum? Plus est
homines creare quam resuscitare. Dignatus est tamen
et creare et resuscitare; creare omnes, resuscitare
quosdam. Nam cum multa fecisset Dominus
Jesus, non omnia scripta sunt; sicut idem ipse sanctus
Joannes evangelista testatur multa Dominum Christum
et dixisse et fecisse quae scripta non sunt <note>(Joan.
XX, 30)</note>: electa sunt autem quae scriberentur, quae
saluti credentium sufficere videbantur. Audisti enim
quia Dominus Jesus mortuum suscitavit: sufficit tibi
ut scias quia si vellet, omnes mortuos suscitaret. Et
hoc quidem sibi ad finem saeculi reservavit. Nam
quem audistis magno miraculo quatriduanum mortuum
suscitasse de sepulcro, <hi>veniet hora,</hi> sicut ipse
ait, <hi>quando omnes qui sunt in monumentis, audient
vocem</hi> ejus <hi>et procedent.</hi> Resuscitavit putentem, sed
tamen in cadavere putente adhuc erat forma membrorum;
ille in novissimo die ad unam vocem cineres
est restituturus in carnem. Sed oportebat ut modo
aliqua faceret, quibus datis velut suae virtutis indiciis
credamus in eum, et ad illam resurrectionem praeparemur,
<pb n="1747"/>
quae erit ad vitam, non ad judicium. Ita
quippe ait: <hi>Veniet hora quando omnes qui in monumentis
sunt, audient vocem</hi> ejus: <hi>et procedent qui bene
fecerunt, ad resurrectionem vitae; qui male egerunt, ad
resurrectionem judicii <note>(Joan. V, 28, 29)</note>
          </hi>.</p>
        </div3>
<div3>
          <head>2.</head>
          <p>
 Tres tamen mortuos a Domino resuscitatos in
Evangelio legimus, et forte non frustra. Domini
quippe facta non sunt tantummodo facta, sed signa.
Si ergo signa sunt, praeter id quod mira sunt, aliquid
profecto significant: quorum factorum significationem
invenire, aliquanto est operosius, quam ea legere
vel audire. Admirantes audiebamus, tanquam magni
miraculi spectaculo ante nostros oculos constituto,
cum Evangelium legeretur, quemadmodum revixerit
Lazarus. Si attendamus mirabiliora opera Christi,
omnis qui credit, resurgit: si attendamus omnes,
et intelligamus detestabiliores mortes, omnis qui
peccat moritur. Sed mortem carnis omnis homo timet,
mortem animae pauci. Pro morte carnis quae
sine dubio quandoque ventura est, curant omnes ne
veniat: inde est quod laborant. Laborat ne moriatur
homo moriturus, et non laborat ne peccet homo in
aeternum victurus. Et cum laborat ne moriatur, sine
causa laborat; id enim agit ut multum mors differatur,
non ut evadatur: si autem peccare nolit, non
laborabit, et vivet in aeternum. O si possemus excitare
homines, et cum ipsis pariter excitari, ut tales
essemus amatores vitae permanentis, quales sunt homines
amatores vitae fugientis! Quid non facit homo
sub mortis periculo constitutus? Gladio impendente
cervicibus, prodiderunt homines quidquid sibi,
unde viverent, reservabant. Quis non continuo prodidit
ne percuteretur? Et post proditionem fortasse
percussus est. Quis non, ut viveret, continuo perdere
voluit unde viveret, eligens vitam mendicantem quam
celerem mortem? Cui dictum est, Naviga ne moriaris;
et distulit? Cui dictum est, Labora ne moriaris; et
piger fuit? Levia Deus jubet, ut in aeternum vivamus;
et obedire negligimus. Non tibi Deus dicit, Perde
quidquid habes, ut vivas exiguo tempore in labore
sollicitus; sed, Da pauperi unde habes, ut vivas semper
sine labore securus. Accusant nos amatores vitae
temporalis, quam nec cum volunt, nec quamdiu volunt
habent: et nos invicem non accusamus, tam pigri,
tam tepidi ad capessendam vitam aeternam, quam
si voluerimus habebimus, cum habuerimus non amittemus;
hanc autem mortem quam timemus, etiamsi
noluerimus, habebimus.</p>
        </div3>
<div3>
          <head>3.</head>
          <p>
 Si ergo Dominus magna sua gratia, et magna
sua misericordia animas suscitat, ne moriamur in
aeternum; bene intelligimus tres illos mortuos quos
in corporibus suscitavit, aliquid significare et figurare
de resurrectionibus animarum quae fiunt per fidem:
resuscitavit filiam archisynagogi adhuc in domo jacentem <note>(Marc. V, 41, 42)</note>;
resuscitavit juvenem filium
viduae extra portas civitatis elatum <hi>(Luc. VII,
<pb n="1748"/>
14, 15)</hi>; resuscitavit Lazarum sepultum quatriduanum.
Intueatur quisque animam suam: si peccat, moritur;
peccatum, mors est animae. Sed aliquando in
cogitatione peccatur. Delectavit quod malum est,
consensisti, peccasti; consensio illa occidit te: sed
intus est mors, quia cogitatum malum nondum processit
in factum. Talem animam resuscitare se significans
Dominus, resuscitavit illam puellam quae nondum
erat foras elata, sed in domo mortua jacebat,
quasi peccatum latebat. Si autem non solum malae
delectationi consensisti, sed etiam ipsum malum fecisti;
quasi mortuum extra portam extulisti: jam
foris es, et mortuus elatus es. Tamen et ipsum Dominus
resuscitavit, et reddidit viduae matri suae. Si
peccasti, poeniteat te: et resuscitat te Dominus, et
reddet Ecclesiae matri tuae. Tertius mortuus est Lazarus.
Est genus mortis immane, mala consuetudo
appellatur. Aliud est enim peccare, aliud peccandi
consuetudinem facere. Qui peccat et continuo corrigitur,
cito reviviscit: quia nondum est implicatus consuetudine,
non est sepultus. Qui autem peccare consuevit,
sepultus est, et bene de illo dicitur, <hi>fetet:</hi> incipit
enim habere pessimam famam, tanquam odorem
teterrimum. Tales sunt omnes assueti sceleribus,
perditi moribus. Dicis ei, Noli facere. Quando te audit
quem terra sic premit, et tabe corrumpitur, et
mole consuetudinis praegravatur? Nec ad ipsum tamen
resuscitandum minor fuit virtus Christi. Novimus,
vidimus, quotidie videmus homines, pessima consuetudine
permutata vivere melius, quam vivunt qui
reprehendebant. Detestabaris hominem: ecce ipsa
soror Lazari (si tamen ipsa est quae pedes Domini
unxit unguento, et tersit capillis suis quos laverat lacrymis)
melius suscitata est quam frater ejus: de
magna malae consuetudinis mole est liberata. Erat
enim famosa peccatrix: et de illa dictum est, <hi>Dimittuntur
ei peccata multa, quoniam dilexit multum <note>(Luc.
37-47)</note>
          </hi>. Videmus multos, novimus multos: nemo desperet,
nemo de se praesumat. Et desperare malum
est, et de se praesumere. Sic noli desperare, ut eligas
de quo debeas praesumere.</p>
        </div3>
<div3>
          <head>4.</head>
          <p>
 Ergo et Lazarum Dominus suscitavit. Audistis
qualem, id est, quid significet Lazari resurrectio.
Legamus itaque jam; et quoniam multa in hac lectione
manifesta sunt, expositionem in singulis non
quaeramus, ut necessaria pertractemus. <hi>Erat autem
quidam languens, Lazarus a Bethania, de castello Mariae
et Marthae sororum ejus</hi>. In superiore lectione
meministis quod Dominus exiit de manibus eorum qui
lapidare illum voluerant, et discessit trans Jordanem
ubi Joannes baptizabat <note>(Joan. X, 39, 40)</note>. Ibi ergo
Domino constituto, infirmabatur in Bethania Lazarus,
quod castellum erat proximum Jerosolymis.</p>
        </div3>
<div3>
          <head>5.</head>
          <p>
 <hi>Maria autem erat quae unxit Dominum unguento,
et extersit pedes ejus capillis suis, cujus frater Lazarus
infirmabatur. Miserunt ergo sorores ejus ad eum, dicentes.</hi> 
Jam intelligimus quo miserunt, ubi erat Dominus:

<pb n="1749"/>
quoniam absens erat, trans Jordanem scilicet.
Miserunt ad Dominum, nuntiantes quod aegrotaret
frater earum: ut si dignaretur veniret, et eum ab
aegritudine liberaret. Ille distulit sanare, ut posset
resuscitare. Quid ergo renuntiaverunt sorores ejus? <hi>Domine, ecce quem amas infirmatur.</hi> 
 Non dixerunt,
Veni: amanti enim tantummodo nuntiandum fuit.
Non ausae sunt dicere, Veni, et sana: non ausae
sunt dicere, Ibi jube, et hic fiet. Cur enim non et
istae, si fides illius Centurionis inde laudatur? Ait
enim: <hi>Non sum dignus ut intres sub tectum meum, sed
tantum dic verbo, et sanabitur puer meus <note>(Matth. VIII,
8, 10)</note>
          </hi>. Nihil horum istae, sed tantummodo, <hi>Domine,
ecce quem amas infirmatur.</hi> Sufficit ut noveris; non
enim amas, et deseris. Dicit aliquis: Quomodo per
Lazarum peccator significabatur, et a Domino sic
amabatur? Audiat eum dicentem, <hi>Non veni vocare
justos, sed peccatores <note>(Id. IX, 13)</note>
          </hi>. Si enim peccatores
Deus non amaret, de coelo ad terras non descenderet.</p>
        </div3>
<div3>
          <head>6.</head>
          <p>
 <hi>Audiens autem Jesus, dixit eis: Infirmitas haec
non est ad mortem, sed pro gloria Dei, ut glorificetur
Filius Dei.</hi> Talis glorificatio ipsius non ipsum auxit,
sed nobis profuit. Hoc ergo ait, <hi>non est ad mortem,</hi> 
quia et ipsa mors non erat ad mortem; sed potius ad
miraculum, quo facto crederent homines in Christum,
et vitarent veram mortem. Sane videte quemadmodum
tanquam ex obliquo Dominus Deum se dixit,
propter quosdam qui negant Filium Deum esse. Nam
sunt haeretici qui hoc negant, quod Filius Dei sit
Deus. Ecce audiant: <hi>Infirmitas haec,</hi> inquit, <hi>non est
ad mortem, sed pro gloria Dei.</hi> Qua gloria? cujus
Dei? Audi quod sequitur: <hi>Ut glorificetur Filius Dei.
Infirmitas ergo haec,</hi> inquit, <hi>non est ad mortem, sed pro
gloria Dei, ut glorificetur Filius Dei per eam.</hi> Per
quam? Per illam infirmitatem.</p>
        </div3>
<div3>
          <head>7.</head>
          <p>
 <hi>Diligebat autem Jesus Martham, et sororem ejus
Mariam, et Lazarum.</hi> Ille languens, illae tristes, omnes
dilecti: sed diligebat eos et languentium salvator,
imo etiam mortuorum suscitator, et tristium consolator. <hi>Ut ergo audivit quia infirmabatur, tunc quidem
mansit in eodem loco duobus diebus.</hi> 
 Nuntiaverunt
ergo illi; mansit illic ille: tamdiu tempus ductum est,
quousque quatriduum compleretur. Non frustra, nisi
quia forte, imo quia certe et ipse numerus dierum
intimat aliquod sacramentum. <hi>Deinde post haec dicit
iterum discipulis suis, Eamus in Judaeam:</hi> ubi pene fuerat
lapidatus, qui propterea inde discessisse videbatur,
ne lapidaretur. Discessit enim ut homo; sed in redeundo
quasi oblitus infirmitatem, ostendit potestatem. <hi>Eamus,</hi> 
 inquit, <hi>in Judaeam.</hi> </p>
        </div3>
<div3>
          <head>8.</head>
          <p>
 Deinde hoc dicto, videte quemadmodum discipuli
territi fuerint. <hi>Dicunt ei discipuli: Rabbi, nunc
quaerebant te Judaei lapidare, et iterum vadis illuc?
Respondit Jesus: Nonne duodecim sunt horae diei?</hi> 
Quid sibi vult ista responsio? Illi dixerunt, <hi>Modo te
lapidare volebant Judaei, et iterum illuc vadis,</hi> ut te lapident?
Et Dominus, <hi>Nonne duodecim horae sunt diei?
Si quis ambulaverit in die, non offendit, quia lucem hujus
<pb n="1750"/>
mundi videt: si autem ambulaverit in nocte, offendit,
quia lux non est in eo.</hi> De die quidem locutus est,
sed in nostra intelligentia quasi adhuc nox est. Invocemus
diem, ut expellat noctem, et cor lumine illustret.
Quid enim Dominus dicere voluit? Quantum
mihi videtur, quantum sublucet altitudo profunditasque
sententiae, redarguere voluit illorum dubitationem
et infidelitatem. Voluerunt enim consilium dare Domino
ne moreretur, qui venerat mori, ne ipsi morerentur.
Sic etiam quodam alio loco Petrus sanctus
diligens Dominum, sed adhuc non plene intelligens
cur venisset, timuit ne moreretur, et vitae displicuit,
id est, ipsi Domino: nam cum indicaret discipulis
quod esset Jerosolymis passurus a Judaeis, respondit
Petrus inter caeteros, et ait, <hi>Absit a te, Domine,
propitius tibi esto, non fiet istud.</hi> Et continuo Dominus, <hi>Redi post me, satanas, non enim sapis quae Dei sunt,
sed quae hominum.</hi> 
 Et paulo ante confitens Filium Dei
laudem meruerat: audierat enim, <hi>Beatus es, Simon
Bar Jona, quia non tibi revelavit caro et sanguis, sed
Pater meus qui in coelis est <note>(Matth. XVI, 16-23)</note>
          </hi>. Cui
dixerat, <hi>Beatus es;</hi> illi dicit, <hi>Redi retro, satanas:</hi> quia
beatus a se non erat, Sed unde? <hi>Quia non tibi revelavit
caro et sanguis, sed Pater meus qui in coelis est.</hi> 
Ecce unde beatus, non de tuo, sed de meo. Non quia
Pater ego, sed quia omnia quae habet Pater, mea
sunt <note>(Joan. XVI, 15)</note>. Si beatus de ipsius Domini;
satanas de cujus? Ibi dicit: rationem quippe reddidit
beatitudinis, ut diceret, <hi>Non caro et sanguis tibi revelavit</hi> 
hoc, <hi>sed Pater meus qui in coelis est:</hi> haec est
causa beatitudinis tuae. Quod vero dixi, <hi>Redi post me,
satanas,</hi> audi etiam hujus rei causam: <hi>Non enim sapis
quae Dei sunt, sed quae sunt hominis.</hi> Nemo ergo se
palpet; de suo satanas est, de Dei beatus est. Quid
est enim de suo, nisi de peccato suo? Tolle peccatum,
quod est tuum? Justitia, inquit, de meo est.
Quid enim habes quod non accepisti <note>(I Cor. IV, 7)</note>?
Cum ergo vellent dare consilium homines Deo, discipuli
magistro, servi Domino, aegroti medico; corripuit
eos, et ait, <hi>Nonne duodecim horae sunt diei? Si
quis ambulaverit in die, non offendit.</hi> Me sequimini,
si non vultis offendere: nolite mihi consilium dare,
quos a me consilium oportet accipere. Quo ergo pertinet, <hi>Nonne duodecim horae sunt diei?</hi> 
 Quia ut diem
se esse ostenderet, duodecim discipulos elegit. Si ego
sum, inquit, dies, et vos horae, numquid horae diei
consilium dant? Horae diem sequuntur, non dies horas.
Si ergo illi horae, quid ibi Judas? Et ipse inter
duodecim horas? Si hora erat, lucebat; si lucebat,
quomodo diem ad mortem tradebat? Sed Dominus in
hoc verbo non ipsum Judam, sed successorem ipsius
praevidebat. Juda enim cadente successit Matthias,
et duodenarius numerus mansit <note>(Act. I, 26)</note>. Non ergo
frustra duodecim discipulos elegit Dominus, nisi quia
ipse spiritualis est dies. Sequantur ergo horae diem,
praedicent horae diem, horae illustrentur a die, horae
<pb n="1751"/>
illuminentur a die, et per horarum praedicationem
credat mundus in diem. Hoc ergo ait de compendio,
Me sequimini, si non vultis offendere.</p>
        </div3>
<div3>
          <head>9.</head>
          <p>
 <hi>Et post hoc dicit eis: Lazarus amicus noster dormit;
sed vado, ut a somno excitem eum.</hi> Verum dixit.
Sororibus mortuus erat, Domino dormiebat. Hominibus
mortuus erat, qui eum suscitare non poterant:
nam Dominus tanta eum facilitate excitabat de sepulcro,
quanta tu non excitas dormientem de lecto. Ergo
secundum potentiam suam dixit dormientem: quia
et alii mortui dicti sunt in Scripturis saepe dormientes,
sicut Apostolus dicit, <hi>De dormientibus autem nolo vos
ignorare, fratres, ut non contristemini, sicut et caeteri
qui spem non habent <note>(I Thess. IV, 12)</note>
          </hi>. Ideo et ipse dormientes
appellavit, quia resurrecturos praenuntiavit.
Dormit ergo omnis mortuus, et bonus et malus. Sed
quomodo interest in ipsis qui quotidie dormiunt et
exsurgunt, quid quisque videat in somnis: alii sentiunt
laeta somnia, alii torquentia, ita ut evigilans dormire
timeat, ne ad ipsa iterum redeat: sic unusquisque hominum
cum causa sua dormit, cum causa sua surgit.
Et interest quali custodia quisque recipiatur, ad judicem
postea producendus. Nam et receptiones in custodia
pro meritis causarum adhibentur: alios jubentur
custodire lictores, humanum et mite officium atque
civile; alii traduntur optionibus; alii mittuntur
in carcerem: et in ipso carcere non omnes, sed pro
meritis graviorum causarum in ima carceris contruduntur.
Sicut ergo diversae custodiae agentium in officio;
sic diversae custodiae mortuorum, et diversa
merita resurgentium. Receptus est pauper, receptus
est dives: sed ille in sinum Abrahae; ille ubi sitiret,
et guttam non inveniret <note>(Luc. XVI, 22-24)</note>.</p>
        </div3>
<div3>
          <head>10.</head>
          <p>
 Habent ergo omnes animae, ut ex hac occasione
instruam Charitatem vestram, habent omnes animae,
cum de saeculo exierint, diversas receptiones suas.
Habent gaudium bonae, malae tormenta. Sed cum
facta fuerit resurrectio, et bonorum gaudium amplius
erit, et malorum tormenta graviora; quando cum
corpore torquebuntur. Recepti sunt in pace sancti
Patriarchae, Prophetae, Apostoli, Martyres, boni fideles;
omnes tamen adhuc in fine accepturi sunt quod
promisit Deus: promissa enim est resurrectio etiam
carnis, mortis consumptio, vita aeterna cum Angelis.
Hoc omnes simul accepturi sumus: nam requiem quae
continuo post mortem datur, si ea dignus est, tunc
accipit quisque cum moritur. Priores acceperunt Patriarchae:
videte ex quo requiescunt: posteriores
Prophetae, recentius Apostoli, multo recentiores sancti
Martyres, quotidie boni fideles. Et alii in ista requie
jam diu sunt, alii non tam diu, alii paucioribus
annis, alii nec recenti tempore. Cum vero ab hoc
<pb n="1752"/>
somno evigilabunt. Simul omnes quod promissum est
accepturi sunt.</p>
        </div3>
<div3>
          <head>11.</head>
          <p>
 <hi>Lazarus amicus noster dormit; sed vado, ut a
somno excitem eum. Dixerunt ergo discipuli:</hi> quomodo
intellexerunt, sic responderunt: <hi>Domine, si dormit,
salvus erit.</hi> Solet enim esse somnus aegrotantium salutis
indicium. <hi>Dixerat autem Jesus de morte ejus; illi
autem putaverunt quod de dormitione somni diceret.
Tunc ergo dixit eis Jesus manifeste.</hi> Subobscure enim
dixerat, <hi>dormit:</hi> ait ergo manifeste, <hi>Lazarus mortuus
est: et gaudeo propter vos, ut credatis; quia non eram
ibi.</hi> Et scio quia mortuus est, et non ibi eram: aeger
enim, non mortuus, fuerat nuntiatus. Sed quid lateret
eum qui creaverat, et ad cujus manus anima morientis
exierat? Hoc est quod ait, <hi>Gaudeo propter vos, ut
credatis; quia non ibi eram:</hi> ut jam inciperent admirari,
quia Dominus potuit dicere mortuum, quod nec
viderat nec audierat. Ubi sane meminisse debemus
quod adhuc etiam ipsorum discipulorum qui in eum
jam crediderant, miraculis aedificabatur fides: non ut
ea quae non erat, esse inciperet, sed ut ea quae jam esse
coeperat, cresceret; quamvis tali verbo usus sit, quasi
tunc credere inciperent. Non enim ait, <hi>Gaudeo propter
vos,</hi> ut fides vestra augeatur, sive firmetur; sed
ait, <hi>ut credatis:</hi> quod intelligendum est, ut amplius
robustiusque credatis.</p>
        </div3>
<div3>
          <head>12.</head>
          <p>
 <hi>Sed eamus ad eum. Dixit ergo Thomas, qui dicitur
Didymus, ad condiscipulos: Eamus et nos, et moriamur
cum illo. Venit itaque Jesus, et invenit eum
quatuor dies jam in monumento habentem.</hi> De quatuor
diebus multa quidem dici possunt, sicut se habent
obscura Scripturarum, quae pro diversitate intelligentium,
multos sensus pariunt. Dicamus et nos quid nobis
videatur significare mortuus quatriduanus. Quomodo
enim in illo caeco intelligimus quodammodo
humanum genus, sic forte et in isto mortuo multos
intellecturi sumus: diversis enim modis una res significari
potest. Homo quando nascitur, jam cum
morte nascitur; quia de Adam peccatum trahit. Unde
dicit Apostolus: <hi>Per unum hominem peccatum intravit
in mundum, et per peccatum mors; et ita in omnes homines
pertransiit, in quo omnes peccaverunt <note>(Rom. V,
12)</note>
          </hi>. Ecce habes unum diem mortis, quod homo trahit
de mortis propagine. Deinde crescit, incipit accedere
ad rationales annos, ut legem sapiat naturalem, quam
omnes habent in corde fixam: Quod tibi non vis
fieri, alii ne feceris. Numquid hoc de paginis discitur,
et non in natura ipsa quodammodo legitur?
Furtum vis pati? Utique non vis. Ecce lex in corde
tuo: Quod non vis pati, facere noli. Et hanc legem
transgrediuntur homines: ecce alter dies mortis.
Data est Lex etiam divinitus per famulum Dei
Moysen: dictum est illic, <hi>Non occides; Non moechaberis;
Non falsum testimonium dices; Honora patrem
et matrem; Non concupisces rem proximi tui; Non concupisces
uxorem proximi tui <note>(Exod. XX, 12 17)</note>
          </hi>. Ecce
<pb n="1753"/>
Lex scripta est, et ipsa contemnitur: ecce tertius
dies mortis. Quid restat? Venit et Evangelium, praedicatur
regnum coelorum, diffamatur ubique Christus,
minatur gehennam, vitam promittit aeternam, et ipsa
contemnitur. Transgrediuntur homines Evangelium:
ecce quartus dies mortis. Merito jam putet. Numquid
et talibus est neganda misericordia? Absit: etiam
ad tales Dominus excitandos non dedignatur accedere.</p>
        </div3>
<div3>
          <head>13.</head>
          <p>
 <hi>Multi autem ex Judaeis venerant ad Martham et
Mariam, ut consolarentur eas de fratre suo. Martha
ergo ut audivit quia Jesus venit, occurrit illi: Maria
autem domi sedebat. Dixit ergo Martha ad Jesum: Domine,
si fuisses hic, frater meus non fuisset mortuus; sed
et nunc scio quia quaecumque poposceris a Deo, dabit tibi
Deus.</hi> Non dixit, Sed et modo rogo te ut resuscites fratrem
meum. Unde enim sciebat, si fratri ejus resurgere
utile fuerit? Hoc tantum dixit, Scio quia potes,
si vis facis: utrum enim facias, judicii tui est, non
praesumptionis meae. <hi>Sed et nunc scio quia quaecumque
poposceris a Deo, dabit tibi Deus.</hi> </p>
        </div3>
<div3>
          <head>14.</head>
          <p>
 <hi>Dicit illi Jesus: Resurget frater tuus.</hi> Hoc ambiguum
fuit. Non enim ait, Modo resuscito fratrem
tuum; sed, <hi>Resurget frater tuus. Dicit ei Martha: Scio
quia resurget in resurrectione, in novissima die.</hi> De illa
resurrectione secura sum, de hac incerta sum. <hi>Dicit
ei Jesus: Ego sum resurrectio.</hi> Dicis, Resurget frater
meus in novissima die: verum est; sed per quem
tunc resurget, potest et modo, quia <hi>Ego sum,</hi> inquit, <hi>resurrectio et vita.</hi> 
 Audite, fratres, audite quid dicat.
Certe tota exspectatio erat circumstantium ut revivisceret
Lazarus, unus mortuus quatriduanus: audiamus,
et resurgamus. Quam multi sunt in hoc populo,
quos premit consuetudinis moles! Forte audiunt me
quidam, quibus dicitur, <hi>Nolite inebriari vino in quo
est luxuria <note>(Ephes. V, 18)</note>
          </hi>: dicunt, Non possumus.
Forte audiunt me aliqui immundi, lasciviis et flagitiis
inquinati, quibus dicitur, Nolite hoc facere, ne pereatis:
et respondent, Non possumus tolli a consuetudine
nostra. O Domine, istos resuscita. <hi>Ego sum,</hi> 
inquit, <hi>resurrectio et vita.</hi> Ideo resurrectio, quia vita.</p>
        </div3>
<div3>
          <head>15.</head>
          <p>
 <hi>Qui credit in me, etiamsi mortuus fuerit, vivet:
et omnis qui vivit et credit in me, non morietur in aeternum.</hi> 
Quid est hoc? <hi>Qui credit in me, etiamsi mortuus
fuerit,</hi> sicut Lazarus mortuus est, <hi>vivet;</hi> quia non est
Deus mortuorum, sed vivorum. De olim mortuis patribus,
hoc est de Abraham, et Isaac, et Jacob, tale
responsum Judaeis dedit: <hi>Ego sum Deus Abraham, et
Deus Isaac, et Deus Jacob, non est Deus mortuorum,
sed vivorum: omnes enim illi vivunt <note>(Matth. XXII, 32,
et Luc. XX, 37, 38)</note>
          </hi>. Crede ergo; et si mortuus fueris,
vives: si autem non credis; et cum vivis, mortuus es.
Probemus et hoc, quia si non credis, etsi vivis, mortuus
es. Cuidam Dominus differenti sequi eum, et dicenti, <hi>Eam prius sepelire patrem meum: Sine,</hi> 
 inquit, <hi>mortuos sepelire mortuos suos; tu veni, sequere me <note>(Matth. VIII, 21, 22)</note>
          </hi>.
Erat ibi mortuus sepeliendus,
erant ibi et mortui mortuum sepulturi: ille mortuus
in carne, illi in anima. Unde mors in anima? Quia non
est fides. Unde mors in corpore? Quia non est ibi
<pb n="1754"/>
anima. Ergo animae tuae anima fides est. <hi>Qui credit in
me,</hi> inquit, <hi>etiamsi mortuus fuerit</hi> in carne, <hi>vivet</hi> in
anima; donec resurgat et caro nunquam postea moritura.
Hoc est, <hi>Qui credit in me,</hi> licet moriatur, <hi>vivet.
Et omnis qui vivit</hi> in carne <hi>et credit in me,</hi> etsi morietur
ad tempus propter mortem carnis, <hi>non morietur in
aeternum</hi> propter vitam spiritus, et immortalitatem resurrectionis.
Hoc est quod ait, <hi>Et omnis qui vivit et
credit in me, non morietur in aeternum. Credis hoc? Ait
illi: Utique, Domine, ego credidi, quia tu es Christus
Filius Dei, qui in mundum venisti.</hi> Quando hoc credidi,
credidi quia tu es resurrectio, credidi quia tu
es vita; credidi quia qui credit in te, etsi moriatur,
vivet; et qui vivit et credit in te, non morietur in
aeternum.</p>
        </div3>
<div3>
          <head>16.</head>
          <p>
 <hi>Et cum haec dixisset, abiit, et vocavit Mariam sororem
suam silentio, dicens: Magister adest, et vocat te.</hi> 
Advertendum est quemadmodum suppressam vocem
silentium nuncupavit. Nam quomodo siluit, quae dixit, <hi>Magister adest, et vocat te?</hi> 
 Advertendum etiam quemadmodum
Evangelista non dixerit ubi vel quando
vel quomodo Mariam Dominus vocaverit, ut hoc in
verbis Marthae potius intelligeretur, narrationis brevitate
servata.</p>
        </div3>
<div3>
          <head>17.</head>
          <p>
 <hi>Illa ut audivit, surgit cito, et venit ad eum. Nondum
enim venerat Jesus in castellum, sed erat adhuc in
illo loco ubi occurrerat ei Martha. Judaei igitur qui erant
cum illa in domo, et consolabantur eam, cum vidissent
Mariam, quia cito surrexit et exiit, secuti sunt eam dicentes:
quia vadit ad monumentum, ut ploret ibi.</hi> Quare
pertinuit hoc ad Evangelistam narrare? Ut videamus
quae occasio fecerit ut plures ibi essent quando
Lazarus resuscitatus est. Putantes enim Judaei propterea
illam festinare, ut doloris sui solatium lacrymis
quaereret, secuti sunt eam; ut tam grande miraculum
quatriduani mortui resurgentis, testes plurimos
inveniret.</p>
        </div3>
<div3>
          <head>18.</head>
          <p>
 <hi>Maria autem cum venisset ubi erat Jesus, videns
eum, cecidit ad pedes ejus, et dixit ei: Domine, si fuisses
hic, frater meus non esset mortuus. Jesus ergo ut vidit
eam plorantem, et Judaeos qui cum illa erant plorantes,
fremuit spiritu, et turbavit semetipsum, et dixit: Ubi posuistis
eum?</hi> Nescio quid nobis insinuavit fremendo
spiritu, et turbando seipsum. Quis enim eum posset,
nisi se ipse, turbare? Itaque, fratres mei, primo hic
attendite potestatem, et sic inquirite significationem.
Turbaris tu nolens; turbatus est Christus, quia voluit.
Esurivit Jesus, verum est, sed quia voluit; dormivit
Jesus, verum est, sed quia voluit; contristatus est Jesus,
verum est, sed quia voluit; mortuus est Jesus,
verum est, sed quia voluit: in illius potestate erat sic
vel sic affici, vel non affici. Verbum enim animam suscepit
et carnem, totius hominis sibi coaptans in personae
unitate naturam. Nam et anima Apostoli Verbo
illustrata est, anima Petri Verbo illustrata est, anima
Pauli, aliorum Apostolorum, sanctorum Prophetarum
Verbo illustratae sunt animae: sed de nulla dictum est, <hi>Verbum caro factum est 
 <note>(Joan. I, 14)</note>
          </hi>; de nulla dictum
est, <hi>Ego et Pater unum sumus <note>(Id. X, 30)</note>
          </hi>. Anima et
<pb n="1755"/>
caro Christi cum Verbo Dei una persona est, unus
Christus est. Ac per hoc ubi summa potestas est, secundum
voluntatis nutum tractatur infirmitas: hoc
est, <hi>turbavit semetipsum.</hi> </p>
        </div3>
<div3>
          <head>19.</head>
          <p>
 Dixi potestatem, attendite significationem. Magnus
reus est, quem mortis quatriduum et illa significat
sepultura. Quid est ergo quod turbat semetipsum
Christus, nisi ut significet tibi quomodo turbari tu debeas,
cum tanta mole peccati gravaris et premeris?
Attendisti enim te, vidisti te reum, computasti tibi:
Illud feci, et pepercit mihi Deus; illud commisi, et
distulit me; Evangelium audivi, et contempsi; baptizatus
sum, et iterum ad eadem revolutus sum: quid facio?
quo eo? unde evado? Quando ista dicis, jam fremit Christus;
quia fides fremit. In voce frementis apparet spes
resurgentis. Si ipsa fides intus, ibi est Christus fremens:
si fides in nobis, Christus in nobis. Quid enim
aliud ait Apostolus: <hi>Habitare Christum per fidem in
cordibus vestris <note>(Ephes. III, 17)</note>
          </hi>? Ergo fides tua de Christo,
Christus est in corde tuo. Hinc est illud quod dormiebat
in navi: et cum periclitarentur discipuli, jam
imminente naufragio accesserunt ad eum, et excitaverunt
eum: surrexit Christus, imperavit ventis et
fluctibus, et facta est tranquillitas magna <note>(Matth. VIII,
24-26)</note>. Sic et tu: intrant venti cor tuum, utique ubi
navigas, ubi hanc vitam tanquam procellosum et periculosum
pelagus transis; intrant venti, movent fluctus,
turbant navim. Qui sunt venti? Audisti convicium,
irasceris; convicium ventus est, iracundia fluctus est:
periclitaris, disponis respondere, disponis maledictum
maledicto reddere, jam navis propinquat naufragio;
excita Christum dormientem. Ideo enim fluctuas, et
mala pro malis reddere praeparas, quia Christus dormit
in navi. In corde enim tuo somnus Christi, oblivio
fidei. Nam si excites Christum, id est recolas fidem,
quid tibi dicit tanquam vigilans Christus in corde
tuo? Ego audivi, <hi>Daemonium habes <note>(Joan. VII, 20)</note>
          </hi>, et
pro eis oravi: audit Dominus, et patitur; audit servus,
et indignatur! Sed vindicari vis. Quid enim? ego
jam sum vindicatus? Cum tibi haec loquitur fides tua,
quasi imperatur ventis et fluctibus, et fit tranquillitas
magna. Quomodo ergo hoc est excitare Christum in
navi, excitare fidem; sic in corde hominis quem premit
magna moles et consuetudo peccati, in corde hominis
transgressoris etiam sancti Evangelii, contemptoris
poenarum aeternarum, fremat Christus, increpet
se homo. Audi adhuc: flevit Christus, fleat se homo.
Quare enim flevit Christus, nisi quia flere hominem
docuit? Quare fremuit et turbavit semetipsum, nisi
quia fides hominis sibi merito displicentis fremere
quodammodo debet in accusatione malorum operum,
ut violentiae poenitendi cedat consuetudo peccandi?</p>
        </div3>
<div3>
          <head>20.</head>
          <p>
 <hi>Et dixit: Ubi posuistis eum?</hi> Scisti quia mortuus
sit, et ubi sit sepultus ignoras? Et ista significatio est,
quia sic perditum hominem quasi nescit Deus. Non
ausus sum dicere, Nescit: quid enim ille nescit? Sed
quasi nescit. Unde hoc probamus? Dominum audi dicturum
<pb n="1756"/>
in judicio, <hi>Non novi vos; discedite a me <note>(Matth.
VII, 23)</note>
          </hi>. Quid est, <hi>Non novi vos?</hi> Non vos video in
luce mea, non vos video in illa justitia quam novi.
Sic et hic tanquam nesciens talem peccatorem, dixit, <hi>Ubi posuistis eum?</hi> 
 Talis est vox Dei in paradiso posteaquam
homo peccavit, <hi>Adam, ubi es <note>(Gen. III, 9)</note>
          </hi>? <hi>Dicunt ei: Domine, veni, et vide.</hi> 
 Quid est, <hi>vide?</hi> Miserere.
Videt enim Dominus, quando miseretur. Unde
illi dicitur, <hi>Vide humilitatem meam, et laborem meum,
et dimitte omnia peccata mea <note>(Psal. XXIV 18)</note>
          </hi>.</p>
        </div3>
<div3>
          <head>21.</head>
          <p>
 <hi>Lacrymatus est Jesus. Dixerunt ergo Judaei: Ecce
quomodo amabat eum.</hi> Quid est, <hi>amabat eum? Non veni
vocare justos, sed peccatores in poenitentiam <note>(Matth. IX,
13)</note>
          </hi>. <hi>Quidam autem ex ipsis dixerunt: Non poterat hic
qui aperuit oculos caeci, facere ut et hic non moreretur?</hi> 
Qui noluit facere ut non moreretur, plus est quod facturus
est, ut mortuus suscitetur.</p>
        </div3>
<div3>
          <head>22.</head>
          <p>
 <hi>Jesus ergo rursus fremens in semetipso, venit ad
monumentum.</hi> Fremat et in te, si disponis reviviscere.
Omni homini dicitur, qui premitur pessima consuetudine: <hi>Venit ad monumentum. Erat autem spelunca, et
lapis superpositus erat ei.</hi> 
 Mortuus sub lapide, reus sub
lege. Scitis enim quia Lex quae data est Judaeis, in
lapide scripta est <note>(Exod. XXXI, 18)</note>. Omnes autem rei
sub lege sunt: bene viventes cum lege sunt. Justo lex
posita non est <note>(I Tim. I, 9)</note>. Quid est ergo, <hi>Lapidem
removete?</hi> Gratiam praedicate. Apostolus enim Paulus
ministrum se dicit Novi Testamenti, non litterae, sed
spiritus: <hi>nam littera,</hi> inquit, <hi>occidit, spiritus vivificat <note>(II Cor. III, 6)</note>
          </hi>.
Littera occidens, quasi lapis est premens. <hi>Removete,</hi> 
 inquit, <hi>lapidem.</hi> Removete Legis pondus;
gratiam praedicate. <hi>Si enim data esset lex, quae
posset vivificare, omnino ex Lege esset justitia. Sed conclusit
omnia Scriptura sub peccato, ut promissio ex fide
Jesu Christi daretur credentibus <note>(Galat. III, 21 et 22)</note>
          </hi>.
Ergo <hi>removete lapidem.</hi> </p>
        </div3>
<div3>
          <head>23.</head>
          <p>
 <hi>Dicit ei Martha, soror ejus qui mortuus fuerat:
Domine, jam fetet; quatriduanus enim est. Dicit ei Jesus:
Nonne dixi tibi quoniam si credideris, videbis gloriam
Dei?</hi> Quid est, <hi>videbis gloriam Dei?</hi> Quia et putentem
et quatriduanum resuscitat. <hi>Omnes enim peccaverunt,
et egent gloria Dei <note>(Rom. III, 23)</note>
          </hi>: et, <hi>Ubi
abundavit peccatum, superabundavit et gratia <note>(Id.
V, 20)</note>
          </hi>.</p>
        </div3>
<div3>
          <head>24.</head>
          <p>
 <hi>Tulerunt ergo lapidem. Jesus autem elevatis sursum
oculis, dixit: Pater, gratias ago tibi, quoniam audisti
me: ego autem sciebam quia semper me audis; sed
propter populum qui circumstat, dixi, ut credant quia tu
me misisti. Haec cum dixisset, magna voce clamavit.</hi> 
Fremuit, lacrymavit, voce magna clamavit. Quam difficile
surgit, quem moles malae consuetudinis premit!
Sed tamen surgit: occulta gratia intus vivificatur;
surgit post vocem magnam. Quid est factum? <hi>Voce
magna clamavit: Lazare, veni foras. Et statim prodiit
qui fuerat mortuus, ligatus manus et pedes institis</hi>; <hi>et
facies illius sudario erat ligata.</hi> Quomodo processit ligatis
<pb n="1757"/>
pedibus miraris, et non miraris quia surrexit
quatriduanus? In utroque potentia Domini erat, non
vires mortui. Processit, et adhuc ligatus est: adhuc
involutus, tamen jam foras processit. Quid significat?
Quando contemnis, mortuus jaces; et si tanta quanta
dixi contemnis, sepultus jaces: quando confiteris,
procedis. Quid est enim procedere, nisi ab occultis
velut exeundo manifestari? Sed ut confitearis, Deus
facit magna voce clamando, id est, magna gratia vocando.
Ideo cum processisset mortuus adhuc ligatus,
confitens et adhuc reus; ut solverentur peccata ejus,
ministris hoc dixit Dominus: <hi>Solvite illum, et sinite
abire.</hi> Quid est, <hi>Solvite, et sinite abire?</hi> Quae solveritis
in terra, soluta erunt et in coelo <note>(Matth. XVI, 19)</note>.</p>
        </div3>
<div3>
          <head>25.</head>
          <p>
 <hi>Multi ergo ex Judaeis qui venerant ad Mariam et
viderant quae fecit Jesus, crediderunt in eum: quidam
autem ex ipsis abierunt ad Pharisaeos, et dixerunt eis
quae fecit Jesus.</hi> Non omnes ex Judaeis qui convenerant
ad Mariam, crediderunt, sed tamen multi. <hi>Quidam vero ex eis,</hi> 
 sive ex Judaeis qui convenerant,
sive ex eis qui crediderant, <hi>abierunt ad Pharisaeos, et
dixerunt eis quae fecit Jesus:</hi> sive annuntiando, ut et
ipsi crederent; sive potius prodendo, ut saevirent.
Sed quomodolibet et a quibuslibet, ad Pharisaeos ista
perlata sunt.</p>
        </div3>
<div3>
          <head>26.</head>
          <p>
 <hi>Collegerunt pontifices et Pharisaei concilium, et
dicebant: Quid facimus?</hi> Nec tamen dicebant, Credamus.
Plus enim perditi homines cogitabant quomodo
nocerent ut perderent, quam quomodo sibi consule
rent ne perirent: et tamen timebant, et quasi consulebant. <hi>Dicebant</hi> 
 enim: <hi>Quid facimus? Quia hic homo
multa signa facit: si dimittimus eum sic, omnes credent
in eum; et venient Romani, et tollent nostrum locum
et gentem.</hi> Temporalia perdere timuerunt, et vitam
aeternam non cogitaverunt; ac sic utrumque amiserunt.
Nam et Romani post Domini passionem et glorificationem,
tulerunt eis et locum et gentem, expugnando
et transferendo: et illud eos sequitur quod
alibi dictum est, <hi>Filii autem regni hujus ibunt in tenebras
exteriores <note>(Id. VIII, 12)</note>
          </hi>. Hoc autem timuerunt,
ne si omnes in Christum crederent, nemo remaneret
qui adversus Romanos civitatem Dei templumque defenderet;
quoniam contra ipsum templum, et contra
suas paternas leges doctrinam Christi esse sentiebant.</p>
        </div3>
<div3>
          <head>27.</head>
          <p>
 <hi>Unus autem ex ipsis Caiphas, cum esset pontifex
anni illius, dixit eis: Vos nescitis quidquam, nec cogitatis
quia expedit nobis ut unus moriatur homo pro
populo, et non tota gens pereat. Hoc autem a semetipso
non dixit, sed cum esset pontifex anni illius, prophetavit.</hi> 
Hic docemur etiam per homines malos prophetiae
Spiritum futura praedicere: quod tamen Evangelista
divino tribuit sacramento, quia pontifex fuit, id est,
summus sacerdos. Potest autem movere quomodo
dicatur pontifex anni illius, cum Deus unum constituerit
summum sacerdotem, cui mortuo unus succederet.
Sed intelligendum est, per ambitiones et contentiones
inter Judaeos postea constitutum ut plures
essent, et per annos singulos vicibus ministrarent.
<pb n="1758"/>
Nam et de Zacharia hoc dicitur: <hi>Factum est autem,
cum sacerdotio fungeretur in ordine vicis suae ante
Deum, secundum consuetudinem sacerdotii, sorte exiit
ut incensum poneret, ingressus in templum Domini <note>(Luc. I, 8, 9)</note>
          </hi>.
Hinc apparet plures eos fuisse, et vices
suas habuisse: nam incensum non licebat ponere
nisi summo sacerdoti <note>(Exod. XXX, 7)</note>. Et forte etiam
unum annum plures administrabant, quibus alio anno
alii succedebant, ex quibus sorte exibat quis, ut incensum
poneret. Quid est ergo quod prophetavit
Caiphas? <hi>Quia Jesus moriturus erat pro gente; et non
tantum pro gente, sed ut filios Dei qui erant dispersi,
congregaret in unum.</hi> Hoc Evangelista addidit: nam
Caiphas de sola gente Judaeorum prophetavit, in qua
erant oves de quibus ait ipse Dominus, <hi>Non sum
missus nisi ad oves quae perierunt domus Israel <note>(Matth.
XV, 24)</note>
          </hi>. Sed noverat Evangelista esse alias oves, quae
non erant de hoc ovili, quas oportebat adduci, ut
esset unum ovile et unus pastor <note>(Joan. X, 16)</note>. Haec
autem secundum praedestinationem dicta sunt: nam
neque oves ejus, nec filii Dei adhuc erant, qui nondum
crediderant.</p>
        </div3>
<div3>
          <head>28.</head>
          <p>
 <hi>Ab illo ergo die cogitaverunt ut interficerent eum.
Jesus ergo jam non palam ambulabat apud Judaeos, sed
abiit in regionem juxta desertum, in civitatem quae dicitur
Ephrem, et ibi morabatur cum discipulis suis.</hi> 
Non quia potentia ejus defecerat, in qua utique si vellet,
et palam Judaeis conversaretur, et nihil ei facerent;
sed in hominis infirmitate vivendi exemplum
discipulis demonstrabat, in quo appareret non esse
peccatum, si fideles ejus qui sunt membra ejus, oculis
persequentium se subtraherent, et furorem sceleratorum
latendo potius devitarent, quam se offerendo
magis accenderent.
</p>
        </div3>
      </div1>

<div1>
        <head>TRACTATUS L. <hi>Ab eo loco,</hi> Proximum erat Pascha Judaeorum; <hi>usque ad id,</hi> Multi propter illum abibant, et credebant in Jesum. <hi>Cap.</hi> XI, V\ V\. 55, 56, <hi>et cap.</hi> XII, V\. 1-11.</head>
<div3>
          <head>1.</head>
          <p>
 Hesternam lectionem sancti Evangelii, de qua
locuti sumus quod Dominus dedit, hodierna sequitur,
de qua locuturi sumus quod Dominus dabit. Quaedam
in Scripturis tam manifesta sunt, ut potius auditorem
quam expositorem desiderent: in eis nos immorari
non oportet, ut necessariis in quibus immorandum
est, tempus sufficiat.</p>
        </div3>
<div3>
          <head>2.</head>
          <p>
 <hi>Proximum ergo erat Pascha Judaeorum.</hi> Illum
diem festum Judaei cruentum habere Domini sanguine
voluerunt. Illo die festo occisus est Agnus, qui nobis
eumdem diem festum suo sanguine consecravit. Consilium
erat inter Judaeos de occidendo Jesu: ille qui
de coelo venerat pati, propinquare voluit loco passionis,
quia imminebat hora passionis. <hi>Ascenderunt
ergo multi Jerosolymam de regione ante Pascha, ut
sanctificarent seipsos.</hi> Hoc faciebant Judaei secundum
praeceptum Domini, per sanctum Moysen in Lege
mandatum, ut die festo quod Pascha erat, omnes
undique convenirent, et illius diei celebratione sanctificarentur.
Sed illa celebratio umbra erat futuri. Quia
<pb n="1759"/>
est, umbra futuri? Prophetia Christi venturi, prophetia
pro nobis illo die passuri: ut transiret umbra,
et lux veniret; ut transiret significatio, et veritas
teneretur. Habebant ergo Judaei Pascha in umbra,
nos in luce. Quid enim opus erat ut eis Dominus praeciperet
per ipsum festum diem ovem occidere, nisi
quia ille erat de quo prophetatum est, <hi>Sicut ovis ad
immolandum ductus est <note>(Isai. LIII, 7)</note>
          </hi>. Sanguine occisi
pecoris Judaeorum postes signati sunt; sanguine Christi
frontes nostrae signantur. Et illa signatio, quia erat
significatio, dicta est a domibus signatis exterminatorem
prohibere <note>(Exod. XII, 22, 23)</note>: signum Christi
a nobis repellit exterminatorem, si cor nostrum recipiat
Salvatorem. Quare hoc dixi? Quia multi postes
habent signatos, et intus non manet habitator: facile
habent in fronte signum Christi, et corde non recipiunt
verbum Christi. Ideo dixi, fratres, quod repeto,
signum Christi a nobis repellit exterminatorem, si
cor nostrum habeat Christum habitatorem. Haec dixi,
ne quis forte cogitaret quid sibi vellent ista festa Judaeorum.
Venit ergo Dominus tanquam ad victimam,
ut verum Pascha nos haberemus, cum ejus passionem
tanquam ovis immolationem celebraremus.</p>
        </div3>
<div3>
          <head>3.</head>
          <p>
 <hi>Quaerebant ergo Jesum:</hi> sed male. Beati enim
qui quaerunt Jesum, sed bene. Illi quaerebant Jesum,
ut nec ipsi haberent eum, nec nos: sed ab ipsis
abscedentem suscepimus nos. Reprehenduntur qui
quaerunt, laudantur qui quaerunt: animus enim quaerentis
aut laudem invenit, aut damnationem. Habes
enim et in Psalmis, <hi>Confundantur et revereantur, qui
quaerunt animam meam <note>(Psal. XXXIX, 15)</note>
          </hi>: isti sunt
qui male quaerebant. Alio autem loco dicit: <hi>Periit
fuga a me, et non est qui requirat animam meam <note>(Psal.
CXLI, 5)</note>
          </hi>. Culpantur qui quaerebant, culpantur qui non
quaerebant. Ergo quaeramus Christum ut habeamus;
quaeramus ut teneamus, sed non ut occidamus: nam
et illi ideo quaerebant ut tenerent, sed ut cito non
haberent. <hi>Quaerebant ergo, et loquebantur inter se:
Quid putatis, quia non venit ad diem festum?</hi> </p>
        </div3>
<div3>
          <head>4.</head>
          <p>
 <hi>Dederant autem pontifices et Pharisaei mandatum,
ut si quis cognoverit ubi sit, indicet, ut apprehendant
eum.</hi> Nos indicemus modo Judaeis, ubi sit Christus.
Utinam velint audire et apprehendere quicumque
sunt ex semine illorum, qui dederant mandatum ut
indicaretur eis ubi esset Christus. Veniant ad Ecclesiam,
audiant ubi sit Christus, et apprehendant eum.
A nobis audiant, ex Evangelio audiant. Occisus est a
parentibus eorum, sepultus est, resurrexit, a discipulis
agnitus, ante oculos eorum ascendit in coelum,
ibi sedet ad dexteram Patris; qui judicatus est, venturus
est judex: audiant, et teneant. Respondent:
Quomodo tenebo absentem; quomodo in coelum
manum mittam, ut ibi sedentem teneam? Fidem
mitte, et tenuisti. Parentes tui tenuerunt carne, tu
tene corde: quoniam Christus absens etiam praesens
est. Nisi praesens esset, a nobis ipsis teneri non posset.
<pb n="1760"/>
Sed quoniam verum est, quod ait, <hi>Ecce ego vobiscum
sum usque ad consummationem saeculi <note>(Matth.
XXVIII, 20)</note>
          </hi>; et abiit, et hic est; et rediit, et nos non
deserit: corpus enim suum intulit coelo, majestatem
non abstulit mundo.</p>
        </div3>
<div3>
          <head>5.</head>
          <p>
 <hi>Jesus ergo ante sex dies Paschae venit Bethaniam,
ubi fuerat Lazarus mortuus, quem suscitavit Jesus. Fecerunt
autem ei ibi coenam, et Martha ministrabat: Lazarus
vero unus erat ex discumbentibus.</hi> Ne putarent
homines phantasma esse factum, quia mortuus resurrexit,
unus erat ex recumbentibus; vivebat, loquebatur,
epulabatur: veritas ostendebatur, infidelitas
Judaeorum confundebatur. Discumbebat ergo
Dominus cum Lazaro et caeteris, ministrabat Martha
una ex sororibus Lazari.</p>
        </div3>
<div3>
          <head>6.</head>
          <p>
 <hi>Maria</hi> vero, altera soror Lazari, <hi>accepit libram
unguenti nardi pistici pretiosi, unxit pedes Jesu, et extersit
capillis suis pedes ejus, et domus impleta est ex
odore unguenti.</hi> Factum audivimus, mysterium requiramus.
Quaecumque anima fidelis vis esse, cum Maria
unge pedes Domini pretioso unguento. Unguentum
illud justitia fuit, ideo libra fuit: erat autem unguentum
nardi pistici pretiosi. Quod ait, <hi>pistici,</hi> locum
aliquem credere debemus, unde hoc erat unguentum
pretiosum: nec tamen hoc vacat, et sacramento
optime consonat. <foreign xml:lang="greek">Πίστις</foreign> graece, fides dicitur. Quaerebas
operari justitiam: justus ex fide vivit <note>(Rom. I, 17)</note>.
Unge pedes Jesu: bene vivendo dominica sectare
vestigia. Capillis terge: si habes superflua, da pauperibus,
et Domini pedes tersisti; capilli enim superflua
corporis videntur. Habes quod agas de superfluis
tuis: tibi superflua sunt, sed Domini pedibus necessaria.
Forte in terra Domini pedes indigent. De quibus
enim nisi de membris suis in fine dicturus est, <hi>Cum
uni ex minimis meis fecistis, mihi fecistis <note>(Matth. XXV,
40)</note>
          </hi>? Superflua vestra impendistis, sed pedibus meis
obsecuti estis.</p>
        </div3>
<div3>
          <head>7.</head>
          <p>
 <hi>Domus</hi> autem <hi>impleta est odore;</hi> mundus impletus
est fama bona: nam odor bonus, fama bona est. Qui
male vivunt et christiani vocantur, injuriam Christo
faciunt: de qualibus dictum est quod per eos <hi>nomen
Domini blasphematur <note>(Rom. II, 24)</note>
          </hi>. Si per tales nomen
Dei blasphematur, per bonos nomen Domini
laudatur. Audi Apostolum: <hi>Christi bonus odor sumus,</hi> 
inquit, <hi>in omni loco.</hi> Dicitur et in Canticis canticorum. <hi>Unguentum effusum nomen tuum 
 <note>(Cant. I, 2)</note>
          </hi>. Ad Apostolum
revoca intentionem: <hi>Christi,</hi> inquit, <hi>bonus
odor sumus in omni loco, et in his qui salvi fiunt, et in
his qui pereunt; aliis sumus odor vitae in vitam, aliis
odor mortis in mortem: et ad haec quis idoneus <note>(II Cor.
II, 14-16)</note>
          </hi>? Occasionem nobis praebet praesens lectio
sancti Evangelii de odore isto ita loqui, ut et a nobis
sufficienter dicatur, et a vobis diligenter audiatur,
Apostolo ipso ita dicente, <hi>Et ad haec quis idoneus?</hi> 
Ergo ut inde nos conemur loqui, numquid idonei sumus,
aut vos audire haec idonei estis? Nos quidem
idonei non sumus; sed idoneus est ille qui per nos
dignetur dicere quod vobis prosit audire. Ecce Apostolus
<pb n="1761"/> <hi>bonus odor</hi> 
 est, sicut dicit ipse: sed ipse bonus
odor <hi>aliis</hi> est <hi>odor vitae in vitam, aliis autem odor mortis
in mortem;</hi> tamen bonus odor. Numquid enim ait,
Aliis sumus bonus odor ad vitam, aliis malus odor
ad mortem? Bonum odorem se dixit, non malum;
et eumdem bonum odorem aliis ad vitam dixit, aliis
ad mortem. Felices qui bono odore vivunt: quid autem
infelicius illis qui bono odore moriuntur?</p>
        </div3>
<div3>
          <head>8.</head>
          <p>
 Et quis est, ait aliquis, quem bonus odor occilit?
Hoc est quod ait Apostolus, <hi>Et ad haec quis idoneus?</hi> 
Quomodo ea facit Deus miris modis, ut bono
odore et boni vivant, et mali moriantur; quomodo
sit, quantum Dominus inspirare dignatur (nam fortasse
ibi lateat altior intellectus, qui a me non potest
penetrari); tamen quo usque penetrare potui,
vobis non debet denegari. Paulum apostolum bene
agentem, bene viventem, justitiam verbo praedicantem,
opere demonstrantem, doctorem mirabilem,
fidelem dispensatorem, fama usquequaque disseminabat:
quidam diligebant, quidam invidebant. Nam ipse
quodam loco ait de quibusdam, quod non caste, sed
per invidiam Christum annuntiarent; <hi>existimantes,</hi> 
inquit, <hi>tribulationem suscitare vinculis meis.</hi> Sed quid
ait? <hi>Sive occasione, sive veritate Christus annuntietur <note>(Philipp. I, 17, 18)</note>
          </hi>.
Annuntiant qui me amant, annuntiant
qui mihi invident; illi bono odore vivunt,
et illi bono odore moriuntur: tamen utrisque praedicantibus
nomen Christi annuntietur, odore optimo
mundus impleatur. Amasti bene agentem, vixisti bono
odore: invidisti bene agenti, mortuus es bono odore.
Numquid quia mori voluisti, ideo odorem illum malum
esse fecisti? Noli invidere, et non te occidet bonus
odor.</p>
        </div3>
<div3>
          <head>9.</head>
          <p>
 Denique audi et hic ex unguento isto, quomodo
aliis erat odor bonus in vitam, aliis odor bonus in
mortem. Posteaquam hoc fecit religiosa Maria ad Domini
obsequium, continuo <hi>unus ex discipulis ejus,
Judas Iscariotes, qui eum erat traditurus, dixit: Quare
hoc unguentum non veniit trecentis denariis, et datum
est egenis?</hi> Vae tibi, miser! bonus odor occidit te.
Quare enim hoc dixerit, Evangelista sanctus aperuit.
Putaremus autem et nos, si mens ipsius nobis per
Evangelium non proderetur, pauperum cura hoc illum
dicere potuisse. Non ita est. Sed quid? Audi testem
veracem: <hi>Dixit autem hoc, non quia de egenis
pertinebat ad illum; sed quia fur erat, et loculos habens,
et ea quae mittebantur portabat.</hi> Portabat, an
exportabat? Sed ministerio portabat, furto exportabat
.</p>
        </div3>
<div3>
          <head>10.</head>
          <p>
 Ecce audite quia Judas iste non tunc perversus
factus est, quando a Judaeis corruptus Dominum tradidit.
Plerique enim incuriosi Evangelii, existimant
tunc periisse Judam, quando accepit a Judaeis pecuniam
ut Dominum traderet. Non tunc periit, jam fur
erat, et Dominum perditus sequebatur; quia non
corde, sed corpore sequebatur. Duodenarium numerum
<pb n="1762"/>
Apostolorum implebat, apostolicam beatitudinem
non habebat, ad imaginem fuerat duodecimus:
quo decedente, et alio succedente, et suppleta est
apostolica veritas, et numeri permansit integritas <note>(Act. I, 26)</note>.
Quid ergo voluit Dominus noster Jesus
Christus, fratres mei, admonere Ecclesiam suam,
quando unum perditum inter duodecim habere voluit,
nisi ut malos toleremus, nec corpus Christi dividamus?
Ecce inter sanctos est Judas, ecce fur est Judas, et,
ne contemnas, fur et sacrilegus, non qualiscumque
fur: fur loculorum, sed dominicorum; loculorum,
sed sacrorum. Si crimina discernuntur in foro, qualiscumque
furti et peculatus; peculatus enim dicitur
furtum de re publica; et non sic judicatur furtum rei
privatae quomodo publicae: quanto vehementius judicandus
est fur sacrilegus, qui ausus fuerit non undecumque
tollere, sed de Ecclesia tollere? Qui aliquid
de Ecclesia furatur, Judae perdito comparatur. Talis
erat iste Judas, et tamen cum sanctis discipulis undecim
intrabat et exibat. Ad ipsam dominicam coenam
pariter accessit: conversari cum eis potuit, eos
inquinare non potuit. De uno pane et Petrus et Judas
accepit, et tamen quae pars fideli cum infideli? Petrus
enim accepit ad vitam, Judas ad mortem. Quomodo
enim ille odor bonus, sic ille cibus bonus. Sicut
ergo odor bonus, ita et cibus bonus, bonos vivificat,
malos mortificat. <hi>Qui enim manducaverit indigne, judicium
sibi manducat et bibit <note>(I Cor. XI, 29)</note>
          </hi>: <hi>judicium
sibi,</hi> non tibi. Si judicium sibi, non tibi; tolera malum
bonus, ut venias ad praemia bonorum, ne mittaris
in poenam malorum.</p>
        </div3>
<div3>
          <head>11.</head>
          <p>
 Exemplum Domini accipite conversantis in
terra. Quare habuit loculos cui Angeli ministraverunt,
nisi quia Ecclesia ipsius loculos suos habitura erat?
Quare furem admisit, nisi ut ejus Ecclesia fures patienter
toleret? Sed ille qui consueverat de loculis
pecuniam tollere, non dubitavit accepta pecunia ipsum
Dominum vendere. Videamus quid ad ista Dominus
respondeat. Videte, fratres: non illi ait, Propter
furta tua dicis ista. Furem noverat, nec prodebat;
sed potius tolerabat, et ad perferendos malos in Ecclesia
nobis exemplum patientiae demonstrabat. <hi>Dixit
ergo ei Jesus: Sine illam, ut in diem sepulturae meae
servet illud.</hi> Moriturum se denuntiavit.</p>
        </div3>
<div3>
          <head>12.</head>
          <p>
 Sed quid est quod sequitur? <hi>Pauperes enim
semper habebitis vobiscum, me autem non semper habebitis.</hi> 
Intelligimus quidem, <hi>Pauperes semper habebitis:</hi> 
quod dixit, verum est. Quando Ecclesia sine pauperibus? <hi>Me autem non semper habebitis,</hi> 
 quid sibi vult?
Quomodo intelligendum est, <hi>Me autem non semper
habebitis?</hi> Nolite expavescere; Judae dictum est. Quare
ergo non dixit, habebis; sed, <hi>habebitis?</hi> Quia non
unus est Judas. Unus malus corpus malorum significat;
quomodo Petrus corpus bonorum, imo corpus
Ecclesiae, sed in bonis. Nam si in Petro non esset
<pb n="1763"/>
Ecclesiae sacramentum, non ei diceret Dominus, <hi>Tibi
dabo claves regni coelorum: quaecumque solveris in
terra, soluta erunt et in coelo; et quaecumque ligaveris
in terra, ligata erunt et in coelo <note>(Matth. XVI, 19)</note>
          </hi>. Si hoc
Petro tantum dictum est, non facit hoc Ecclesia. Si
autem et in Ecclesia fit, ut quae in terra ligantur, in
coelo ligentur, et quae solvuntur in terra, solvantur
in coelo: quia cum excommunicat Ecclesia, in coelo
ligatur excommunicatus; cum reconciliatur ab Ecclesia,
in coelo solvitur reconciliatus: si hoc ergo in
Ecclesia fit, Petrus quando claves accepit, Ecclesiam
sanctam significavit. Si in Petri persona significati
sunt in Ecclesia boni, in Judae persona significati
sunt in Ecclesia mali; ipsis dictum est, <hi>Me autem
non semper habebitis.</hi> Quid est enim, <hi>non semper?</hi> Et
quid est, semper? Si bonus es, si ad corpus pertines,
quod significat Petrus; habes Christum et in
praesenti et in futuro: in praesenti per fidem, in praesenti
per signum, in praesenti per Baptismatis sacramentum,
in praesenti per altaris cibum et potum.
Habes Christum in praesenti, sed habebis semper;
quia cum hinc exieris, ad illum venies qui dixit latroni, <hi>Hodie mecum eris in paradiso 
 <note>(Luc. XXIII, 43)</note>
          </hi>.
Si autem male versaris, videris habere in praesenti
Christum, quia intras Ecclesiam, signas te signo
Christi, baptizaris baptismo Christi, misces te membris
Christi, accedis ad altare Christi: in praesenti
habes Christum, sed male vivendo non semper
habebis.</p>
        </div3>
<div3>
          <head>13.</head>
          <p>
 Potest et sic intelligi: <hi>Pauperes semper habebitis
vobiscum, me autem non semper habebitis.</hi> Accipiant
hoc et boni, sed non sint solliciti: loquebatur
enim de praesentia corporis sui. Nam secundum majestatem
suam, secundum providentiam, secundum
ineffabilem et invisibilem gratiam, impletur quod ab
eo dictum est, <hi>Ecce ego vobiscum sum usque in consummationem
saeculi <note>(Matth. XXVIII, 20)</note>
          </hi>. Secundum carnem
vero quam Verbum assumpsit, secundum id quod
de Virgine natus est, secundum id quod a Judaeis
prehensus est, quod ligno confixus, quod de cruce
depositus, quod linteis involutus, quod in sepulcro
conditus, quod in resurrectione manifestatus, <hi>non
semper habebitis vobiscum.</hi> Quare? Quoniam conversatus
est secundum corporis praesentiam quadraginta
diebus cum discipulis suis, et eis deducentibus videndo
non sequendo, ascendit in coelum <note>(Act. I, 3, 9, 10)</note>,
et non est hic. Ibi est enim, sedet ad dexteram Patris:
et hic est, non enim recessit praesentia majestatis.
Aliter: secundum praesentiam majestatis semper
habemus Christum; secundum praesentiam carnis,
recte dictum est discipulis, <hi>Me autem non semper habebitis.</hi> 
Habuit enim illum Ecclesia secundum praesentiam
carnis paucis diebus: modo fide tenet, oculis
non videt. Ergo sive ita dictum est, <hi>Me autem non
semper habebitis,</hi> quaestio sicut arbitror jam nulla est,
quae duobus modis soluta est.</p>
        </div3>
<div3>
          <head>14.</head>
          <p>
 Caetera quae pauca remanent, audiamus: <hi>Cognovit
ergo turba multa ex Judaeis quia illic est: et venerunt,
non propter Jesum tantum, sed ut Lazarum
<pb n="1764"/>
viderent, quem suscitavit Jesus a mortuis.</hi> Curiositas eos
adduxit, non charitas: venerunt, et viderunt. Audite
mirabile consilium vanitatis. Viso Lazaro resuscitato,
quia tantum miraculum Domini tanta erat evidentia
diffamatum, tanta manifestatione declaratum, ut non
possent vel occultare quod factum est, vel negare,
quid invenerunt videte. <hi>Cogitaverunt autem principes
sacerdotum ut et Lazarum interficerent; quia multi
propter illum abibant ex Judaeis, et credebant in Jesum.</hi> 
O stulta cogitatio, et caeca saevitia! Dominus Christus
qui suscitare potuit mortuum, non posset occisum?
Quando Lazaro inferebatis necem, numquid auferebatis
Domino potestatem? Si aliud vobis videtur mortuus,
aliud occisus; ecce Dominus utrumque fecit, et
Lazarum mortuum, et seipsum suscitavit occisum.
</p>
        </div3>
      </div1>

<div1>
        <head>TRACTATUS LI. <hi>Ab eo quod scriptum est,</hi> In crastinum autem turba multa quae venerat ad diem festum, <hi>etc., usque ad id,</hi> Si quis mihi ministraverit, honorificabit illum Pater meus. <hi>Cap.</hi> XII, V\. 12-26.</head>
<div3>
          <head>1.</head>
          <p>
 Posteaquam Dominus quatriduanum mortuum
suscitavit, stupentibus Judaeis, et aliis eorum videndo
credentibus, aliis invidendo pereuntibus, propter
odorem bonum, qui est aliis ad vitam, aliis ad mortem <note>(II Cor. II, 15)</note>;
posteaquam discubuit in domo
cum recumbente Lazaro, qui fuerat mortuus suscitatus,
post unguentum effusum super pedes ejus, unde
domus odore completa est; posteaquam vanam saevitiam,
et stultissimum et dementissimum scelus Judaei
etiam de occidendo Lazaro corde perdito conceperunt;
de quibus omnibus ut potuimus, quod Dominus
dedit, superioribus sermonibus locuti sumus: nunc
intendat Charitas vestra, ante Domini passionem
quantus fructus apparuerit praedicationis ejus, et quantus
grex ovium ex his quae perierant domus Israel,
vocem pastoris audierit.</p>
        </div3>
<div3>
          <head>2.</head>
          <p>
 Sic enim loquitur Evangelium, quod modo cum
recitaretur, audistis: <hi>In crastinum autem turba multa
quae venerat ad diem festum, cum audissent quia venit
Jesus Jerosolymam, acceperunt ramos palmarum, et
processerunt obviam ei, et clamabant, Hosanna, benedictus
qui venit in nomine Domini, rex Israel.</hi> Rami
palmarum laudes sunt, significantes victoriam; quia
erat Dominus mortem moriendo superaturus, et tropaeo
crucis de diabolo mortis principe triumphaturus.
Vox autem obsecrantis est, Hosanna, sicut nonnulli
dicunt qui hebraeam linguam noverunt, magis affectum
indicans, quam rem aliquam significans: sicut sunt
in lingua latina quas interjectiones vocant, velut
cum dolentes dicimus, Heu! vel cum delectamur,
Vah! dicimus; vel cum miramur, dicimus, O rem magnam!
tunc enim, O, nihil significat, nisi mirantis
affectum. Quod ideo credendum est ita esse, quia neque
Graecus, neque Latinus hoc interpretari potuit:
sicut illud, <hi>Qui dixerit fratri suo, Racha <note>(Matth. V,
22)</note>
          </hi>. Nam et haec interjectio esse perhibetur, affectum
indignantis ostendens.</p>
        </div3>
<div3>
          <head>3.</head>
          <p>
 <hi>Benedictus</hi> autem <hi>qui venit in nomine Domini,
<pb n="1765"/>
rex Israel,</hi> sic potius accipiendum est, ut in nomine
Domini, in nomine Dei Patris intelligatur: quamvis
possit intelligi etiam in nomine suo, quia et ipse Dominus
est. Unde et alibi scriptum est, <hi>Pluit Dominus
a Domino <note>(Gen. XIX, 24)</note>
          </hi>. Sed verba ejus melius nostrum
dirigunt intellectum, qui ait: <hi>Ego veni in nomine
Patris mei, et non suscepistis me: alius veniet in
nomine suo, hunc suscipietis <note>(Joan. V, 43)</note>
          </hi>. Humilitatis
enim magister est Christus, qui humiliavit semetipsum,
factus obediens usque ad mortem, mortem autem
crucis <note>(Philipp. II, 8)</note>. Non itaque amittit divinitatem,
quando nos docet humilitatem: in illa est
Patri aequalis, in hac nobis similis: per quod Patri
est aequalis, nos ut essemus creavit; per quod nobis
est similis, ne periremus redemit.</p>
        </div3>
<div3>
          <head>4.</head>
          <p>
 Has ei laudes turba dicebat, <hi>Hosanna, benedictus
qui venit in nomine Domini, rex Israel.</hi> Quam crucem
mentis invidentia principum Judaeorum perpeti poterat,
quando regem suum Christum tanta multitudo
clamabat? Sed quid fuit Domino regem esse Israel?
Quid magnum fuit regi saeculorum, regem fieri hominum?
Non enim rex Israel Christus ad exigendum
tributum, vel exercitum ferro armandum, hostesque
visibiliter debellandos: sed rex Israel, quod mentes
regat, quod in aeternum consulat, quod in regnum
coelorum credentes, sperantes, amantesque perducat.
Dei ergo Filius aequalis Patri, Verbum per quod facta
sunt omnia, quod rex esse voluit Israel, dignatio est,
non promotio; miserationis indicium est, non potestatis
augmentum. Qui enim appellatus est in terra rex
Judaeorum, in coelis est Dominus Angelorum.</p>
        </div3>
<div3>
          <head>5.</head>
          <p>
 <hi>Et invenit Jesus asellum, et sedit super eum.</hi> Hic
breviter dictum est: nam quemadmodum sit factum,
apud alios evangelistas plenissime legitur <note>(Matth. XXI,
1-16; Marc. XI, 1-11, et Luc. XIX, 29-48)</note>. Adhibetur
autem huic facto propheticum testimonium, ut appareret
quod maligni principes Judaeorum eum non intelligebant,
in quo implebantur quae legebant. <hi>Invenit</hi> 
ergo <hi>Jesus asellum, et sedit super eum: sicut scriptum
est, Noli timere, filia Sion: ecce rex tuus venit sedens
super pullum asinae.</hi> In illo ergo populo erat filia Sion:
ipsa est Jerusalem quae Sion. In illo, inquam, populo
reprobo et caeco, erat tamen filia Sion, cui diceretur, <hi>Noli timere: ecce rex tuus venit sedens super pullum
asinae.</hi> 
 Haec filia Sion cui divinitus ista dicuntur, in
illis erat ovibus quae vocem pastoris audiebant; in illa
erat multitudine quae Dominum venientem tanta devotione
laudabat, tanto agmine deducebat. Ei dictum
est, <hi>Noli timere:</hi> illum agnosce qui a te laudatur,
et noli trepidare cum patitur; quia ille sanguis
funditur, per quem tuum delictum deleatur, et vita
reddatur. Sed pullum asinae in quo nemo sederat
(hoc enim apud alios evangelistas invenitur) intelligimus
populum Gentium, qui Legem Domini non acceperat.
Asinam vero (quia utrumque jumentum Domino
adductum est) plebem ejus quae veniebat ex
populo Israel, non indomitam plane, sed quae praesepe
Domini agnovit.
<pb n="1766"/>
</p>
        </div3>
<div3>
          <head>6. </head>
          <p>
 <hi>Haec non cognoverunt discipuli ejus primum: sed
quando glorificatus est Jesus,</hi> id est, quando virtutem
suae resurrectionis ostendit: <hi>tunc recordati sunt quia
haec scripta erant de eo, et haec fecerunt ei,</hi> id est, non
alia fecerunt ei, quam illa quae erant scripta de eo.
Recolentes quippe secundum Scripturam, quae ante
passionem Domini, vel in passione Domini completa
sunt, ibi et hoc invenerunt quod secundum eloquia
Prophetarum in pullo asinae sederit.</p>
        </div3>
<div3>
          <head>7.</head>
          <p>
 <hi>Testimonium ergo perhibebat turba quae erat cum
eo quando Lazarum vocavit de monumento, et suscitavit
eum a mortuis. Propterea et obviam venit ei turba,
quia audierunt eum fecisse hoc signum. Pharisaei ergo
dixerunt ad semetipsos: Videtis quia nihil proficimus?
ecce mundus totus post eum abiit.</hi> Turba turbavit turbam.
Quid autem invides, caeca turba, quia post eum
abit mundus, per quem factus est mundus?</p>
        </div3>
<div3>
          <head>8.</head>
          <p>
 « Erant autem Gentiles quidam, ex iis qui ascenderant
ut adorarent in die festo. Hi ergo accesserunt
ad Philippum, qui erat a Bethsaida Galilaeae, et rogabant
eum, dicentes: Domine, volumus Jesum videre.
Venit Philippus, et dicit Andreae: Andreas rursum et
Philippus dicunt Jesu. »  Audiamus quid Dominus ad
ista responderit. Ecce volunt eum Judaei occidere,
Gentiles videre: sed etiam illi ex Judaeis erant qui
clamabant, <hi>Benedictus qui venit in nomine Domini, rex
Israel.</hi> Ecce illi ex circumcisione, illi ex praeputio,
velut parietes duo de diverso venientes, et in unam
fidem Christi pacis osculo concurrentes: audiamus
ergo vocem lapidis angularis. <hi>Jesus autem,</hi> inquit, <hi>respondit eis dicens: Venit hora ut glorificetur Filius
hominis.</hi> 
 Hic quisquam forsitan putat ideo se dixisse
glorificatum, quia Gentiles eum volebant videre. Non
ita est. Sed videbat ipsos Gentiles post passionem et
resurrectionem suam in omnibus gentibus credituros:
quia, sicut dicit Apostolus, <hi>Caecitas ex parte in Israel facta est donec plenitudo Gentium intraret 
 <note>(Rom.
XI, 25)</note>
          </hi>. Ex occasione igitur istorum Gentilium qui
eum videre cupiebant, annuntiat futuram plenitudinem
Gentium; et promittit jam jamque adesse horam glorificationis
suae, qua facta in coelis, Gentes fuerant
crediturae. Unde praedictum est, <hi>Exaltare super coelos,
Deus, et super omnem terram gloria tua <note>(Psal. CVII, 6)</note>
          </hi>.
Haec est Gentium plenitudo, de qua dicit Apostolus, <hi>Caecitas ex parte in Israel facta est, donec plenitudo
Gentium intraret.</hi> </p>
        </div3>
<div3>
          <head>9.</head>
          <p>
 Sed altitudinem glorificationis oportuit ut praecederet
humilitas passionis: ideo secutus adjunxit, <hi>Amen, amen dico vobis, nisi granum frumenti cadens in
terram, mortuum fuerit, ipsum solum manet; si autem
mortuum fuerit, multum fructum affert.</hi> 
 Se autem dicebat.
Ipsum erat granum mortificandum et multiplicandum:
mortificandum infidelitate Judaeorum, multiplicandum
fide populorum.</p>
        </div3>
<div3>
          <head>10.</head>
          <p>
 Jamvero exhortans ad passionis suae sectanda
vestigia: <hi>Qui amat,</hi> inquit, <hi>animam suam, perdet
eam.</hi> Quod duobus modis intelligi potest: <hi>Qui amat,
<pb n="1767"/>
perdet,</hi> id est, Si amas, perde; si cupis vitam tenere
in Christo, noli mortem timere pro Christo. Item alio
modo: <hi>Qui amat animam suam, perdet eam.</hi> Noli
amare, ne perdas; noli amare in hac vita, ne perdas
in aeterna vita. Hoc autem quod posterius dixi, magis
habere videtur evangelicus sensus: sequitur enim, <hi>Et
qui odit animam suam in hoc mundo, in vitam aeternam
custodiet eam.</hi> Ergo quod supra dictum est, <hi>Qui amat,</hi> 
subintelligitur, in hoc mundo; ipse utique perdet: <hi>qui autem odit,</hi> 
 utique in hoc mundo; in vitam aeternam
ipse custodiet. Magna et mira sententia, quemadmodum
sit hominis in animam suam amor ut pereat,
odium ne pereat! Si male amaveris, tunc odisti: si
bene oderis, tunc amasti. Felices qui oderunt custodiendo,
ne perdant amando. Sed vide ne tibi subrepat
ut teipsum velis interimere, sic intelligendo quod
debes odisse in hoc mundo animam tuam. Hinc enim
quidam maligni atque perversi, et in seipsis crudeliores
et sceleratiores homicidae, flammis se donant,
aquis praefocant, praecipitio collidunt, et pereunt. Hoc
Christus non docuit, imo etiam diabolo praecipitium
suggerenti respondit: <hi>Redi retro, satanas; scriptum
est, Non tentabis Dominum Deum tuum <note>(Matth. IV, 7)</note>
          </hi>.
Petro autem dixit, significans qua morte glorificaturus
erat Deum: <hi>Cum esses junior, cingebas te, et ibas quo
volebas; cum autem senueris, alter te cinget, et feret quo
tu non vis <note>(Joan. XXI, 18, 19)</note>
          </hi>. Ubi satis expressit, non
a seipso, sed ab alio debere occidi, qui vestigia sequitur
Christi. Cum ergo causae articulus venerit, ut
haec conditio proponatur, aut faciendum esse contra
Dei praeceptum, aut ex hac vita emigrandum, quorum
duorum homo cogatur alterum eligere, comminante
mortem persecutore; ibi eligat Deo dilecto emori,
quam offenso vivere: ibi oderit in hoc mundo animam
suam, ut in vitam aeternam custodiat eam.</p>
        </div3>
<div3>
          <head>11.</head>
          <p>
 <hi>Si quis mihi ministrat, me sequatur.</hi> Quid est, <hi>me sequatur;</hi> 
 nisi, me imitetur? <hi>Christus enim pro
nobis passus est,</hi> ait apostolus Petrus, <hi>relinquens nobis
exemplum, ut sequamur vestigia ejus <note>(I Petr. II, 21)</note>
          </hi>.
Ecce quod dictum est, <hi>Si quis mihi ministrat, me sequatur.</hi> 
Quo fructu? qua mercede? quo praemio? <hi>Et
ubi sum,</hi> inquit, <hi>ego, illic et minister meus erit.</hi> Gratis
ametur, ut operis quo ministratur illi, pretium sit
esse cum illo. Ubi enim bene erit sine illo, aut quando
esse male poterit cum illo? Audi evidentius. <hi>Si quis
mihi ministraverit, honorificabit eum Pater meus.</hi> Quo
honore, nisi ut sit cum Filio ejus? Quod enim superius
ait, <hi>Ubi ego sum, illic et minister meus erit;</hi> hoc
intelligitur exposuisse cum dicit, <hi>honorificabit eum
Pater meus.</hi> Nam quem majorem honorem accipere
poterit adoptatus, quam ut sit ubi est Unicus; non
aequalis factus divinitati, sed consociatus aeternitati?</p>
        </div3>
<div3>
          <head>12.</head>
          <p>
 Quid sit autem ministrare Christo, cui operi
merces tanta proponitur, hoc potius debemus inquirere.
Si enim hoc putaverimus esse Christo ministrare,
ea quae sunt corpori necessaria praeparare, aut coenanti
cibum coquere vel apponere, vel poculum dare
potumque miscere; fecerunt hoc illi qui potuerunt
<pb n="1768"/>
eum in corpore habere praesentem, sicut Martha et
Maria, quando et Lazarus unus erat ex recumbentibus.
Sed eo modo Christo etiam Judas perditus
ministravit; nam et loculos ipse habebat: et quamvis
ex eis quae mittebantur sceleratissime furaretur, per
illum tamen etiam necessaria parabantur <note>(Joan. XII,
2, 6)</note>. Hinc est illud quod cum ei diceret Dominus, <hi>Quod facis, fac celeriter;</hi> 
 arbitrati sunt quidam, quod
eum jusserit propter diem festum necessaria praeparare,
vel indigentibus aliquid dare <note>(Id. XIII, 27, 29)</note>.
Nullo modo igitur de hujuscemodi ministris diceret
Dominus, <hi>Ubi sum ego, ibi erit et minister meus;</hi> et, <hi>Si quis mihi ministraverit, honorificabit eum Pater
meus:</hi> 
 quoniam Judam talia ministrantem, reprobatum
potius quam honoratum videmus. Utquid ergo alibi
quaerimus quid sit ministrare Christo, et non potius
in istis ipsis verbis agnoscimus? Cum enim dixit, <hi>Si
quis mihi ministrat, me sequatur;</hi> hoc intelligi voluit,
ac si diceret, Si quis me non sequitur, non mihi ministrat.
Ministrant ergo Jesu Christo, qui non sua quaerunt,
sed quae Jesu Christi <note>(Philipp. II, 21)</note>. Hoc est
enim, <hi>me sequatur,</hi> vias ambulet meas, non suas:
sicut alibi scriptum est, <hi>Qui se dicit in Christo manere,
debet sicut ambulavit ille, et ipse ambulare <note>(I Joan.
II, 6)</note>
          </hi>. Debet etiam, si porrigit esurienti panem, de
misericordia facere, non de jactantia; non aliud ibi
quaerere quam opus bonum, nesciente sinistra quid
faciat dextera <note>(Matth. VI, 3)</note>, id est, ut alienetur intentio
cupiditatis ab opere charitatis. Qui sic ministrat,
Christo ministrat; recteque illi dicetur, <hi>Cum uni ex
minimis meis fecisti, mihi fecisti <note>(Id. XXV, 40)</note>
          </hi>. Nec tantum
ea quae ad misericordiam pertinent corporalem, sed
omnia bona opera propter Christum faciens (tunc erunt
enim bona, quoniam <hi>finis Legis Christus, ad justitiam
omni credenti <note>(Rom. X, 4)</note>
          </hi>, minister est Christi usque ad
illud opus magnae charitatis, quod est animam suam
pro fratribus ponere: hoc est enim et pro Christo
ponere. Quia et hoc propter sua membra dicturus est:
Cum pro istis fecisti, pro me fecisti. De tali quippe
opere etiam se ministrum facere et appellare dignatus
est, ubi ait: <hi>Sicut Filius hominis non venit ministrari,
sed ministrare, et animam suam ponere pro multis <note>(Matth. XX, 28)</note>
          </hi>.
Hinc est ergo unusquisque minister
Christi, unde est minister et Christus. Sic ministrantem
Christo honorificabit Pater ejus, honore illo
magno, ut sit cum Filio ejus, nec unquam deficiat
felicitas ejus.</p>
        </div3>
<div3>
          <head>13.</head>
          <p>
 Cum ergo auditis, fratres, Dominum dicentem, <hi>Ubi ego sum, illic et minister meus erit;</hi> 
 nolite tantummodo
bonos episcopos et clericos cogitare. Etiam vos
pro modo vestro ministrate Christo, bene vivendo,
eleemosynas faciendo, nomen doctrinamque ejus quibus
potueritis praedicando; ut unusquisque etiam paterfamilias
hoc nomine agnoscat paternum affectum
suae familiae se debere. Pro Christo et pro vita aeterna,
suos omnes admoneat, doceat, hortetur, corripiat;
impendat benevolentiam, exerceat disciplinam: ita in
domo sua ecclesiasticum et quodammodo episcopale
implebit officium, ministrans Christo ut in aeternum
<pb n="1769"/>
sit cum ipso. Nam et illam maximam passionis ministrationem
multi ex vestro numero ministrarunt:
multi non episcopi neque clerici, juvenes et virgines,
seniores cum junioribus, multi conjugati et conjugatae,
multi patres matresque familias Christo ministrantes,
etiam animas suas in ejus martyrio posuerunt, et honorificante
Patre coronas gloriosissimas receperunt.
</p>
        </div3>
      </div1>

<div1>
        <head>TRACTATUS LII. <hi>Ab eo quod scriptum est,</hi> Nunc anima mea turbata est; et quid dicam? <hi>usque ad id,</hi> Haec locutus est Jesus, et abiit, et abscondit se ab eis. <hi>Cap.</hi> XII, V\. 27-36.</head>
<div3>
          <head>1.</head>
          <p>
 Postquam Dominus Jesus Christus verbis lectionis
hesternae ministros suos ut seipsum sequerentur
hortatus est, cum ita praedixisset passionem suam,
quod nisi granum frumenti cadens in terram mortuum
fuerit, solum manet; si autem mortuum fuerit, multum
fructum affert: ubi excitavit eos, qui eum ad
regnum coelorum sequi vellent, ut animam suam odissent
in hoc mundo, si eam in vitam aeternam custodire
cogitarent: ad nostram rursus infirmitatem
suum temperavit affectum, et ait, unde lectio coepit
hodierna, <hi>Nunc anima mea turbata est.</hi> Unde turbata
est, Domine, anima tua? Nempe paulo ante dixisti, <hi>Qui odit animam suam in hoc mundo, in vitam aeternam
custodit eam.</hi> 
 Ergo anima tua in hoc mundo amatur,
ideo turbatur veniente hora qua ex hoc mundo egrediatur?
Quis hoc de anima Domini audeat affirmare?
Sed nos in se transtulit, nos in se suscepit caput
nostrum, membrorum suorum suscepit affectum: et
ideo non est ab aliquo turbatum; sed sicut de illo dictum
est, cum Lazarum suscitaret, <hi>turbavit semetipsum <note>(Joan. XI, 33)</note>
          </hi>.
Oportebat enim ut unus mediator
Dei et hominum homo Christus Jesus, sicut nos
excitavit ad summa, ita nobiscum pateretur et infima
.</p>
        </div3>
<div3>
          <head>2.</head>
          <p>
 Audio superius dicentem, <hi>Venit hora ut glorificetur
Filius hominis: si mortificatum fuerit granum,
multum fructum affert.</hi> Audio, <hi>Qui odit animam suam
in hoc mundo, in vitam aeternam custodit eam.</hi> Nec
permittor tantummodo mirari, sed jubeor imitari.
Deinde sequentibus verbis, <hi>Si quis mihi ministrat,
me sequatur; et ubi sum ego, ibi et minister meus erit;</hi> 
mundum contemnere accendor, et in conspectu meo
nihil est vitae hujus totus, quantumlibet fuerit prolixus,
vapor; prae amore aeternorum temporalia mihi
cuncta vilescunt: et rursus ipsum Dominum meum,
qui me illis verbis ab infirmitate mea rapuit ad firmitatem
suam, audio dicentem, <hi>Nunc anima mea turbata
est.</hi> Quid est hoc? Quomodo sequi jubes animam
meam, si turbari video animam tuam? quomodo sufferam
quod grave tanta firmitas sentit? quale fundamentum
quaeram, si petra succumbit? Sed videor
mihi audire in cogitatione mea respondentem mihi
Dominum, et quodammodo dicentem: Magis sequeris,
quia sic me interpono ut sufferas: audisti ad te
vocem fortitudinis meae, audi in me vocem infirmitatis
<pb n="1770"/>
tuae: vires suggero ut curras, nec reprimo quod
acceleras; sed transfero in me quod trepidas, et substerno
qua transeas. O Domine mediator, Deus supra
nos, homo propter nos, agnosco misericordiam
tuam! nam quod tu tantus tuae charitatis voluntate
turbaris, multos in corpore tuo qui suae infirmitatis
necessitate turbantur, ne desperando pereant consolaris.</p>
        </div3>
<div3>
          <head>3.</head>
          <p>
 Denique homo qui sequi vult, audiat qua sequatur.
Accessit forte hora terribilis, proponitur optio
aut faciendae iniquitatis, aut subeundae passionis;
turbatur anima infirma, propter quam sponte turbata
est anima invicta: praepone tuae voluntati voluntatem
Dei. Attende enim quid deinde subjungat creator tuus
et magister tuus, qui te fecit, et ut te doceret factus
est et ipse quod fecit: homo enim factus est qui hominem
fecit; sed Deus incommutabilis mansit, et
hominem in melius commutavit. Audi ergo quid inde
subjungat, cum dixisset, <hi>Nunc anima mea turbata
est. Et quid dicam,</hi> inquit? <hi>Pater, salvifica me ex hac
hora: sed propterea veni in hanc horam. Pater, clarifica
nomen tuum.</hi> Docuit te quid cogites, docuit quid dicas,
quem invoces, in quo speres, cujus voluntatem certam
atque divinam tuae voluntati humanae infirmaeque
praeponas. Non ideo tibi videatur ex alto deficere,
quia te vult ab imo proficere. Nam et tentari dignatus
est a diabolo, a quo utique si nollet non tentaretur,
quemadmodum si nollet non pateretur: et ea respondit
diabolo, quae tu in tentationibus debeas respondere <note>(Matth. IV, 1-10)</note>.
Et ille quidem tentatus est,
sed non periclitatus; ut doceret te in tentatione
periclitantem tentatori respondere, et post tentatorem
non ire, sed de periculo tentationis exire. Sicut
autem hic dixit, <hi>Nunc anima mea turbata est,</hi> ita
etiam ubi dicit, <hi>Tristis est anima mea usque ad mortem;</hi> 
et, <hi>Pater, si fieri potest, transeat a me calix iste:</hi> 
hominis suscepit infirmitatem, ut doceat sic contristatum
et conturbatum quod sequitur dicere, <hi>Verumtamen
non quod ego volo, sed quod tu vis, Pater <note>(Id. XXVI, 38 et 39)</note>
          </hi>.
Sic enim homo ab humanis in
divina dirigitur, cum voluntati humanae voluntas divina
praeponitur. Quid est autem, <hi>Clarifica tuum nomen;</hi> 
nisi, in sua passione et resurrectione? Quid est
ergo aliud, nisi ut Pater clarificet Filium, qui clarificat
suum nomen etiam in similibus passionibus servorum
suorum? Unde scriptum est de Petro, quod
ideo de illo dixerit, <hi>Alter te cinget, et feret quo tu
non vis;</hi> quia significare voluit, <hi>qua morte glorificaturus
erat Deum <note>(Joan. XXI, 18, 19)</note>
          </hi>. Ergo et in illo Deus
clarificavit nomen suum, quia sic etiam in membris
suis clarificat Christum.</p>
        </div3>
<div3>
          <head>4.</head>
          <p>
 <hi>Venit ergo vox de coelo, Et clarificavi, et iterum
clarificabo. Et clarificavi,</hi> antequam facerem mundum: <hi>et iterum clarificabo,</hi> 
 cum resurget a mortuis, et ascendet
in coelum. Et aliter intelligi potest. <hi>Et clarificavi,</hi> 
cum de Virgine natus est, cum virtutes operatus
<pb n="1771"/>
est, cum coelo indice per stellam a Magis adoratus
est, cum a sanctis Spiritu sancto plenis agnitus est,
cum descendente Spiritu in specie columbae declaratus,
cum voce de coelo sonante monstratus, cum in
monte transfiguratus, cum miracula multa fecit, cum
multos sanavit atque mundavit, cum de paucissimis
panibus tantam multitudinem pavit, cum ventis et fluctibus
imperavit, cum mortuos suscitavit: <hi>et iterum
clarificabo,</hi> cum resurget a mortuis, cum mors ei
ultra non dominabitur, cum exaltabitur super coelos
Deus, et super omnem terram gloria ejus.</p>
        </div3>
<div3>
          <head>5.</head>
          <p>
 <hi>Turba ergo quae stabat, et audierat, dicebat tonitruum
factum esse: alii dicebant, Angelus ei locutus
est. Respondit Jesus, et dixit: Non propter me haec
vox venit, sed propter vos.</hi> Hic ostendit illa voce non
sibi indicatum quod jam sciebat, sed eis quibus indicari
oportebat. Sicut autem illa vox non propter eum,
sed propter alios divinitate facta est; sic anima ejus,
non propter eum, sed propter alios voluntate turbata
est.</p>
        </div3>
<div3>
          <head>6.</head>
          <p>
 Attende caetera. <hi>Nunc,</hi> inquit, <hi>judicium est
mundi.</hi> Quid ergo exspectandum est in fine saeculi?
Sed in fine quod exspectatur judicium, erit judicandorum
vivorum et mortuorum, judicium erit praemiorum
poenarumque aeternarum. Quale ergo nunc judicium
est? Jam in superioribus lectionibus quantum
potui, commonui Charitatem vestram, dici etiam
judicium non damnationis, sed discretionis: unde
scriptum est, <hi>Judica me, Deus, et discerne causam
meam de gente non sancta <note>(Psal. XLII, 1)</note>
          </hi>. Multa autem
sunt judicia Dei: unde dicitur in Psalmo, <hi>Judicia tua
abyssus multa <note>(Psal. XXXV, 7)</note>
          </hi>. Dicit etiam Apostolus, <hi>O altitudo divitiarum sapientiae et scientiae Dei! quam
inscrutabilia sunt judicia ejus 
 <note>(Rom. XI, 33)</note>
          </hi>! Ex quibus
judiciis etiam hoc est quod hic ait Dominus, <hi>Nunc
judicium est mundi;</hi> servato illo judicio in fine, ubi
novissime vivi et mortui judicandi sunt. Possidebat
ergo diabolus genus humanum, et reos suppliciorum
tenebat chirographo peccatorum; dominabatur in
cordibus infidelium, ad creaturam colendam, deserto
Creatore, deceptos captivosque pertrahebat: per
Christi autem fidem, quae morte ejus et resurrectione
firmata est, per ejus sanguinem, qui in remissionem
fusus est peccatorum, millia credentium a dominatu
liberantur diaboli, Christi corpori copulantur, et sub
tanto capite uno ejus Spiritu fidelia membra vegetantur.
Hoc vocabat judicium, hanc discretionem, hanc
a suis redemptis diaboli expulsionem.</p>
        </div3>
<div3>
          <head>7.</head>
          <p>
 Denique attende quid dicat. Quasi quaereremus
quid esset quod ait, <hi>Nunc judicium est mundi,</hi> secutus
exposuit: ait enim, <hi>Nunc princeps hujus mundi
ejicietur foras.</hi> Audivimus quale dixerit esse judicium.
Non ergo illud quod in fine venturum est, ubi vivi et
mortui judicandi sunt, aliis ad dexteram, aliis ad sinistram
separatis; sed judicium quo <hi>princeps hujus
mundi ejicietur foras.</hi> Quomodo ergo intus erat, et
quo eum ejiciendum dixit foras? Numquidnam in
mundo erat, et extra mundum missus est foras? Si
enim de illo judicio diceret, quod in fine venturum
<pb n="1772"/>
est, posset aliquis opinari ignem aeternum, quo mittendus
est diabolus cum angelis suis, et omnibus qui
sunt ex parte ejus; non natura, sed vitio; non quia
creavit aut genuit, sed quia persuasit et tenuit: posset
ergo aliquis opinari illum ignem aeternum extra mundum
esse, et hoc esse dictum, <hi>ejicietur foras.</hi> Quia
vero ait, <hi>Nunc judicium est mundi;</hi> et exponens quid
dixerit, <hi>Nunc,</hi> inquit, <hi>princeps hujus mundi ejicietur
foras:</hi> hoc intelligendum est quod nunc fit, non
quod tanto post futurum est in novissimo die. Praedicebat
ergo Dominus quod sciebat, post passionem
et glorificationem suam per universum mundum multos
populos credituros, in quorum cordibus diabolus
intus erat; cui quando ex fide renuntiant, ejicitur
foras.</p>
        </div3>
<div3>
          <head>8.</head>
          <p>
 Sed dicit aliquis: Numquid de cordibus Patriarcharum
et Prophetarum, veterumque justorum non
ejectus est foras? Ejectus est plane. Quomodo ergo
dictum est, <hi>nunc ejicietur foras?</hi> Quomodo putamus,
nisi quia tunc quod in hominibus paucissimis factum
est, nunc in multis magnisque populis jam mox futurum
esse praedictum est? Sic et illud quod dictum est, <hi>Spiritus autem nondum erat datus, quia Jesus nondum
fuerat glorificatus 
 <note>(Joan. VII, 39)</note>
          </hi>, potest similem habere
quaestionem, et similem solutionem. Non enim
sine Spiritu sancto futura praenuntiaverunt Prophetae;
aut non etiam Dominum infantem in Spiritu sancto
Simeon senex et Anna vidua cognoverunt <note>(Luc. II,
25-38)</note>; et Zacharias et Elizabeth, qui de illo nondum
nato, sed jam concepto, tanta per Spiritum sanctum
praedixerunt <note>(Id. I, 41-45, 67-79)</note>. Sed <hi>Spiritus nondum
erat datus;</hi> id est, illa abundantia gratiae spiritualis,
qua congregati linguis omnium loquerentur <note>(Act. II, 4-6)</note>,
ac sic in linguis omnium gentium futura
praenuntiaretur Ecclesia: qua gratia spirituali populi
congregarentur, qua longe lateque peccata dimitterentur,
et millia millium Deo reconciliarentur.</p>
        </div3>
<div3>
          <head>9.</head>
          <p>
 Quid ergo, ait quispiam, quia diabolus de credentium
cordibus ejicietur foras, jam fidelium neminem
tentat? Imo vero tentare non cessat. Sed aliud est intrinsecus
regnare, aliud forinsecus oppugnare: nam
et munitissimam civitatem aliquando hostis oppugnat,
nec expugnat. Et si aliqua tela ejus missa perveniunt,
admonet Apostolus unde non laedant; commemorat
loricam et scutum fidei <note>(I Thess. V, 8)</note>. Et si aliquando
vulnerat, adest qui sanat. Quia sicut pugnantibus dictum
est, <hi>Haec scribo vobis, ut non peccetis:</hi> ita qui
vulnerantur, quod sequitur audiunt, <hi>Et si quis peccaverit,
advocatum habemus apud Patrem, Jesum Christum
justum; ipse est propitiatio peccatorum nostrorum <note>(I Joan. II, 1, 2)</note>
          </hi>.
Quid enim oramus cum dicimus, <hi>Dimitte nobis debita nostra,</hi> 
 nisi ut vulnera nostra sanentur?
Et quid aliud petimus cum dicimus, <hi>Ne nos
inferas in tentationem <note>(Matth. VI, 12, 13)</note>
          </hi>, nisi ut ille
qui insidiatur, vel certat extrinsecus, nulla irrumpat
ex parte, nulla nos fraude, nulla nos possit virtute
superare? Quantaslibet tamen adversum nos erigat
machinas, quando non tenet locum cordis ubi fides
habitat, ejectus est foras. Sed nisi Dominus custodierit
<pb n="1773"/>
civitatem, in vanum vigilabit qui custodit <note>(Psal.
CXXVI, 1)</note>. Nolite ergo de vobis ipsis praesumere, si
non vultis foras ejectum diabolum intro iterum revocare.</p>
        </div3>
<div3>
          <head>10.</head>
          <p>
 Absit autem ut diabolum mundi principem ita
dictum existimemus, ut eum coelo et terrae dominari
posse credamus. Sed mundus appellatur in malis hominibus,
qui toto orbe terrarum diffusi sunt: sicut
appellatur domus in his a quibus habitatur, secundum
quod dicimus, Bona domus est, vel, mala domus est,
non quando reprehendimus sive laudamus aedificium
parietum atque tectorum, sed quando mores vel bonorum
hominum vel malorum. Sic ergo dictum est, <hi>Princeps hujus mundi:</hi> 
 id est, princeps malorum
omnium qui habitant in mundo. Appellatur etiam
mundus in bonis, qui similiter toto terrarum orbe
diffusi sunt: inde dicit Apostolus, <hi>Deus erat in Christo,
mundum reconcilians sibi <note>(II Cor. V, 19)</note>
          </hi>. Hi sunt ex
quorum cordibus princeps hujus mundi ejicitur foras.</p>
        </div3>
<div3>
          <head>11.</head>
          <p>
 Cum ergo dixisset, <hi>Nunc princeps hujus mundi
ejicietur foras; Et ego,</hi> inquit, <hi>si exaltatus fuero a terra,
omnia traham post me.</hi> Quae <hi>omnia,</hi> nisi ex quibus ille
ejicitur foras? Non autem dixit, omnes, sed, <hi>omnia:</hi> 
non enim omnium est fides <note>(II Thess. III, 2)</note>. Non itaque
hoc ad universitatem hominum retulit, sed ad
creaturae integritatem; id est, spiritum, et animam,
et corpus; et illud quo intelligimus, et illud quo vivimus,
et illud quo visibiles et contrectabiles sumus.
Qui enim dixit, <hi>Capillus capitis vestri non peribit <note>(Luc.
XXI, 18)</note>
          </hi>, omnia trahit post se. Aut si <hi>omnia</hi> ipsi homines
intelligendi sunt, omnia praedestinata ad salutem
possumus dicere: ex quibus omnibus ait nihil esse
periturum, cum supra de suis ovibus loqueretur <note>(Joan.
X, 28)</note>. Aut certe omnia hominum genera, sive in
linguis omnibus, sive in aetatibus omnibus, sive in
gradibus honorum omnibus, sive in diversitatibus ingeniorum
omnibus, sive in artium licitarum et utilium
professionibus omnibus, et quidquid aliud dici potest
secundum innumerabiles differentias quibus inter se
praeter sola peccata homines distant, ab excelsissimis
usque ad humillimos, a rege usque ad mendicum; <hi>omnia,</hi> 
 inquit, <hi>traham post me:</hi> ut sit caput eorum, et
illi membra ejus. Sed <hi>si exaltatus,</hi> inquit, <hi>fuero a terra;</hi> 
hoc est, cum exaltatus fuero: non enim dubitat futurum
esse quod venit implere. Hoc refertur ad illud
quod superius ait, <hi>Si autem mortuum fuerit granum,
multum fructum affert.</hi> Nam exaltationem suam quid
aliud dixit quam in cruce passionem? Quod et ipse
Evangelista non tacuit: subjunxit enim, et ait, <hi>Hoc
autem dicebat, significans qua morte esset moriturus?</hi> </p>
        </div3>
<div3>
          <head>12.</head>
          <p>
 <hi>Respondit ei turba: Nos audicimus ex Lege quia
Christus manet in aeternum; et quomodo tu dicis, Oportet
exaltari Filium hominis? Et quis est iste Filius hominis?</hi> 
Memoriter tenuerunt quod Dominus dicebat
assidue se esse Filium hominis. Nam hoc loco non
ait, Si exaltatus fuerit a terra Filius hominis: sed
superius dixerat, quod hesterno die lectum atque tractatum
est, quando nuntiati sunt Gentiles illi, qui eum
videre cupiebant. <hi>Venit hora ut glorificetur Filius hominis</hi> 
<pb n="1774"/> <note>(Joan. XII, 25, 23)</note>.
Hoc itaque isti animo retinentes,
et quod nunc ait, <hi>Cum exaltatus fuero a terra,</hi> 
mortem crucis intelligentes, quaesierunt ab illo, et
dixerunt: <hi>Nos audivimus ex Lege quia Christus manet
in aeternum; et quomodo tu dicis, Oportet exaltari Filium
hominis? Quis est</hi> enim <hi>iste Filius hominis?</hi> Si
enim Christus est, inquiunt, manet in aeternum: si
manet in aeternum, quomodo exaltabitur a terra: id
est, quomodo crucis passione morietur? Hoc enim eum
dixisse intelligebant, quod facere cogitabant. Non ergo
eis verborum istorum obscuritatem aperuit infusa sapientia,
sed stimulata conscientia.</p>
        </div3>
<div3>
          <head>13.</head>
          <p>
 <hi>Dixit ergo eis Jesus: Adhuc modicum lumen in
vobis est.</hi> Hinc est quod intelligitis quia Christus manet
in aeternum. <hi>Ergo ambulate dum lucem habetis, ut non
tenebrae vos comprehendant.</hi> Ambulate, accedite, totum
intelligite, et moriturum Christum, et victurum
in aeternum, et sanguinem fusurum quo redimat, et
ascensurum in sublimia quo perducat. Tenebrae autem
vos comprehendent, si eo modo credideritis Christi
aeternitatem, ut negetis in eo mortis humilitatem. <hi>Et
qui ambulat in tenebris, nescit quo vadat.</hi> Sic potest offendere
in lapidem offensionis, et petram scandali,
quod fuit Dominus caecis Judaeis: sicut credentibus
lapis quem reprobaverunt aedificantes, factus est in
caput anguli <note>(I Petr. II, 6-8)</note>. Hinc dedignati sunt
credere in Christum, quia eorum impietas contempsit
mortuum, risit occisum: et ipsa erat mors grani multiplicandi,
et exaltatio trahentis post se omnia, <hi>Dum
lucem,</hi> inquit, <hi>habetis, credite in lucem, ut filii lucis
sitis.</hi> Cum aliquid veri auditum habetis, credite in
veritatem, ut renascamini in veritate.</p>
        </div3>
<div3>
          <head>14.</head>
          <p>
 <hi>Haec locutus est Jesus, et abiit, et abscondit se ab
eis.</hi> Non ab eis qui credere et diligere coeperant, non
ab eis qui cum ramis palmarum et laudibus obviam
venerant: sed ab eis qui videbant et invidebant; quia
nec videbant, sed in lapidem illum caecitate offendebant.
Cum autem abscondit se Jesus ab eis qui eum
occidere cupiebant (quod saepe propter oblivionem
commonendi estis), nostrae infirmitati consuluit, non
suae potestati derogavit.
</p>
        </div3>
      </div1>

<div1>
        <head>TRACTATUS LIII. <hi>Ab eo quod scriptum est,</hi> Cum autem tanta signa fecisset coram eis, non credebant in eum; <hi>usque ad id,</hi> Dilexerunt gloriam hominum magis quam gloriam Dei. <hi>Cap.</hi> XII, V\. 37-43.</head>
<div3>
          <head>1.</head>
          <p>
 Praenuntiata Dominus Christus passione sua, et
morte fructuosa in exaltatione crucis, ubi dixit se
omnia tracturum esse post se, cum intellexissent Judaei
quod de sua morte dixisset, et proposuissent ei
quaestionem, quomodo diceret se esse moriturum,
cum ex Lege audierint quod Christus manet in aeternum;
hortatus est eos, ut dum adhuc modicum lumen
in eis esset, quo Christum aeternum esse didicissent,
ambularent, ut totum discerent, ne comprehenderentur
a tenebris. Et cum haec esset locutus, abscondit
se ab eis. Haec in superioribus dominicis lectionibus
verbisque didicistis.
<pb n="1775"/>
</p>
        </div3>
<div3>
          <head>2. </head>
          <p>
Deinde intulit Evangelista unde hodiernum capitulum
recitatum est, et ait: <hi>Cum autem tanta signa fecisset
coram eis, non credebant in eum: ut sermo Isaiae
prophetae impleretur quem dixit, Domine, quis credidit
auditui nostro? et brachium Domini cui revelatum est?</hi> 
Ubi satis ostendit brachium Domini ipsum Filium Dei
nuncupatum; non quod Deus Pater figura determinetur
carnis humanae, eique Filius tanquam membrum
corporis haereat: sed quia omnia per ipsum facta sunt,
ideo brachium Domini dictum est. Sicut enim tuum
brachium, per quod operaris; sic Dei brachium dictum
est ejus Verbum, quia per Verbum operatus est mundum.
Cur enim homo ut aliquid operetur, brachium
extendit, nisi quia non continuo fit quod dixerit? Si
autem tanta potestate praevaleret, ut sine ullo motu
corporis sui quod diceret fieret, brachium ejus verbum
ejus esset. Sed Dominus Jesus unigenitus Dei
Patris Filius, sicut non est paterni corporis membrum,
ita non est cogitabile vel sonabile ac transitorium
verbum; quia cum omnia per ipsum facta sunt,
Dei Verbum erat.</p>
        </div3>
<div3>
          <head>3.</head>
          <p>
 Cum ergo audimus brachium Dei Patris esse Dei
Filium, non nobis obstrepat consuetudo carnalis: sed
quantum illo donante possumus, Virtutem Dei et Sapientiam
cogitemus, per quam facta sunt omnia. Tale
quippe brachium nec porrectum extenditur, nec collectum
contrahitur. Non est enim ipse qui Pater, sed
unum sunt ipse et Pater; et aequalis Patri ubique totus
est sicut Pater: ne aliqua pateat occasio detestabili
errori eorum, qui dicunt solum esse Patrem, sed pro
diversitate causarum ipsum dici Filium, ipsum dici
Spiritum sanctum; et in his verbis audeant dicere,
Ecce videtis quia solus est Pater, si brachium ejus est
Filius; non enim duae, sed una persona est homo et
brachium ejus. Non intelligentes neque advertentes,
quomodo verba de rebus aliis ad res alias transferantur,
propter aliquam similitudinem etiam in locutionibus
quotidianis de visibilibus et notissimis rebus;
quanto magis ut nobis ineffabilia qualitercumque dicantur,
quae dici sicuti sunt, omnino non possunt?
Nam et homo alterum hominem per quem solet agere
quidquid agit, brachium suum appellat: et si ei auferatur,
dolens dicit, Brachium perdidi; et ei qui abstulerit,
dicit Brachium meum mihi abstulisti. Intelligant
ergo quomodo dictus sit Filius Patris brachium,
per quod Pater operatus est omnia; ne hoc non intelligendo,
et in sui erroris tenebris permanendo, similes
sint Judaeis ipsis, de quibus dictum est, <hi>Et brachium
Domini cui revelatum est?</hi> </p>
        </div3>
<div3>
          <head>4.</head>
          <p>
 Hic occurrit altera quaestio, de qua quidem ut
competenter aliquid disputetur, et omnes ejus latebrosissimi
sinus perscrutentur et excutiantur ut dignum
est, nec mearum virium esse arbitror, nec angustiarum
temporis, nec vestrae capacitatis. Tamen
quia transire ad alia vestra expectatione non sinimur,
<pb n="1776"/>
nisi aliquid inde dicamus, accipite quod potuerimus:
et ubi vestrae exspectationi non suffecerimus, ab illo
incrementum poscite qui nos plantare posuit et rigare;
quia, sicut dicit Apostolus, <hi>Neque qui plantat est aliquid,
neque qui rigat; sed qui incrementum dat Deus <note>(I Cor. III, 7)</note>
          </hi>.
Quidam ergo inter se mussitant, et ubi
possunt aliquando proclamant, et turbulenta disceptatione
contendunt, dicentes: Quid fecerunt Judaei, vel
quae culpa eorum fuit, si necesse erat <hi>ut sermo Isaiae
prophetae impleretur quem dixit, Domine, quis credidit
auditui nostro? et brachium Domini cui revelatum est?</hi> 
Quibus respondemus, Dominum praescium futurorum,
per Prophetam praedixisse infidelitatem Judaeorum;
praedixisse tamen, non fecisse. Non enim propterea
quemquam Deus ad peccandum cogit, quia futura hominum
peccata jam novit. Ipsorum enim praescivit
peccata, non sua; non cujusquam alterius, sed ipsorum.
Quapropter si ea quae ille praescivit ipsorum, non
sunt ipsorum; non vere ille praescivit: sed quia illius
praescientia falli non potest; sine dubio non alius, sed
ipsi peccant, quos Deus peccaturos esse praescivit. Fecerunt
ergo peccatum Judaei, quod eos non compulit
facere, cui peccatum non placet; sed facturos esse praedixit,
quem nihil latet. Et ideo si non malum, sed bonum
facere voluissent, non prohiberentur; et hoc facturi
praeviderentur ab eo qui novit quid sit quisque
facturus, et quid ei sit pro ejus opere redditurus.</p>
        </div3>
<div3>
          <head>5.</head>
          <p>
 Sed et quae sequuntur Evangelii verba plus urgent,
et profundiorem faciunt quaestionem: adjungit
enim, et dicit, <hi>Propterea non poterant credere, quia iterum
dixit Isaias: Excaecavit oculos eorum, et induravit
cor eorum, ut non videant oculis, et intelligant corde, et
convertantur, et sanem illos.</hi> Dicitur enim nobis: Si non
potuerunt credere, quod peccatum est hominis non facientis
quod non potest facere? si autem non credendo
peccaverunt, potuerunt ergo credere, et non fecerunt.
Si ergo potuerunt, quomodo dicit Evangelium, <hi>Propterea
non poterant credere, quia iterum dixit Isaias,
Excaecavit oculos eorum, et induravit cor eorum;</hi> ut,
quod est gravius, ad Deum referatur causa qua non
crediderunt, quandoquidem ipse <hi>excaecavit oculos eorum,
et induravit cor eorum?</hi> Non enim saltem hoc de
diabolo dicitur, sed de Deo, quod ipsa prophetica Scriptura
testatur. Nam si arbitremur hoc dictum de diabolo,
quod <hi>excaecavit oculos eorum, et cor induravit;</hi> laborandum
est quomodo illorum culpam, quia non crediderunt,
possimus ostendere, de quibus dicitur, <hi>non
poterant credere.</hi> Deinde quid respondebimus de alio
prophetae ipsius testimonio, quod posuit Paulus apostolus
dicens: <hi>Quod quaerebat Israel, hoc non est consecutus;
electio autem consecuta est: caeteri vero excaecati
sunt, sicut scriptum est, Dedit illis Deus spiritum
compunctionis; oculos, ut non videant, et aures, ut non audiant,
usque in hodiernum diem <note>(Rom. XI, 7, Isai. VI, 10)</note>
          </hi>.</p>
        </div3>
<div3>
          <head>6.</head>
          <p>
 Audistis, fratres, propositam quaestionem, nempe
quam profunda sit cernitis: sed respondemus ut possumus. <hi>Non poterant credere,</hi> 
 quia hoc Isaias propheta
praedixit: hoc autem Propheta praedixit, quia Deus
hoc futurum esse praescivit. Quare autem non poterant,
<pb n="1777"/>
si a me quaeratur, cito respondeo, quia nolebant:
malam quippe eorum voluntatem praevidit Deus,
et per Prophetam praenuntiavit ille cui abscondi futura
non possunt. Sed aliam causam, inquis, dicit
Propheta non voluntatis eorum. Quam causam dicit
Propheta? Quia <hi>dedit illis Deus spiritum compunctionis;
oculos, ut non videant, et aures, ut non audiant, et excaecavit
oculos eorum, et induravit cor eorum.</hi> Etiam hoc
eorum voluntatem meruisse respondeo. Sic enim excaecat,
sic obdurat Deus, deserendo et non adjuvando:
quod occulto judicio facere postest, iniquo non potest.
Hoc omnino pietas religiosorum inconcussum debet
inviolatumque servare; sicut Apostolus, cum eamdem
ipsam tractaret difficillimam quaestionem, <hi>Quid ergo
dicemus,</hi> inquit? <hi>numquid iniquitas apud Deum? Absit <note>(Rom. IX, 14)</note>
          </hi>.
Si ergo absit ut sit iniquitas apud Deum;
sive quando adjuvat, misericorditer facit; sive quando
non adjuvat, juste facit: quia omnia non temeritate,
sed judicio facit. Porro si judicia sanctorum justa
sunt, quanto magis sanctificantis et justificantis Dei?
Justa ergo sunt, sed occulta. Ideo cum quaestiones
hujusmodi in medium venerint, quare alius sic, alius
autem sic; quare ille Deo deserente excaecetur, ille
Deo adjuvante illuminetur: non nobis judicium de judicio
tanti judicis usurpemus, sed contremiscentes
exclamemus cum Apostolo, <hi>O altitudo divitiarum sapientiae
et scientiae Dei! quam inscrutabilia sunt judicia
ejus, et investigabiles viae ejus <note>(Id. XI, 33)</note>
          </hi>! Unde dictum
est in Psalmo, <hi>Judicia tua, sicut multa abyssus <note>(Psal.
XXXV, 7)</note>
          </hi>.</p>
        </div3>
<div3>
          <head>7.</head>
          <p>
 Non ergo me, fratres, ad hanc penetrandam altitudinem,
ad hanc abyssum discutiendam, ad inscrutabilia
perscrutanda, expectatio vestrae Charitatis impingat.
Agnosco modulum meum, sentire mihi videor
etiam modulum vestrum. Altius est hoc incrementis
meis, et fortius viribus meis; puto quia et vestris. Simul
ergo audiamus admonentem Scripturam atque dicentem, <hi>Altiora te ne quaesieris, et fortiora te ne scrutatus
fueris 
 <note>(Eccli. III, 22)</note>
          </hi>. Non quia ista negata sunt
nobis, cum Deus magister dicat, <hi>Nihil est occultum
quod non revelabitur <note>(Matth. X, 26)</note>
          </hi>: sed si in quod
pervenimus, in eo ambulemus, sicut dicit Apostolus,
non solum quod nescimus et scire debemus, sed etiam
si quid aliter sapimus, id quoque nobis Deus revelabit <note>(Philipp. III, 15 et 16)</note>.
Pervenimus autem in viam fidei,
hanc perseverantissime teneamus: ipsa perducet ad
cubiculum regis, in quo sunt omnes thesauri sapientiae
et scientiae absconditi <note>(Coloss. II, 3)</note>. Non enim ipse
Dominus Jesus Christus suis illis magnis et praecipue
electis discipulis invidebat, quando dicebat, <hi>Multa habeo
vobis dicere, sed non potestis illa portare modo <note>(Joan. XVI, 12)</note>
          </hi>.
Ambulandum est, proficiendum est,
crescendum est, ut sint corda nostra capacia earum
rerum quas capere modo non possumus. Quod si nos
ultimus dies proficientes invenerit, ibi discemus quod
hic non potuimus.</p>
        </div3>
<div3>
          <head>8.</head>
          <p>
 Si quis autem istam quaestionem liquidius et melius
novit se posse et confidit exponere, absit ut non
sim paratior discere quam docere. Tantum ne audeat
<pb n="1778"/>
quisquam liberum arbitrium sic defendere, ut nobis
orationem qua dicimus, <hi>Ne nos inferas in tentationem,</hi> 
conetur auferre: rursus, ne quisquam neget voluntatis
arbitrium, et audeat excusare peccatum. Sed audiamus
Dominum, et praecipientem, et opitulantem; et
jubentem quid facere debeamus, et adjuvantem ut implere
possimus. Nam et quosdam nimia suae voluntatis
fiducia extulit in superbiam; et quosdam nimia
suae voluntatis diffidentia dejecit in negligentiam. Illi
dicunt: Utquid rogamus Deum ne vincamur tentatione,
quod in nostra est potestate? Isti dicunt: Utquid conamur
bene vivere, quod in Dei est potestate? O Domine,
o Pater qui es in coelis, ne nos inferas in quamlibet
istarum tentationum, <hi>sed libera nos a malo <note>(Matth.
VI, 13)</note>
          </hi>! Audiamus Dominum dicentem, <hi>Rogavi pro
te, Petre, ne deficiat fides tua <note>(Luc. XXII, 32)</note>
          </hi>; ne sic
existimemus fidem nostram esse in libero arbitrio, ut
divino non egeat adjutorio. Audiamus et Evangelistam
dicentem, <hi>Dedit eis potestatem filios Dei fieri <note>(Joan. I,
12)</note>
          </hi>; ne omnino existimemus in nostra potestate non
esse quod credimus: verumtamen in utroque illius
beneficia cognoscamus. Nam et agendae sunt gratiae,
quia data est potestas; et orandum, ne succumbat infirmitas <note>(Galat. V, 6)</note>.
Ipsa est fides quae per dilectionem
operatur, sicut ejus mensuram Dominus cuique
partitus est <note>(Rom. XII, 3)</note>; ut qui gloriatur, non in
seipso, sed in Domino glorietur <note>(I Cor. I, 31)</note>.</p>
        </div3>
<div3>
          <head>9.</head>
          <p>
 Non itaque mirum est quia non poterant credere,
quorum voluntas sic superba erat, ut ignorantes Dei
justitiam, suam vellent constituere: sicut dicit de illis
Apostolus, <hi>Justitiae Dei non sunt subjecti <note>(Rom. X, 3)</note>
          </hi>.
Quia enim non ex fide, sed tanquam ex operibus tumuerunt;
ipso suo tumore caecati, offenderunt in
lapidem offensionis. Sic autem dictum est <hi>non poterant,</hi> 
ubi intelligendum est quod nolebant; quemadmodum
dictum est de Domino Deo nostro, <hi>Si non
credimus, ille fidelis permanet, negare seipsum non potest <note>(II Tim. II, 13)</note>
          </hi>.
De omnipotente dictum est, <hi>non
potest.</hi> Sicut ergo quod Dominus <hi>negare seipsum non
potest,</hi> laus est voluntatis divinae; ita quod illi <hi>non
poterant credere,</hi> culpa est voluntatis humanae.</p>
        </div3>
<div3>
          <head>10.</head>
          <p>
 Ecce dico et ego, quod qui tam superbe sapiunt,
ut suae voluntatis viribus tantum existiment esse tribuendum,
ut negent sibi esse necessarium divinum
adjutorium ad bene vivendum, non possunt credere
in Christum. Non enim aliquid prosunt syllabae nominis
Christi, et Sacramenta Christi, ubi resistitur fidei
Christi. Fides autem Christi est, credere in eum qui
justificat impium <note>(Rom. IV, 5)</note>; credere in Mediatorem,
sine quo interposito non reconciliamur Deo; credere
in Salvatorem, qui venit quod perierat quaerere atque
salvare <note>(Luc. XIX, 10)</note>; credere in eum qui dixit, <hi>Sine
me nihil potestis facere <note>(Joan. XV, 5)</note>
          </hi>. Quia ergo ignorans
Dei justitiam qua justificatur impius, suam vult
constituere qua convincatur superbus, in hunc non
potest credere. Hinc et illi <hi>non poterant credere:</hi> non
quia mutari in melius homines non possunt; sed
quamdiu talia sapiunt, non possunt credere. Hinc
excaecantur, et indurantur; quia negando divinum
<pb n="1779"/>
adjutorium, non adjuvantur. Hoc de Judaeis qui excaecati
et indurati sunt, Deus praescivit, atque in ejus
Spiritu Propheta praedixit.</p>
        </div3>
<div3>
          <head>11.</head>
          <p>
 Quod vero addidit, <hi>Et convertantur et sanem
eos:</hi> utrum subaudiendum sit, non, id est, non convertantur,
connexa desuper sententia, ubi dictum est, <hi>ut non videant oculis et intelligant corde;</hi> 
 quia et hic
utique dictum est, ut non intelligant? et ipsa enim
conversio de illius gratia est, cui dicitur, <hi>Deus virtutum,
converte nos <note>(Psal. LXXIX, 8)</note>
          </hi>. An forte et hoc de
supernae medicinae misericordia factum intelligendum
est, ut quoniam superbae et perversae voluntatis erant,
et suam justitiam constituere volebant, ad hoc desererentur,
ut excaecarentur; ad hoc excaecarentur, ut
offenderent in lapidem offensionis, et impleretur facies
eorum ignominia; atque ita humiliati quaererent
nomen Domini, et non suam qua inflatur superbus,
sed justitiam Dei qua justificatur impius? Hoc enim
multis eorum profecit in bonum, qui de suo scelere
compuncti, in Christum postea crediderunt: pro quibus
et ipse oraverat dicens, <hi>Pater, ignosce illis, quia
nesciunt quid faciunt <note>(Luc. XXIII, 34)</note>
          </hi>. De qua eorum
ignorantia et Apostolus dicit, <hi>Testimonium illis perhibeo
quia zelum Dei habent, sed non secundum scientiam:</hi> 
tunc enim et hoc subjunxit, atque ait, <hi>Ignorantes
enim Dei justitiam, et suam volentes constituere, justitiae
Dei non sunt subjecti <note>(Rom. X, 2, 3)</note>
          </hi>.</p>
        </div3>
<div3>
          <head>12.</head>
          <p>
 <hi>Haec dixit Isaias, quando vidit gloriam ejus, et
locutus est de eo.</hi> Quid viderit Isaias, et hoc quomodo
ad Dominum Christum pertineat, in libro ejus legendum
et intelligendum est. Vidit enim non sicuti est,
sed modo quodam significativo, sicut Prophetae visio
fuerat informanda. Nam vidit et Moyses, et tamen ei
quem videbat dicebat, <hi>Si inveni gratiam ante te, ostende
mihi temetipsum, manifeste ut videam te <note>(Exod. XXXIII,
13)</note>
          </hi>; quia non videbat sicuti est. Quando autem nobis
hoc futurum sit, idem iste sanctus Joannes evangelista
in Epistola sua dicit: <hi>Dilectissimi, Filii Dei sumus, et
nondum apparuit quid erimus: scimus quia cum apparuerit,
similes ei erimus, quoniam videbimus eum sicuti
est <note>(I Joan. III, 2)</note>
          </hi>. Poterat dicere, <hi>quoniam videbimus
eum,</hi> et non addere, <hi>sicuti est:</hi> sed quia sciebat a quibusdam
patribus et prophetis visum, sed non sicuti
est; ideo cum dixisset, <hi>videbimus eum,</hi> addidit, <hi>sicuti
est.</hi> Nemo enim vos fallat, fratres, eorum qui dicunt
invisibilem Patrem, et visibilem Filium. Hi enim hoc
asserunt qui putant eum esse creaturam; nec intelligunt
secundum quid dictum sit, <hi>Ego et Pater unum
sumus <note>(Joan. X, 30)</note>
          </hi>. Prorsus in forma Dei in qua
aequalis est Patri, etiam Filius invisibilis est: ut autem
ab hominibus videretur, formam servi accepit, et
in similitudine hominum factus <note>(Philipp. II, 7)</note>, visibilis
factus est. Ostendit ergo se etiam, antequam
<pb n="1780"/>
susciperet carnem, oculis hominum, sicut voluit in
subjecta sibi creatura, non sicuti est. Mundemus corda
per fidem, ut illi ineffabili, et, ut ita dicam, invisibili
visioni praeparemur. Beati enim mundo corde, quoniam
ipsi Deum videbunt <note>(Matth. V, 8)</note>.</p>
        </div3>
<div3>
          <head>13.</head>
          <p>
 <hi>Verumtamen et ex principibus multi crediderunt
in eum; sed propter Pharisaeos non confitebantur, ut de
synagoga non ejicerentur: dilexerunt enim gloriam hominum
magis quam gloriam Dei.</hi> Videte quemadmodum
notaverit Evangelista et improbaverit quosdam, quos
tamen in eum credidisse dixit: qui in hoc ingressu
fidei si proficerent, amorem quoque humanae gloriae
proficiendo superarent, quem superaverat Apostolus,
dicens, <hi>Mihi autem absit gloriari, nisi in cruce Domini
nostri Jesu Christi, per quem mihi mundus crucifixus
est, et ego mundo <note>(Galat. VI, 14)</note>
          </hi>. Ad hoc enim et ipse
Dominus crucem suam, ubi eum dementia superbae
impietatis irrisit, in eorum qui in illum crederent
frontibus fixit, ubi est quodammodo sedes verecundiae,
ut de nomine ejus fides non erubescat, et magis
Dei gloriam quam hominum diligat.
</p>
        </div3>
      </div1>

<div1>
        <head>TRACTATUS LIV. <hi>Ab eo quod ait Jesus,</hi> Qui credit in me, non credit in me, sed in eum qui misit me; <hi>usque ad id,</hi> Quae ego loquor, sicut dixit mihi Pater, sic loquor. <hi>Cap.</hi> XII, V\. 44-50.</head>
<div3>
          <head>1.</head>
          <p>
 Loquente Domino nostro Jesu Christo apud Judaeos,
et tanta miraculorum signa faciente, quidam
crediderunt praedestinati in vitam aeternam, quos
etiam vocavit oves suas: quidam vero non crediderunt,
nec poterant credere, eo quod occulto, nec tamen
injusto judicio Dei fuerant excaecati et indurati,
deserente illo qui superbis resistit, humilibus autem
dat gratiam <note>(Jacobi IV, 6)</note>. Eorum autem qui crediderunt,
alii usque adeo confitebantur, ut palmarum
ramis acceptis venienti occurrerent, in eadem laudis
confessione laetantes: alii vero ex principibus non
audebant confiteri, ut de synagoga non ejicerentur;
quos notavit Evangelista dicens, quod <hi>dilexerunt gloriam
hominum magis quam gloriam Dei <note>(Joan. XII, 43)</note>
          </hi>.
Eorum etiam qui non crediderunt, alii erant postea
credituri, quos praevidebat, ubi ait, <hi>Cum exaltaveritis
Filium hominis, tunc agnoscetis quia ego sum <note>(Id. VIII,
28)</note>
          </hi>: alii vero in eadem infidelitate mansuri, quorum
imitatrix est etiam ista gens Judaeorum, quae postmodum
debellata, ad testimonium prophetiae quae de
Christo scripta est, in toto pene orbe dispersa est.</p>
        </div3>
<div3>
          <head>2.</head>
          <p>
 His ita se habentibus, et sua jam propinquante
passione, <hi>Jesus clamavit, et dixit;</hi> unde lectio coepit
hodierna: <hi>Qui credit in me, non credit in me, sed in
eum qui misit me: et qui videt me, videt eum qui misit
me.</hi> Jam dixerat quodam loco: <hi>Mea doctrina non est
mea, sed ejus qui misit me <note>(Id. VII, 16)</note>
          </hi>. Ubi intelleximus
eum doctrinam suam dixisse Verbum Patris
quod est ipse; et hoc significasse dicendo, <hi>Mea doctrina
non est mea, sed ejus qui me misit,</hi> quod a seipso ipse
non esset, sed haberet a quo esset <note>(Supra, Tract. 29)</note>.
Deus enim de Deo, Filius Patris: Pater autem non
<pb n="1781"/>
Deus de Deo, sed Deus Pater Filii. Nunc autem quod
ait, <hi>Qui credit in me, non credit in me, sed in eum qui
misit me,</hi> quomodo intellecturi sumus, nisi quia homo
apparebat hominibus, cum lateret Deus? Et ne putarent
hoc eum esse tantummodo quod videbant, talem
ac tantum se volens credi, qualis et quantus est Pater, <hi>Qui credit in me,</hi> 
 inquit, <hi>non credit in me,</hi> id est, in hoc
quod videt; <hi>sed in eum qui misit me,</hi> id est, in Patrem.
Sed qui credit in Patrem, necesse est eum credat esse
Patrem; qui autem credit eum Patrem, necesse est
ut credat eum habere Filium: ac per hoc qui credit
in Patrem, necesse est ut credat in Filium. Sed ne
quisquam hoc credat de unigenito Filio, quod de iis
qui dicti sunt filii Dei secundum gratiam, non naturam,
sicut ait Evangelista, <hi>Dedit eis potestatem filios
Dei fieri <note>(Joan. I, 12)</note>
          </hi>; unde et illud est quod ipse
Dominus commemoravit in Lege dictum, <hi>Ego dixi,
Dii estis, et filii excelsi omnes <note>(Id. X, 34)</note>
          </hi>: propterea
dixit, <hi>Qui credit in me, non credit in me;</hi> ne totum quod
de Christo creditur, secundum hominem crederetur.
Ille ergo, inquit, credit in me, qui non credit in me
secundum id quod me videt, sed in eum qui me misit:
ut cum credit in Patrem, credat eum habere Filium
sibi aequalem, et tunc vere credat in me. Nam si putaverit
eum non habere nisi filios secundum gratiam, qui
sunt ejus utique creatura, non Verbum, sed facta per
Verbum, nec habere Filium aequalem sibi atque coaeternum,
semper natum, pariter incommutabilem, ex
nullo dissimilem atque imparem; non credit in Patrem
qui eum misit, quia non est hoc Pater qui eum misit.</p>
        </div3>
<div3>
          <head>3.</head>
          <p>
 Et ideo cum dixisset, <hi>Qui credit in me, non credit in
me, sed in eum qui misit me;</hi> ne putaretur sic voluisse
Patrem intelligi tanquam Patrem multorum filiorum per
gratiam regeneratorum, non unici Verbi aequalis sibi,
continuo subjecit, <hi>Et qui videt me, videt eum qui misit
me.</hi> Numquid ait, Qui videt me, non videt me, sed
eum qui misit me; sicut dixerat, <hi>Qui credit in me,
non credit in me, sed in eum qui misit me?</hi> Illud namque
dixit, ne sicut videbatur, crederetur tantummodo
filius hominis: hoc autem dixit, ut Patri crederetur
aequalis. Qui credit in me, inquit, non credit in hoc
quod videt me, sed credit in eum qui misit me. Aut
cum credit in Patrem qui sibi aequalem genuit me;
non quomodo me videt, sed sic credat in me, quomodo
in eum qui misit me: usque adeo enim nihil
distat inter eum et me, ut qui me videt videat eum
qui me misit. Apostolos suos certe ipse Dominus
Christus misit, quod eorum etiam nomen indicat:
nam sicut graece angeli, latine nuntii vocantur, ita
graece apostoli, latine missi appellantur. Nunquam
tamen aliquis apostolorum dicere auderet, <hi>Qui credit
in me, non credit in me, sed in eum qui misit me:</hi> 
omnino enim non diceret, <hi>Qui credit in me.</hi> Credimus
enim apostolo, sed non credimus in apostolum:
non enim apostolus justificat impium. Credenti autem
in eum qui justificat impium, deputatur fides ejus
ad justitiam <note>(Rom. IV, 5)</note>. Posset dicere apostolus,
Qui recipit me, recipit eum qui me misit; vel, Qui
audit me, audit cum qui me misit: hoc enim eis ipse
<pb n="1782"/>
Dominus ait, <hi>Qui vos recipit, me recipit, et qui recipit
me, recipit eum qui me misit <note>(Matth. X, 40)</note>
          </hi>. Quia dominus
honoratur in servo, et pater in filio: sed pater
tanquam in filio, dominus tanquam in servo. Filius
autem unigenitus recte dicere potuit, <hi>Credite in Deum,
et in me credite <note>(Joan. XIV, 1)</note>
          </hi>; et quod nunc ait, <hi>Qui
credit in me, non credit in me, sed in eum qui misit me.</hi> 
Non a se abstulit fidem credentis, sed noluit in forma
servi remanere credentem: quoniam cum quisque
credit in Patrem qui eum misit, profecto credit in Filium,
sine quo Patrem non esse cognoscit; et ita credit
ut credat aequalem, quoniam sequitur, <hi>Et qui videt
me, videt eum qui me misit.</hi> </p>
        </div3>
<div3>
          <head>4.</head>
          <p>
 Attende caetera: <hi>Ego lux in mundum veni, ut
omnis qui credit in me, in tenebris non maneat.</hi> Dixit
quodam loco discipulis suis, <hi>Vos estis lux mundi. Non
potest civitas abscondi super montem constituta, neque
accendunt lucernam, et ponunt eam sub modio, sed super
candelabrum, ut luceat omnibus qui in domo sunt:
sic luceat lumen vestrum coram hominibus, ut videant
opera vestra bona, et glorificent Patrem vestrum qui in
coelis est <note>(Matth. V, 14-16)</note>
          </hi>: non tamen eis dixit, Vos
lux venistis in mundum, ut omnis qui credit in vos,
in tenebris non maneat. Nusquam hoc legi posse
confirmo. Lumina ergo sunt omnes sancti; sed credendo
ab eo illuminantur, a quo si quis recesserit tenebrabitur.
Lumen autem illud quo illuminantur, a
se recedere non potest; quia incommutabile omnino
est. Credimus ergo lumini illuminato, sicut prophetae,
sicut apostolo: sed ideo illi credimus, ut
non in ipsum credamus quod illuminatur, sed cum
illo credamus in illud lumen a quo illuminatur; ut et
nos illuminemur, non ab illo, sed cum illo a quo ille.
Cum autem dicit, <hi>Ut omnis qui credit in me, in tenebris
non maneat;</hi> satis manifestat omnes se in tenebris
invenisse: sed ne in eis tenebris maneant in
quibus inventi sunt, debent credere in lucem quae
venit in mundum, quia per illam factus est mundus.</p>
        </div3>
<div3>
          <head>5.</head>
          <p>
 <hi>Et si quis audierit,</hi> inquit, <hi>verba mea, et non custodierit,
ego non judico eum.</hi> Mementote quae vos audisse
in superioribus lectionibus novi; et qui obliti
forte estis, recolite; et qui non adfuistis, sed adestis,
audite quomodo dicit Filius, <hi>Ego non judico eum;</hi> 
cum dicat alio loco, <hi>Pater non judicat quemquam, sed
omne judicium dedit Filio <note>(Joan. V, 22)</note>
          </hi>: nisi quia intelligendum
est, Modo non judico eum. Quare non
judicat modo? Attende quid sequitur: <hi>Non enim
veni,</hi> inquit, <hi>ut judicem mundum, sed ut salvificem
mundum:</hi> id est ut salvum faciam mundum. Nunc
ergo est tempus misericordiae, post erit judicii: quia, <hi>Misericordiam,</hi> 
 inquit, <hi>et judicium cantabo tibi, Domine <note>(Psal. C, 1)</note>
          </hi>.</p>
        </div3>
<div3>
          <head>6.</head>
          <p>
 Sed de ipso etiam futuro novissimo judicio videte
quid dicat: <hi>Qui spernit me et non accipit verba
mea, habet qui judicet eum: sermo quem locutus sum,
ille judicabit eum in novissimo die.</hi> Non ait, Qui spernit
me, et non accipit verba mea, ego non judico eum
in novissimo die. Hoc enim si dixisset, non video
quomodo posset non esse contrarium illi sententiae
<pb n="1783"/>
ubi ait, <hi>Pater non judicat quemquam, sed omne judicium
dedit Filio.</hi> Cum vero dixit, <hi>Qui spernit me, et
non accipit verba mea, habet qui judicet eum;</hi> exspectantibus
autem quisnam ille esset, secutus adjunxit, <hi>Sermo quem locutus sum, ille judicabit eum in novissimo
die:</hi> 
 satis manifestavit semetipsum judicaturum
in novissimo die. Seipsum quippe locutus est, seipsum
annuntiavit, seipsum januam posuit, qua ipse
ad oves pastor intraret. Aliter itaque judicabuntur qui
non audierunt, aliter qui audierunt et contempserunt. <hi>Qui enim sine Lege peccaverunt,</hi> 
 ait Apostolus, <hi>sine Lege et peribunt: et qui in Lege peccaverunt, per
Legem judicabuntur 
 <note>(Rom. II, 12)</note>
          </hi>.</p>
        </div3>
<div3>
          <head>7.</head>
          <p>
 <hi>Quia ego,</hi> inquit, <hi>ex meipso non sum locutus.</hi> 
Ideo se dicit non locutum ex seipso, quia non est ex
seipso. Jam hoc saepe diximus; jam hoc tanquam notissimum
non docere sed admonere debemus. <hi>Sed
qui misit me Pater, ipse mihi mandatum dedit quid dicam
et quid loquar.</hi> Non laboraremus, si cum eis nos
loqui sciremus, cum quibus superiora locuti sumus,
et cum eis ipsis non omnibus, sed quae audierunt memoria
retinentibus: nunc vero quia fortasse aliqui
adsunt qui non audierunt, eisque sunt similes qui
obliti sunt quod audierunt, propter illos perferant
moras nostras qui audita meminerunt. Quomodo
dat mandatum Pater unico Filio? Quo verbo loquitur
Verbo, cum sit ipse Filius unigenitum Verbum?
Numquid per angelum, cum per ipsum creati sint
Angeli? Numquid per nubem: quae quando sonuit ad
Filium, non propter ipsum sonuit, quod alibi dicit
etiam ipse; sed propter alios quos oportebat ita audire?
Numquid per sonum labiis emissum, qui non
habet corpus; nec aliquo locorum intervallo Filius a
Patre separatur, ut sit inter illos aer medius, quo
percusso vox fiat et in aurem veniat? Absit ut talia
de illa incorporea et ineffabili substantia suspicemur.
Filius unicus est Verbum Patris, et Sapientia Patris;
in illa sunt omnia mandata Patris. Neque enim Patris
mandatum Filius aliquando nesciebat, ut eum necesse
esset ex tempore habere quod antea non habebat. Ita
enim a Patre quod habet accepit, ut nascendo acceperit,
dederitque illi gignendo. Nam et vita est, et accepit
vitam utique nascendo, non prius sine vita existendo.
Quia et Pater habet vitam, et quod habet est:
nec accepit tamen, quia non ex aliquo est. Filius autem
accepit vitam, dante Patre a quo est: et ipse quod habet,
est; habet enim vitam, et vita est. Ipsum audi loquentem: <hi>Sicut habet,</hi> 
 inquit, <hi>Pater vitam in semetipso,
sic dedit et Filio vitam habere in semetipso <note>(Joan. V, 26)</note>
          </hi>.
Numquid existenti, et non habenti dedit? Sed eo dedit
quo genuit, qui vitam genuit, et vita genuit vitam. Et
quia parem genuit, non imparem vitam; ideo dictum
est, <hi>Sicut habet</hi> ipse <hi>vitam in semetipso, sic dedit
et Filio vitam habere in semetipso.</hi> Vitam dedit, quia
gignendo vitam, quid dedit, nisi esse vitam? Et quia
aeterna est ipsa nativitas, nunquam non fuit Filius qui
est vita, nunquam fuit Filius sine vita; et sicut est
nativitas aeterna, sic est qui natus est vita aeterna.
Ita et mandatum non quod Filius non habebat, Pater
<pb n="1784"/>
dedit; sed, sicut dixi, in Sapientia Patris, quod est
Verbum Patris, omnia mandata sunt Patris. Dicitur
autem mandatum datum, quia non est a seipso cui
dicitur datum: et hoc est dare Filio sine quo nunquam
Filius fuit, quod est gignere Filium qui nunquam
non fuit.</p>
        </div3>
<div3>
          <head>8.</head>
          <p>
 Sequitur autem: <hi>Et scio quia mandatum ejus vita
aeterna est.</hi> Si ergo vita aeterna est ipse Filius, et vita
aeterna est mandatum Patris; quid aliud dictum est,
quam, Ego sum mandatum Patris? Proinde et id quod
adjungit, et dicit, <hi>Quae ego loquor, sicut dixit mihi
Pater, sic loquor;</hi> non accipiamus, <hi>dixit mihi,</hi> quasi
Pater verba locutus sit unico Verbo, aut egeat Dei
verbis Dei Verbum. Dixit ergo Pater Filio, sicut dedit
vitam Filio: non quod nesciebat vel non habebat, sed
quod ipse Filius erat. Quid est autem, <hi>sicut dixit mihi,
sic loquor,</hi> nisi, Verum loquor? Ita ille dixit ut verax,
ita ista loquitur ut veritas. Verax autem genuit
veritatem. Quid ergo jam diceret veritati! Non enim
imperfecta erat veritas, cui verum aliquid adderetur.
Dixit ergo veritati, quia genuit veritatem. Porro ipsa
veritas sic loquitur, ut ei dictum est: sed intelligentibus,
quos docet ut nata est. Ut autem crederent homines
quod intelligere nondum valent, ex ore carnis
verba sonuerunt, et abierunt; transvolantes soni strepuerunt,
peractis morulis temporum suorum: sed res
ipsae quarum signa sunt soni, trajectae quodammodo
in eorum memoriam qui audierunt, etiam ad nos per
litteras quae visibilia signa sunt, pervenerunt. Non sic
loquitur veritas: intelligentibus mentibus intus loquitur,
sine sono instruit, intelligibili luce perfundit. Qui
ergo potest in ea videre nativitatis ejus aeternitatem,
ipse illam sic audit loquentem, sicut ei dixit Pater
quod loqueretur. Excitavit nos ad magnum desiderium
interioris dulcedinis suae: sed crescendo capimus,
ambulando crescimus, proficiendo ambulamus,
ut pervenire possimus.
</p>
        </div3>
      </div1>

<div1>
        <head>TRACTATUS LV. <hi>Ab eo loco,</hi> Ante diem festum Paschae, sciens Jesus quia venit hora ejus; <hi>usque ad id,</hi> Et coepit lavare pedes discipulorum, et extergere linteo quo erat praecinctus. <hi>Cap.</hi> XIII, V\. 1-5.</head>
<div3>
          <head>1.</head>
          <p>
 Coena Domini secundum Joannem, adjuvante
ipso, debitis est explicanda tractatibus, et ut nobis
posse donaverit, explananda. <hi>Ante diem autem festum
Paschae, sciens Jesus quia venit hora ejus ut transeat ex
hoc mundo ad Patrem, cum dilexisset suos qui erant in
mundo, in finem dilexit eos.</hi> Pascha, fratres, non sicut
quidam existimant, graecum nomen est, sed hebraeum:
opportunissime tamen occurrit in hoc nomine quaedam
congruentia utrarumque linguarum. Quia enim
pati graece <foreign xml:lang="greek">πάσχειν</foreign> dicitur, ideo Pascha passio putata
est, velut hoc nomen a passione sit appellatum: in
<pb n="1785"/>
sua vero lingua, hoc est in hebraea, Pascha transitus
dicitur: propterea tunc primum Pascha celebravit
populus Dei, quando ex Aegypto fugientes, Rubrum
mare transierunt <note>(Exod. XIV, 29)</note>. Nunc ergo figura
illa prophetica in veritate completa est, cum sicut ovis
ad immolandum ducitur Christus <note>(Isai. LIII, 7)</note>, cujus
sanguine illitis postibus nostris, id est, cujus signo
crucis signatis frontibus nostris, a perditione hujus
saeculi tanquam a captivitate vel interemptione Aegyptia
liberamur <note>(Exod. XII, 23)</note>; et agimus saluberrimum
transitum, cum a diabolo transimus ad Christum,
et ab isto instabili saeculo ad ejus fundatissimum
regnum. Ideo quippe ad Deum permanentem
transimus, ne cum mundo transeunte transeamus.
De hac nobis collata gratia Deum laudans Apostolus
dicit: <hi>Qui eruit nos de potestate tenebrarum, et transtulit
in regnum Filii charitatis suae <note>(Coloss. I, 13)</note>
          </hi>. Hoc
itaque nomen, id est, Pascha, quod latine, ut dixi,
transitus nuncupatur, velut interpretans nobis beatus
Evangelista, <hi>Ante diem,</hi> inquit, <hi>festum Paschae, sciens
Jesus quia venit hora ejus ut transeat ex hoc mundo ad
Patrem.</hi> Ecce Pascha, ecce transitus. Unde, et quo? <hi>De hoc</hi> 
 scilicet <hi>mundo ad Patrem.</hi> Spes membris in
capite data est, quod essent illo transeunte sine dubio
secutura. Quid ergo infideles, et ab hoc capite atque
ab ejus corpore alieni? nonne et ipsi transeunt, quia
non permanent? Transeunt plane et ipsi: sed aliud
est transire de mundo, aliud est transire cum mundo;
aliud ad Patrem, aliud ad hostem. Nam et Aegyptii
transierunt; non tamen transierunt per mare ad regnum,
sed in mari ad interitum.</p>
        </div3>
<div3>
          <head>2.</head>
          <p>
 <hi>Sciens</hi> ergo <hi>Jesus quia venit hora ejus ut transiret
ex hoc mundo ad Patrem, cum dilexisset suos qui erant
in mundo, in finem dilexit eos.</hi> Utique ut et ipsi de hoc
mundo ubi erant, ad suum caput, quod hinc transisset,
ejus dilectione transirent. Quid est enim, <hi>in finem,</hi> 
nisi, in Christum? <hi>Finis enim Legis Christus,</hi> 
ait Apostolus, <hi>ad justitiam omni credenti <note>(Rom. X, 4)</note>
          </hi>.
Finis perficiens, non interficiens: finis quo usque eamus,
non ubi pereamus. Sic omnino intelligendum
est, <hi>Pascha nostrum immolatus est Christus <note>(I Cor. V,
7)</note>
          </hi>. Ipse est finis noster, in illum est transitus noster.
Nam video posse ista verba evangelica quodam humano
modo etiam sic accipi, tanquam usque ad mortem
Christus dilexerit suos, ut hoc videatur esse, <hi>in
finem dilexit eos.</hi> Humana est haec sententia, non divina:
neque enim nos hucusque ille dilexit, qui semper
et sine fine nos diligit. Absit ut dilectionem morte
finierit, qui non est morte finitus. Etiam post mortem,
quinque fratres suos dilexit dives ille superbus
atque impius <note>(Luc. XVI, 27, 28)</note>, et usque ad mortem
nos dilexisse putandus est Christus? Absit, charissimi.
Nequaquam ille nos diligendo usque ad mortem veniret,
si dilectionem nostram morte finiret. Nisi forte
ita sit intelligendum, <hi>in finem dilexit eos:</hi> Quia tantum
dilexit eos, ut moreretur propter eos. Hoc enim
testatus est dicens: <hi>Majorem hac charitatem nemo habet,
quam ut animam suam ponat quis pro amicis suis <note>(Joan. XV, 13)</note>
          </hi>.
Ita sane non prohibemus intelligi, <hi>in
<pb n="1786"/>
finem dilexit,</hi> id est, usque ad mortem illum dilectio
ipsa perduxit.</p>
        </div3>
<div3>
          <head>3.</head>
          <p>
 « Et coena, »  inquit,  « facta, cum diabolus jam misisset
in cor, ut traderet eum Judas Simonis Iscariotes: 
sciens quia omnia dedit ei Pater in manus, et
quia a Deo exiit, et ad Deum vadit, surgit a coena, et
ponit vestimenta sua; et cum accepisset linteum, praecinxit
se. Deinde mittit aquam in pelvim, et coepit lavare
pedes discipulorum, et extergere linteo quo erat
praecinctus. »  Non ita debemus intelligere coenam
factam veluti jam consummatam atque transactam:
adhuc enim coenabatur, cum Dominus surrexit et pedes
lavit discipulis suis. Nam postea recubuit, et
buccellam suo traditori postea dedit, utique coena
nondum finita, hoc est, dum adhuc panis esset in
mensa. <hi>Caena</hi> ergo <hi>facta,</hi> dictum est, jam parata, et
ad convivantium mensam usumque perducta.</p>
        </div3>
<div3>
          <head>4.</head>
          <p>
 Quod autem ait, <hi>Cum diabolus jam misisset in
cor, ut traderet eum Judas Simonis Iscariotes;</hi> si quaeris
quid missum sit in cor Judae: hoc utique, <hi>ut traderet
eum.</hi> Missio ista, spiritualis suggestio est: non fit
per aurem, sed per cogitationem; ac per hoc non corporaliter,
sed spiritualiter. Neque enim spirituale
quod dicitur, semper in laude accipiendum est. Novit
Apostolus quaedam spiritualia nequitiae in coelestibus,
adversus quae nobis colluctationem esse testatur <note>(Ephes. VI, 12)</note>:
non autem essent etiam maligna
spiritualia, si non essent etiam maligni spiritus. A
spiritu enim spiritualia nominantur. Sed quomodo
ista fiant, ut diabolicae suggestiones immittantur, et
humanis cogitationibus misceantur, ut eas tanquam
suas deputet homo, unde scit homo? Nec dubitandum
est etiam bonas suggestiones a bono spiritu ita latenter
ac spiritualiter fieri: sed interest quibusnam earum
mens humana consentiat, divino auxilio vel deserta
per meritum, vel adjuta per gratiam. Factum
ergo jam fuerat in corde Judae per immissionem diabolicam,
ut traderet discipulus magistrum, sed quem
non didicerat Deum. Jam talis venerat ad convivium,
explorator Pastoris, insidiator Salvatoris, venditor
Redemptoris; jam talis venerat, et videbatur, et tolerabatur,
et se ignorari arbitrabatur: quia in eo
quem volebat fallere, fallebatur. At ille isto in ipso
corde intus inspecto, nesciente scienter utebatur.</p>
        </div3>
<div3>
          <head>5.</head>
          <p>
 <hi>Sciens quia omnia dedit ei Pater in manus.</hi> Ergo
et ipsum traditorem: nam si eum in manibus non
haberet, non utique illo uteretur ut vellet. Proinde
jam traditor traditus erat ei quem tradere cupiebat,
atque ita malum tradendo faciebat, ut de illo tradito
bonum fieret quod nesciebat. Sciebat enim Dominus
quid faceret pro amicis, qui patienter utebatur inimicis:
ac sic omnia dederat Pater in manus ejus, et in
usum mala, et in effectum bona. <hi>Sciens etiam quia a
Deo exiit, et ad Deum vadit:</hi> nec Deum, cum inde
exiret; nec nos deserens, cum rediret.</p>
        </div3>
<div3>
          <head>6.</head>
          <p>
 Haec ergo sciens, <hi>surgit a coena, et ponit vestimenta
sua; et cum accepisset linteum, praecinxit se.
<pb n="1787"/>
Deinde mittit aquam in pelvim, et coepit lavare pedes
discipulorum, et extergere linteo quo erat praecinctus.</hi> 
Debemus, dilectissimi, sensum Evangelistae diligenter
attendere. Locuturus quippe de tanta Domini humilitate,
prius celsitudinem ejus voluit commendare.
Ad hoc pertinet quod ait, <hi>Sciens quia omnia dedit ei
Pater in manus, et quia a Deo exiit, et ad Deum vadit.</hi> 
Cum illi ergo omnia Pater dedisset in manus, ille discipulorum
non manus, sed pedes lavit: et cum se
sciret a Deo exiisse, et ad Deum pergere, non Dei
Domini, sed hominis servi implevit officium. Ad hoc
autem pertinet quod etiam de traditore ipsius, qui
jam talis venerat, qui nec ab illo ignorabatur, praeloqui
voluit; ut hoc quoque ad maximum cumulum humilitatis
accederet, quod etiam illi non dedignatus
est pedes lavare, cujus manus jam praevidebat in scelere.</p>
        </div3>
<div3>
          <head>7.</head>
          <p>
 Quid autem mirum si surrexit a coena, et posuit vestimenta
sua, qui cum in forma Dei esset, semetipsum
exinanivit? Et quid mirum si praecinxit se linteo, qui
formam servi accipiens habitu inventus est ut homo <note>(Philipp. II, 6 et 7.)</note>?
Quid mirum si misit aquam in pelvim
unde lavaret pedes discipulorum, qui in terram sanguinem
fudit, quo immunditiam dilueret peccatorum? Quid
mirum si linteo quo erat praecinctus, pedes quos laverat,
tersit, qui carne qua erat indutus, Evangelistarum
vestigia confirmavit? Et linteo quidem ut se praecingeret,
posuit vestimenta quae habebat: ut autem
formam servi acciperet quando semetipsum exinanivit,
non quod habebat deposuit, sed quod non habebat
accepit. Crucifigendus sane suis exspoliatus est
vestimentis, et mortuus involutus est linteis: et tota
illa ejus passio, nostra purgatio est. Passurus igitur
exitia, praemisit obsequia; non solum eis pro quibus
erat subiturus mortem, sed etiam illi qui eum fuerat
traditurus ad mortem. Tanta est quippe humanae humilitatis
utilitas, ut eam suo commendaret exemplo
etiam divina sublimitas: quia homo superbus in aeternum
periret, nisi illum Deus humilis inveniret. Venit
enim Filius hominis quaerere et salvum facere quod
perierat <note>(Luc. XIX, 10)</note>. Perierat autem superbiam
deceptoris secutus, ergo humilitatem Redemptoris
sequatur inventus.
</p>
        </div3>
      </div1>

<div1>
        <head>TRACTATUS LVI. <hi>Ab eo quod scriptum est,</hi> Venit ergo ad Simonem Petrum, <hi>etc., usque ad id,</hi> Qui lotus est, non indiget nisi ut pedes lavet, sed est mundus totus. <hi>Cap.</hi> XIII, V\. 6-10.</head>
<div3>
          <head>1.</head>
          <p>
 Cum lavaret pedes discipulorum Dominus, <hi>Venit
ad Simonem Petrum; et dicit ei Petrus: Domine,
tu mihi lavas pedes?</hi> Quis enim non expavesceret lavari
sibi pedes a Dei Filio? Quamvis itaque magnae
fuisset audaciae contradicere servum Domino, hominem
Deo: tamen hoc Petrus facere maluit, quam
perpeti ut sibi pedes lavarentur a Domino et Deo. Nec
putare debemus hoc Petrum inter caeteros formidasse
atque recusasse, cum id alii ante ipsum libenter vel
aequanimiter sibi fieri permisissent. Facilius quippe
<pb n="1788"/>
sic accipiuntur ista verba Evangelii, quia cum dictum
esset, <hi>Coepit lavare pedes discipulorum, et extergere linteo
quo erat praecinctus;</hi> deinde subjunctum est, <hi>Venit
ergo ad Simonem Petrum,</hi> quasi aliquibus jam lavisset,
post eos venisset ad primum. Quis enim nesciat primum
Apostolorum esse beatissimum Petrum? Sed
non ita intelligendum est quod post aliquos ad illum
venerit; sed quod ab illo coeperit. Quando ergo pedes
discipulorum lavare coepit, venit ad eum a quo coepit,
id est, ad Petrum: et tunc Petrus, quod etiam quilibet
eorum expavisset, expavit, atque ait, <hi>Domine,
tu mihi lavas pedes?</hi> Quid est, <hi>tu?</hi> quid est, <hi>mihi?</hi> 
Cogitanda sunt potius quam dicenda; ne forte quod
ex his verbis aliquatenus dignum concipit anima, non
explicet lingua.</p>
        </div3>
<div3>
          <head>2.</head>
          <p>
 Sed <hi>respondit Jesus, et dixit ei: Quod ego facio,
tu nescis modo, scies autem postea.</hi> Nec tamen ille dominici
facti altitudine exterritus, permittit fieri quod
cur fieret ignorabat; sed usque ad suos pedes humilem
Christum adhuc non vult videre, non potest sustinere. <hi>Non lavabis mihi,</hi> 
 inquit, <hi>pedes in aeternum.</hi> 
Quid est, <hi>in aeternum?</hi> Nunquam hoc feram, nunquam
patiar, nunquam sinam: hoc quippe in aeternum non
fit, quod nunquam fit. Tum Salvator aegrum reluctantem,
de ipsius salutis periculo exterrens: <hi>Si non lavero
te,</hi> inquit, <hi>non habebis partem mecum.</hi> Ita dictum
est, <hi>Si non lavero te,</hi> cum de solis pedibus ageretur;
quomodo dici assolet, Calcas me, quando sola planta
calcatur. At ille amore et timore perturbatus, et plus
expavescens Christum sibi negari, quam usque ad
suos pedes humiliari: <hi>Domine,</hi> ait, <hi>non tantum pedes
meos, sed et manus et caput.</hi> Quandoquidem sic minaris,
lavanda tibi membra mea, non solum ima non
subtraho, verum etiam prima substerno. Ne mihi neges
capiendam tecum partem, nullam tibi nego
abluendam mei corporis partem.</p>
        </div3>
<div3>
          <head>3.</head>
          <p>
 <hi>Dicit ei Jesus: Qui lotus est, non habet opus nisi
pedes lavare, sed est mundus totus.</hi> Hic moveatur fortassis
quis, et dicat: Imo si mundus est totus, quid
ei opus est vel pedes lavare? Dominus autem noverat
quod dicebat, etiamsi nostra infirmitas ejus secreta
non penetrat. Verumtamen quantum nos erudire et
ex lege sua docere dignatur, pro captu meo, pro modulo
meo, aliquid etiam ego de hujus quaestionis profunditate,
illo adjuvante, respondeam: ac primum
ipsam locutionem non sibi esse contrariam facillime
ostendam. Quis enim non ita rectissime loqui possit,
Mundus est totus, praeter pedes? Elegantius autem
loquitur si dicit, Mundus est totus, nisi pedes; quod
tantumdem valet. Hoc ergo ait Dominus, <hi>Non habet
opus nisi pedes lavare, sed est mundus totus.</hi> Totus
utique praeter pedes, vel, nisi pedes, quos habet
opus lavare.</p>
        </div3>
<div3>
          <head>4.</head>
          <p>
 Sed quid est hoc? quid sibi vult? quid hoc necessarium
est ut quaeramus? Dominus dicit, veritas
loquitur, quod opus habeat pedes lavare etiam ille
qui lotus est. Quid, fratres mei, quid putatis? nisi
<pb n="1789"/>
quia homo in sancto quidem Baptismo totus abluitur,
non praeter pedes, sed totus omnino: verumtamen
cum in rebus humanis postea vivitur, utique terra
calcatur. Ipsi igitur humani affectus, sine quibus in
hac mortalitate non vivitur, quasi pedes sunt, ubi ex
humanis rebus afficimur; et sic afficimur, ut si dixerimus
quia peccatum non habemus, nos ipsos decipiamus,
et veritas in nobis non sit <note>(I Joan. I, 8)</note>. Quotidie
igitur pedes lavat nobis, qui interpellat pro
nobis <note>(Rom. VIII, 34)</note>: et quotidie nos opus habere ut
pedes lavemus, id est, vias spiritualium gressuum
dirigamus, in ipsa oratione dominica confitemur,
cum dicimus, <hi>Dimitte nobis debita nostra, sicut et nos
dimittimus debitoribus nostris <note>(Matth. VI, 12)</note>
          </hi>. <hi>Si</hi> enim <hi>confiteamur,</hi> 
 sicut scriptum est, <hi>peccata nostra,</hi> profecto
ille qui lavit pedes discipulorum suorum, <hi>fidelis
est et justus qui dimittat nobis peccata, et mundet
nos ab omni iniquitate <note>(1 Joan. I, 9)</note>
          </hi>, id est, usque ad
pedes quibus conversamur in terra.</p>
        </div3>
<div3>
          <head>5.</head>
          <p>
 Proinde Ecclesia quam mundat Christus lavacro
aquae in verbo, non solum in illis est sine macula et
ruga <note>(Ephes. V, 26, 27)</note>, qui post lavacrum regenerationis
continuo ex hujus vitae contagione tolluntur,
nec calcant terram ut opus habeant pedes lavare;
verum etiam in iis quibus istam misericordiam praebens
Dominus, fecit eos de saeculo isto lotis etiam
pedibus emigrare. In his autem qui hic demorantur,
etiamsi munda sit, quoniam juste vivunt; opus tamen
habent pedes lavare, quoniam sine peccato utique
non sunt. Propter hoc dicit in Cantico canticorum, <hi>Lavi pedes meos; quomodo inquinabo illos 
 <note>(Cant. V, 3)</note>
          </hi>?
Dicit enim hoc cum cogitur ad Christum venire, et
terram calcare cum venit. Alia quaestio rursus exoritur.
Nonne Christus sursum est? nonne ascendit in
coelum, et sedet ad dexteram Patris? nonne Apostolus
clamat, et dicit, <hi>Si ergo resurrexistis cum Christo,
quae sursum sunt sapite, ubi Christus est ad dexteram
Dei sedens, quae sursum sunt quaerite, non quae super
terram <note>(Coloss. III, 1 et 2)</note>
          </hi>? Quomodo ergo ut ad Christum
eamus, terram calcare compellimur; cum potius
nobis sursum cor habendum sit ad Dominum, ut cum
illo esse possimus? Videtis, fratres, hodierni temporis
angustias istam coarctare quaestionem. Quod et si
vos forte minus videtis, ego utcumque video quantae
disputationis indigeat. Unde peto ut eam potius suspendi,
quam vel negligentius vel angustius pertractari,
non fraudata, sed dilata exspectatione patiamini.
Aderit enim Dominus qui nos debitores facit, ut faciat
etiam redditores.
</p>
        </div3>
      </div1>

<div1>
        <head>TRACTATUS LVII. <hi>Quonam modo Ecclesia timeat inquinare pedes, dum pergit ad Christum.</hi> </head>
<div3>
          <head>1.</head>
          <p>
 Non immemor mei debiti, jam reddendi tempus
agnosco. Donet unde reddam, qui donavit ut debeam.
Donavit enim dilectionem, de qua dictum est, <hi>Nemini
quidquam debentis, nisi ut invicem diligatis <note>(Rom. XIII,
8)</note>
          </hi>; donet etiam sermonem, quem video me debere
dilectis. Exspectationem vestram ad hoc nempe distuleram,
<pb n="1790"/>
ut explicarem sicut possem, quemadmodum
etiam per terram veniatur ad Christum; cum potius
jubeamur quae sursum sunt quaerere, non quae super
terram <note>(Coloss. III, 1, 2)</note>. Sursum enim Christus
est sedens ad dexteram Patris: sed profecto et hic est;
propter quod et Saulo in terra saevienti dicit, <hi>Quid
me persequeris <note>(Act. IX, 4)</note>
          </hi>? Ut autem hoc quaerendum
susciperemus, id tractabatur quod pedes Dominus discipulis
lavit, cum jam ipsi discipuli loti essent, nec
opus haberent, nisi pedes lavare. Ubi visum est intelligendum
quod Baptismo quidem homo totus abluitur;
sed dum isto postea vivit in saeculo, humanis affectibus
terram velut pedibus calcans, ipsa scilicet
conversatione vitae hujus, contrahit unde dicat, <hi>Dimitte
nobis debita nostra <note>(Matth. VI, 12)</note>
          </hi>. Ac sic etiam
inde mundatur ab eo qui pedes lavit discipulis suis <note>(Joan. XIII, 5)</note>,
nec desinit interpellare pro nobis <note>(Rom. VIII, 34)</note>.
Hinc occurrerunt ex Cantico canticorum
Ecclesiae verba dicentis, <hi>Lavi pedes meos; quomodo
inquinabo eos?</hi> cum vellet ire, et aperire ei qui
venerat ad eam, et pulsaverat, sibique aperiri poposcerat,
ille speciosus forma prae filiis hominum <note>(Psal.
XLIV, 3)</note>. Hinc quaestio nata est quam coarctare noluimus
angustiis temporis, ideoque distulimus, quonam
modo Ecclesia timeat inquinare pedes, dum
pergit ad Christum, quos baptismate laverat Christi.</p>
        </div3>
<div3>
          <head>2.</head>
          <p>
 Sic enim ait:  « Ego dormio, et cor meum vigilat;
vox fratruelis mei pulsat ad januam »  Deinde dicit
etiam ipse:  « Aperi mihi, soror mea, proxima
mea, columba mea, perfecta mea; quia caput meum
repletum est rore, et crines mei noctis guttis. » 
Et respondet illa:  « Exui me tunica mea; quomodo
induam eam? Lavi pedes meos; quomodo inquinabo
illos »  <note>(Cant. V, 2, 3)</note>? O admirabile sacramentum!
o grande mysterium! Ergone timet inquinare pedes,
veniendo ad eum qui lavit suorum discipulorum pedes?
Timet certe, quia per terram venit ad eum, qui
etiam in terra est, quia suos hic constitutos non deserit.
An non ipse ait, <hi>Ecce ego vobiscum sum usque
ad consummationem saeculi <note>(Matth. XXVIII, 20)</note>
          </hi>? An non
ipse ait, <hi>Videbitis coelos apertos, et Angelos Dei ascendentes
et descendentes ad Filium hominis <note>(Joan. I, 51)</note>
          </hi>?
Si ascendunt ad eum propterea quia sursum est, quomodo
ad eum descendunt, si non etiam hic est? Dicit
ergo Ecclesia: <hi>Lavi pedes meos; quomodo inquinabo
eos?</hi> In eis hoc dicit qui possunt omni faece mundati
dicere: <hi>Cupio dissolvi et esse cum Christo, permanere
autem in carne magis necessarium propter vos <note>(Philipp. I, 23 et 24)</note>
          </hi>?
In eis hoc dicit qui praedicant
Christum et aperiunt illi ostium, ut habitet per fidem
in cordibus hominum <note>(Ephes. III, 17)</note>. In his hoc dicit,
cum deliberant utrum ministerium tale suscipiant,
cui se minus idoneos existimant, ut sine culpa impleant,
ne forte aliis praedicantes, ipsi reprobi fiant <note>(I Cor. IX, 27)</note>.
Tutius enim veritas auditur quam praedicatur:
quoniam eum auditur, humilitas custoditur;
cum autem praedicatur, vix non subrepit cuivis hominum
quantulacumque jactantia, in qua utique inquinantur
pedes.
<pb n="1791"/>
</p>
        </div3>
<div3>
          <head>3. </head>
          <p>
Ergo, ut apostolus Jacobus dicit, <hi>Sit omnis homo
velox ad audiendum, tardus autem ad loquendum (Jacobi
I, 19)</hi>. Dicit et alius homo Dei, <hi>Auditui meo dabis
gaudium et laetitiam, et exsultabunt ossa humiliata <note>(Psal. L, 10)</note>
          </hi>.
Hoc est quod dixi, Cum veritas auditur,
humilitas custoditur. Dicit et alius, <hi>Amicus autem
sponsi stat et audit eum, et gaudio gaudet propter vocem
sponsi <note>(Joan. III, 29)</note>
          </hi>. Fruamur auditu, sine strepitu
nobis loquente intrinsecus veritate. Quanquam etiam
cum forinsecus insonat per legentem, per annuntiantem,
per praedicantem, per disputantem, per praecipientem,
per consolantem, per exhortantem, per
ipsum etiam cantantem atque psallentem; ipsi qui
haec agunt, inquinare pedes suos timeant, cum placere
hominibus subrepente amore humanae laudis affectant.
Caeterum qui eos audit libenter et pie, non
habet locum jactandi se in laboribus alienis; et non
inflatis ossibus, sed humiliatis gaudio gaudet propter
vocem dominicae veritatis. Proinde in eis qui libenter
et humiliter audire noverunt, et vitam quietam in
studiis dulcibus et salubribus agunt, sancta delicietur
Ecclesia, et dicat, <hi>Ego dormio, et cor meum vigilat.</hi> 
Quid est, <hi>Ego dormio, et cor meum vigilat;</hi> nisi, ita
quiesco ut audiam? Otium meum non impenditur nutriendae
desidiae, sed percipiendae sapientiae. <hi>Ego dormio,
et cor meum vigilat:</hi> vaco, et video quoniam tu es
Dominus <note>(Psal. XLV, 1)</note>: quia <hi>sapientia scribae in tempore
otii; et qui minoratur actu, ipse percipiet eam <note>(Eccli.
XXXVIII, 25)</note>
          </hi>. <hi>Ego dormio, et cor meum vigilat:</hi> 
ego requiesco a negotiosis actibus, et animus meus
divinis se intendit affectibus.</p>
        </div3>
<div3>
          <head>4.</head>
          <p>
 Sed in iis qui isto modo suaviter et humiliter requiescunt,
dum otiose oblectatur Ecclesia, ecce pulsat
ille qui ait:  « Quae dico vobis in tenebris, dicite in lumine;
et quod in aure auditis, praedicate super tecta » <note>(Matth. X, 27)</note>.
Vox ergo ejus pulsat ad januam, et
dicit:  « Aperi mihi, soror mea, proxima mea, columba
mea, perfecta mea; quia caput meum repletum
est rore, et crines mei noctis guttis. »  Velut si diceret,
Tu vacas, et contra me ostium clausum est:
tu studes otio paucorum, et abundante iniquitate refrigescit
charitas multorum <note>(Id. XXIV, 12)</note>. Nox
quippe, iniquitas est: ros vero ejus et guttae, hi sunt
qui refrigescunt et cadunt, et faciunt refrigescere caput
Christi, hoc est, ut non ametur Deus. Caput enim
Christi Deus <note>(I Cor. XI, 3)</note>. Sed portantur in crinibus,
id est, in sacramentis visibilibus tolerantur: nequaquam
interiora sensus attingunt. Pulsat ergo ut excutiat
quietem sanctis otiosis, et clamat, <hi>Aperi mihi,</hi> de
sanguine meo <hi>soror mea,</hi> de accessu meo <hi>proxima
mea,</hi> de spiritu meo <hi>columba mea,</hi> de sermone meo
quem plenius ex otio didicisti <hi>perfecta mea;</hi> aperi
mihi, praedica me. Ad eos quippe qui clauserunt contra
me, quomodo intrabo sine aperiente? quomodo
enim audient sine praedicante <note>(Rom. X, 14)</note>?</p>
        </div3>
<div3>
          <head>5.</head>
          <p>
 Hinc fit ut etiam hi qui amant otium studiorum
bonorum, et nolunt perpeti laboriosarum molestias
<pb n="1792"/>
actionum, eo quod minus idoneos ad haec ministranda,
et sine reprehensione agenda se sentiunt; mallent,
si fieri posset, sanctos apostolos et praedicatores veritatis
antiquos excitari adversus abundantiam iniquitatis,
qua fervor friguit charitatis. Sed in eis qui
jam de corpore exierunt, et carnis indumento exspoliati
sunt (neque enim ab ea separati sunt), respondet
Ecclesia, <hi>Exui me tunica mea; quomodo induam eam?</hi> 
Recipietur quidem illa tunica, et in eis qui jam exuti
sunt, rursus vestietur carne Ecclesia: non tamen
nunc quando fervefaciendi sunt frigidi, sed tunc
quando resurrecturi sunt mortui. Passa ergo difficultatem
propter inopiam praedicatorum, et recolens
illa sua membra sana sermonibus, sancta moribus,
sed jam exuta corporibus, ingemit et dicit Ecclesia, <hi>Exui me tunica mea; quomodo induam eam?</hi> 
 Membra
illa mea quae Christo aperire evangelizando excellentissime
potuerunt, quomodo ad corpora quibus exuta
sunt, redire nunc possunt?</p>
        </div3>
<div3>
          <head>6.</head>
          <p>
 Deinde respiciens ad eos qui praedicare, et populos
acquirere ac regere, ac sic Christo aperire utcumque
possunt, sed in his difficultatibus actionum
peccare metuunt, <hi>Lavi,</hi> inquit, <hi>pedes meos; quomodo
inquinabo illos?</hi> Quisquis enim in verbo non offendit,
hic perfectus est vir. Et quis est perfectus? quis est
qui non offendit in tanta abundantia iniquitatis, tanto
frigore charitatis? <hi>Lavi pedes meos; quomodo inquinabo
eos?</hi> Quandoquidem lego, et audio, <hi>Nolite multi
magistri fieri, fratres, quoniam majus judicium sumitis:
in multis enim offendimus omnes <note>(Jacobi. III, 1, 2)</note>
          </hi>. <hi>Lavi
pedes meos; quomodo inquinabo eos?</hi> Sed ecce surgo,
et aperio. Christe, lava eos, <hi>Dimitte nobis debita nostra,</hi> 
quoniam non est exstincta charitas nostra: quia <hi>et nos dimittimus debitoribus nostris 
 <note>(Matth. VI, 12)</note>
          </hi>.
Quando te audimus, exsultant tecum in coelestibus
ossa humiliata <note>(Psal. L, 10)</note>. Sed quando te praedicamus,
terram calcamus ut tibi aperiamus: et ideo si
reprehendimur, perturbamur; si laudamur, inflamur.
Lava pedes nostros ante mundatos, sed cum ad aperiendum
tibi per terram pergimus, inquinatos. Haec vobis
hodie satis sint, dilectissimi. Si quid secus quam oportuit
dicentes fortassis offendimus, vel laudibus vestris
immoderatius quam oportuit elevati sumus; impetrate
mundationem pedibus nostris, Deo placentibus
orationibus vestris.
</p>
        </div3>
      </div1>

<div1>
        <head>TRACTATUS LVIII. <hi>Ab eo quod Dominus dicit,</hi> Et vos mundi estis, sed non omnes; <hi>usque ad id,</hi> Exemplum dedi vobis, ut quemadmodum ego feci vobis, ita et vos faciatis. <hi>Cap.</hi> XIII, V\. 10-15.</head>
<div3>
          <head>1.</head>
          <p>
 Jam illa verba Evangelii, ubi Dominus lavans
pedes discipulis suis, ait, <hi>Qui lotus est semel, non
habet necessitatem nisi pedes lavare, sed est mundus totus <note>(Joan. XIII, 10)</note>
          </hi>,
Dilectioni vestrae, ut Dominus
donare dignatus est, exposuimus: nunc quod sequitur
videamus. <hi>Et vos,</hi> inquit, <hi>mundi estis, sed non
omnes.</hi> Hoc quid sit ne quaereremus, ipse Evangelista
patefecit, adjungens: <hi>Sciebat enim quisnam esset qui
<pb n="1793"/>
traderet eum; propterea dixi: Non estis mundi omnes.</hi> 
Quid hoc apertius? Proinde ad sequentia transeamus.</p>
        </div3>
<div3>
          <head>2.</head>
          <p>
 <hi>Postquam ergo lavit pedes eorum, et accepit vestimenta
sua; cum recubuisset iterum, dixit eis: Scitis
quid fecerim vobis?</hi> Nunc est ut beato Petro reddatur
illa promissio: dilatus enim fuerat, quando expavescenti,
et dicenti, <hi>Non lavabis mihi pedes in aeternum,</hi> 
responsum est ei, <hi>Quod ego facio, tu nescis modo,
scies autem postea <note>(Ibid. 8, 7)</note>
          </hi>. Ecce est ipsum postea;
jam tempus est ut dicatur quod paulo ante dilatum
est. Memor itaque Dominus se promisisse jam dudum
scientiam facti sui tam inopinati, tam mirabilis, tam
expavescendi, et nisi ipse vehementer terruisset,
nullo modo sinendi, ut magister non tantum ipsorum,
sed Angelorum, et Dominus non tantum ipsorum,
sed rerum omnium, lavaret pedes discipulorum et
servorum suorum: hujus ergo tanti facti quoniam
promiserat scientiam dicens, <hi>Scies autem postea;</hi> 
quid sit quod fecit, docere nunc incipit.</p>
        </div3>
<div3>
          <head>3.</head>
          <p>
 <hi>Vos,</hi> inquit, <hi>vocatis me, Magister, et Domine:
et bene dicitis; sum etenim. Bene dicitis,</hi> quia verum
dicitis; sum quippe quod dicitis. Homini praeceptum
est, <hi>Non te laudet os tuum, sed laudet te os proximi
tui <note>(Prov. XXVII, 2)</note>
          </hi>. Periculosum est enim sibi placere,
cui cavendum est superbire. Ille autem qui super
omnia est, quantumcumque se laudet, non se extollit
excelsus: nec potest recte dici arrogans Deus.
Nobis namque expedit eum nosse, non illi: nec eum
quisque cognoscit, si non se indicet ipse qui novit. Si
ergo non se laudando quasi arrogantiam vitare voluerit,
nobis sapientiam denegabit. Et magistrum quidem
quod se esse dicit, nemo reprehenderet, etiam
qui eum nihil esse aliud quam hominem crederet;
quoniam id profitetur quod et ipsi homines in quibuslibet
artibus usque adeo sine arrogantia profitentur,
ut professores vocentur. Quod vero dominum et ipse
se dicit discipulorum suorum, cum sint illi etiam secundum
saeculum ingenui, quis ferat in homine? Sed
Deus loquitur. Nulla est hic elatio tantae celsitudinis,
nullum mendacium veritatis: nobis subjacere illi utile
est celsitudini, nobis servire utile est veritati. Quod
se Dominum dicit, non illi vitium est, sed nobis beneficium.
Cujusdam saecularis auctoris verba laudantur,
quia dixit,  « Cum omnis arrogantia odiosa est,
 « tum illa ingenii et eloquentiae multo molestissima » 
<note>( <hi>Cic. in Q. Caecilium</hi> )</note>: et tamen idem ipse cum de
sua eloquentia loqueretur,  « Dicerem, inquit, perfectam,
si ita judicarem; nec in veritate crimen arrogantiae
pertimescerem »  <note>( <hi>Id. in Oratore</hi> )</note>. Si igitur
ille homo eloquentissimus in veritate arrogantiam non
timeret, quomodo arrogantiam ipsa veritas timet?
Dicat se Dominum qui Dominus est, dicat verum qui
veritas est; ne non discam ego quod utile est, dum tacet
ille quod est. Beatissimus Paulus, non utique unigenitus
Dei Filius, sed unigeniti Dei Filii servus et
apostolus; non veritas, sed particeps veritatis; ait
libere et constanter, <hi>Et si voluero gloriari, non ero
insipiens; veritatem enim dico <note>(II Cor. XII, 6)</note>
          </hi>. Neque
enim in seipso, sed in ipsa veritate quae superior est
<pb n="1794"/>
ipso, et humiliter et veraciter gloriaretur: quoniam et
ipse praecepit ut qui gloriatur in Domino glorietur <note>(I Cor.
I, 31)</note>. Itane non timeret insipientiam, si gloriari vellet
amator sapientiae; et in gloria sua timeret insipientiam
ipsa sapientia? Non timuit arrogantiam qui dixit, <hi>In Domino
laudabitur anima mea <note>(Psal. XXXIII, 3)</note>
          </hi>; et in
laude sua timeret arrogantiam potestas Domini, in qua
laudatur anima servi? <hi>Vos,</hi> inquit, <hi>vocatis me, Magister,
et Domine: et bene dicitis; sum etenim.</hi> Ideo bene dicitis,
quia sum: nam si non essem quod dicitis, male
diceretis, etiamsi me laudaretis. Quomodo ergo negaret
veritas, quod dicunt discipuli veritatis? quomodo
quod dicunt qui didicerunt, negaret ipsa unde
didicerunt? Quomodo fons negat quod bibens praedicat?
quomodo lux occultat quod videns indicat?</p>
        </div3>
<div3>
          <head>4.</head>
          <p>
 « Si ergo, inquit, ego lavi pedes vestros Dominus
et Magister, debetis et vos alter alterius lavare
pedes. Exemplum enim dedi vobis, ut quemadmodum
ego feci vobis, et vos ita faciatis. »  Hoc est, beate
Petre, quod nesciebas, quando fieri non sinebas. Hoc
tibi postea sciendum promisit, quando ut sineres terruit
te Magister tuus et Dominus tuus, lavans pedes
tuos. Didicimus, fratres, humilitatem ab Excelso; faciamus
invicem humiles, quod humiliter fecit Excelsus.
Magna est haec commendatio humilitatis: et faciunt
sibi hoc invicem fratres, etiam opere ipso visibili,
cum se invicem hospitio recipiunt; est enim apud
plerosque consuetudo hujus humilitatis, usque ad
factum quo cernatur expressa. Unde Apostolus cum
viduam bene meritam commendaret, <hi>Si hospitio,</hi> 
inquit, <hi>recepit, si sanctorum pedes lavit <note>(I Tim. V, 10)</note>
          </hi>.
Et apud sanctos ubicumque haec consuetudo non est,
quod manu non faciunt, corde faciunt, si in illorum
numero sunt quibus dicitur in hymno beatorum trium
virorum, <hi>Benedicite, sancti et humiles corde, Domino <note>(Dan. III, 87)</note>
          </hi>.
Multo autem est melius, et sine controversia
verius, ut etiam manibus fiat; nec dedignetur
quod fecit Christus, facere christianus. Cum enim
ad pedes fratris inclinatur corpus, etiam in corde
ipso vel excitatur, vel si jam inerat, confirmatur ipsius
humilitatis affectus.</p>
        </div3>
<div3>
          <head>5.</head>
          <p>
 Sed excepto isto morali intellectu, ita nos hujus
dominici facti altitudinem commendasse meminimus,
quod lavando pedes jam lotorum atque mundorum
discipulorum, significaverit Dominus propter humanos
quibus in terra versamur affectus, ut quamtumlibet
profecerimus in apprehensione justitiae, sciamus
nos sine peccato non esse: quod subinde abluit interpellando
pro nobis, cum oramus Patrem qui in coelis
est, ut debita nostra dimittat nobis, sicut et nos dimittimus
debitoribus nostris <note>(Matth. VI, 12)</note>. Quomodo
ergo ad hunc intellectum poterit pertinere hoc
quod ipse postea docuit, ubi sui facti exposuit rationem
dicens,  « Si ergo ego lavi vestros pedes Dominus
et Magister, debetis et vos alter alterius lavare pedes.
Exemplum enim dedi vobis, ut quemadmodum ego
vobis feci, ita et vos faciatis! »  Numquid dicere possumus
quod etiam frater fratrem a delicti poterit contagione
mundare? Imo vero id etiam nos esse admonitos
<pb n="1795"/>
in hujus dominici operis altitudine noverimus, ut
confessi invicem delicta nostra oremus pro nobis,
sicut et Christus interpellat pro nobis <note>(Rom. VIII, 34)</note>.
Audiamus Apostolum Jacobum hoc ipsum evidentissime
praecipientem et dicentem, <hi>Confitemini invicem
delicta vestra, et orate pro vobis <note>(Jacobi V, 16)</note>
          </hi>. Quia et
ad hoc Dominus nobis dedit exemplum. Si enim ille
qui ullum peccatum nec habet, nec habuit, nec habebit,
orat pro peccatis nostris; quanto magis nos invicem
pro nostris orare debemus? Et si dimittit nobis
ille cui non habemus quod dimittamus; quanto
magis dimittere nobis debemus invicem, qui sine
peccato hic vivere non valemus? Quid enim videtur
in hac altitudine sacramenti Dominus significare, cum
dicit,  « Exemplum enim dedi vobis, ut quemadmodum
ego feci vobis; ita et vos faciatis; »  nisi quod apertissime
dicit Apostolus,  « Donantes vobismetipsis, si
quis adversus aliquem habet querelam, sicut et Dominus
donavit vobis, ita et vos »  <note>(Coloss. III, 13)</note>! Invicem
itaque nobis delicta donemus, et pro nostris
delictis invicem oremus, atque ita quodammodo invicem
pedes nostros lavemus. Nostrum est, donante
ipso, ministerium charitatis et humilitatis adhibere:
illius est exaudire, ac nos ab omni peccatorum contaminatione
mundare per Christum, et in Christo; ut
quod aliis etiam dimittimus, hoc est in terra solvimus,
solvatur in coelo.
</p>
        </div3>
      </div1>

<div1>
        <head>TRACTATUS LIX. <hi>Ab eo quod Dominus dicit,</hi> Amen, amen dico vobis; non est servus major domino suo; <hi>usque ad id,</hi> Qui autem me accipit, accipit eum qui misit me. <hi>Cap.</hi> XIII, V\. 16-20.</head>
<div3>
          <head>1.</head>
          <p>
 Audivimus in sancto Evangelio loquentem Dominum
atque dicentem,  « Amen, amen dico vobis;
non est servus major domino suo, neque apostolus
major eo qui misit illum: si haec scitis, beati eritis si
feceritis ea. »  Hoc ideo dixit, quia laverat discipulorum
pedes, magister humilitatis et verbo et exemplo: sed
poterimus ea quae sunt operosius disserenda ipso adjuvante
disserere, si non in eis quae manifesta sunt immoremur.
Cum ergo haec Dominus praemisisset, adjunxit,
 « Non de omnibus vobis dico: ego scio quos elegerim:
sed ut impleatur Scriptura, Qui manducat panem
mecum, levabit super me calcaneum suum. »  Hoc
quid est aliud nisi, conculcabit me? Notum est de quo
loquatur; Judas ille traditor ejus attingitur. Ergo
ipsum non elegerat, unde ab eis quos elegit, isto sermone
secernit. Quod ergo dico, inquit, <hi>Beati eritis si
feceritis ea, non de omnibus vobis dico:</hi> est inter vos
qui non erit beatus, neque faciet ea. <hi>Ego scio quos
elegerim.</hi> Quos, nisi eos qui beati erunt faciendo quae
praecepit, ac facienda monstravit, qui efficere beatos
potest? Non est, inquit, traditor Judas electus. Quid
est ergo quod alio loco dicit, <hi>Nonne ego vos duodecim
elegi, et unus ex vobis diabolus est <note>(Joan. VI, 71)</note>
          </hi>? An
et ipse ad aliquid est electus, ad quod utique erat necessarius;
non autem ad beatitudinem, de qua modo
ait, <hi>Beati eritis si feceritis ea?</hi> Hoc non de omnibus
dicit: scit enim quos ad societatem beatitudinis hujus
<pb n="1796"/>
elegerit. Non est ex eis iste qui panem illius sic edebat,
ut super eum levaret calcaneum. Illi manducabant
panem Dominum, ille panem Domini contra Dominum:
illi vitam, ille poenam. « Qui enim manducat
indigne »  ait Apostolus,  « judicium sibi manducat » <note>(I Cor. XI, 29)</note>.
 « Amodo, »  inquit,  « dico vobis, priusquam
fiat; ut cum factum fuerit, credatis quia ego
sum: »  id est, ego sum de quo illa Scriptura praecessit,
ubi dictum est, <hi>Qui manducat mecum panem,
levabit super me calcaneum.</hi> </p>
        </div3>
<div3>
          <head>2.</head>
          <p>
 Deinde sequitur, et dicit: <hi>Amen, amen dico vobis;
qui accipit si quem misero, me accipit; qui autem
me accipit, accipit eum qui me misit.</hi> Tantumne distare
intelligi voluit inter eum quem mittit et seipsum,
quantum inter seipsum et Patrem Deum? Hoc si
isto modo acceperimus, nescio quos gradus, quod absit,
Arianorum more faciemus. Illi quippe cum audiunt
haec evangelica verba, seu legunt, statim ad
illos gradus sui dogmatis currunt, quibus non ascendunt
ad vitam, sed praecipitantur in mortem. Continuo
quippe dicunt: Quantum apostolus Filii distat a
Filio, quamvis dixerit, <hi>Qui accipit si quem misero,
me accipit;</hi> tantum et Filius distat a Patre, quamvis
dixerit, <hi>Qui autem me accipit, accipit eum qui me misit.</hi> 
Sed si hoc dicis, oblitus es, haeretice, gradus
tuos. Si enim tanto intervallo propter haec Domini
verba Filium a Patre, quantum apostolum distinguis
a Filio, ubi positurus es Spiritum sanctum? Exciditne
tibi, eum vos ponere solere post Filium? Erit
ergo ipse inter apostolum et Filium; et multo amplius
distabit Filius ab apostolo quam Pater a Filio. An
forte, ut inter Filium et apostolum, atque inter Patrem
et Filium maneat paribus intervallis ista distinctio,
aequalis erit Spiritus sanctus Filio? Sed nec hoc
vultis. Ubi ergo eum posituri estis, si quanta Filium
Patri, tanta apostolum Filio discretione supponitis?
Cohibete itaque vestrae praesumptionis audaciam; et
in his verbis nolite quaerere quantam Filii et apostoli,
tantam Patris Filiique distantiam. Ipsum Filium
audite potius dicentem, <hi>Ego et Pater unum sumus <note>(Joan. X, 30)</note>
          </hi>.
Ubi veritas vobis inter Genitorem et
Unigenitum nullam distantiae suspicionem reliquit,
ubi gradus vestros Christus elisit, ubi scalas vestras
petra confregit.</p>
        </div3>
<div3>
          <head>3.</head>
          <p>
 Sed haereticorum calumnia refutata, quonam
modo nos accepturi sumus haec dominica verba, <hi>Qui accipit si quem misero, me accipit; qui autem me
accipit, accipit eum qui me misit?</hi> 
 Si enim voluerimus
intelligere ideo dictum, <hi>Qui me accipit, accipit eum
qui me misit,</hi> quod unius naturae sint Pater et Filius;
consequens videbitur ex eorumdem verborum regula,
qua dictum est, <hi>Qui accipit si quem misero, me accipit,</hi> 
ut unius naturae sit Filius et apostolus. Posset quidem
non inconvenienter et hoc intelligi, quoniam
geminae est ille gigas substantiae, qui exsultavit ad
currendam viam <note>(Psal. XVIII, 6)</note>: Verbum enim caro
factum est <note>(Joan. 1, 14)</note>, hoc est, Deus homo factus
est. Proinde ita dixisse posset videri, <hi>Qui accipit si
quem misero, me accipit</hi> secundum hominem: <hi>Qui autem
<pb n="1797"/>
me</hi> secundum Deum <hi>accipit, accipit eum qui me
misit.</hi> Sed cum ista dicebat, non ab illo naturae unitas;
sed in eo qui mittitur, mittentis commendabatur
auctoritas. Sic itaque eum qui missus est unusquisque
accipiat, ut in illo eum qui misit attendat. Si
ergo attendas Christum in Petro, invenies discipuli
praeceptorem; si autem attendas Patrem in Filio,
invenies Unigeniti Genitorem: ac sic in eo qui missus
est, sine ullo accipis errore mittentem. Ea quae sequuntur
in Evangelio, non sunt temporis brevitate
coarctanda. Et ideo sermo iste, charissimi, velut
ovium sanctarum cibus, si sufficit, salubriter capiatur;
si exiguus est, desiderabiliter ruminetur.
</p>
        </div3>
      </div1>

<div1>
        <head>TRACTATUS LX. <hi>In illud,</hi> Cum haec dixisset Jesus turbatus est spiritu. <hi>Cap.</hi> XIII, V\. 21.</head>
<div3>
          <head>1.</head>
          <p>
 Non parva, fratres, ex Evangelio beati Joannis
nobis proponitur quaestio, ubi ait: <hi>Cum haec dixisset
Jesus, turbatus est spiritu, et protestatus est, et dixit:
Amen, amen dico vobis, quia unus ex vobis tradet me.</hi> 
Hincne turbatus est Jesus, non carne, sed spiritu,
quia dicturus fuerat, <hi>Unus ex vobis tradet me?</hi> Numquidnam
illi hoc tunc primum venit in mentem, vel
tunc primum ei subito revelatum est, eumque repentina
tanti mali novitas turbavit? Nonne hinc paulo
ante loquebatur dicens, <hi>Qui manducat mecum panem,
levabit super me calcaneum?</hi> Nonne etiam jam superius
dixerat, <hi>Et vos mundi estis, sed non omnes?</hi> Ubi
Evangelista subjunxit, <hi>Sciebat enim quisnam esset qui
traderet eum <note>(Joan. XIII, 18, 10, 11)</note>
          </hi>: quem jam
et ante significaverat dicens, <hi>Nonne ego vos duodecim
elegi, et unus ex vobis diabolus est <note>(Id. VI, 71)</note>
          </hi>?
Quidest ergo quod nunc <hi>turbatus est spiritu,</hi> cum <hi>protestatus
est, et dixit: Amen, amen dico vobis, quia
unus ex vobis tradet me?</hi> An quia eum jam fuerat expressurus,
ut non lateret in caeteris, sed discerneretur
a caeteris, ideo <hi>turbatus est spiritu?</hi> An quia ipse
traditor jam fuerat exiturus, ut Judaeos, quibus Dominus
ab eo traderetur, adduceret, turbavit eum imminens
passio, et periculum proximum, et traditoris
impendens manus, cujus fuerat praecognitus animus?
Tale quippe hoc est quod Jesus <hi>turbatus est spiritu,</hi> 
quale etiam illud quod ait, <hi>Nunc anima mea turbata
est; et quid dicam? Pater, salva me ex hora hac; sed
propterea veni in horam hanc <note>(Id. XII, 27)</note>
          </hi>. Sicut
ergo tunc ejus anima turbata est hora propinquante
passionis; ita etiam nunc exituro Juda atque venturo,
et propinquante tanto scelere traditoris, <hi>turbatus est
spiritu.</hi> </p>
        </div3>
<div3>
          <head>2.</head>
          <p>
 Turbatus est ergo potestatem habens ponendi
animam suam, et potestatem habens iterum sumendi
eam <note>(Id. X, 18)</note>. Turbatur tam ingens potestas,
turbatur petrae firmitas: an potius in eo nostra turbatur
infirmitas? Ita vero: nihil indignum credant
servi de Domino suo, sed agnoscant se membra in
capite suo. Qui mortuus est pro nobis, turbatus est
idem ipse pro nobis. Qui ergo potestate mortuus est,
potestate turbatus est: qui transfiguravit corpus humilitatis
<pb n="1798"/>
militatis nostrae conforme corpori gloriae suae <note>(Philipp.
III, 21)</note>, transfiguravit etiam in se affectum
infirmitatis nostrae, compatiens nobis affectu animae
suae. Proinde quando turbatur magnus, fortis, certus,
invictus, non ei timeamus quasi deficiat; non perit,
sed nos quaerit. Nos, inquam, nos omnino sic quaerit:
nos ipsos in illius perturbatione videamus, ut
quando turbamur, non desperatione pereamus. Quando
turbatur qui non turbaretur nisi volens, eum consolatur
qui turbatur et nolens.</p>
        </div3>
<div3>
          <head>3.</head>
          <p>
 Pereant argumenta philosophorum, qui negant
in sapientem cadere perturbationes animorum. Stultam
fecit Deus sapientiam hujus mundi <note>(I Cor. I,
20.)</note>; et Dominus novit cogitationes hominum, quoniam
vanae sunt <note>(Psal. XCIII, 11)</note>. Turbetur plane
animus christianus, non miseria, sed misericordia:
timeat ne pereant homines Christo, contristetur cum
perit aliquis Christo; concupiscat acquiri homines
Christo, laetetur cum acquiruntur homines Christo:
timeat et sibi ne pereat Christo, contristetur peregrinari
se a Christo; concupiscat regnare cum Christo,
laetetur dum sperat se regnaturum esse cum
Christo. Istae sunt certe quatuor quas perturbationes
vocant, timor et tristitia, amor et laetitia. Habeant
eas justis de causis animi christiani, nec philosophorum
Stoicorum, vel quorumcumque similium consentiatur
errori: qui profecto quemadmodum vanitatem
existimant veritatem, sic stuporem deputant
sanitatem; ignorantes sic hominis animum, quemadmodum
corporis membrum, desperatius aegrotare,
quando et doloris amiserit sensum.</p>
        </div3>
<div3>
          <head>4.</head>
          <p>
 Sed dicit aliquis: Numquid animus christiani
debet etiam morte impendente turbari? Ubi est enim
quod ait Apostolus, concupiscentiam se habere dissolvi
et esse cum Christo <note>(Philipp. I, 23)</note>; si
illud quod concupiscit, potest eum turbare cum venerit?
Facile est quidem istis ad haec respondere, qui et
ipsam laetitiam perturbationem vocant. Quid si enim
propterea morte imminente turbatur, quia morte imminente
laetatur? Sed hoc, inquiunt, gaudium, non
laetitia nominanda est. Quid est hoc, nisi easdem res
sentire, et rerum nomina velle mutare? Verum nos
sacris Litteris accommodemus auditum, et secundum
ipsas potius istam quaestionem Domino adjuvante
solvamus: nec quoniam scriptum est, <hi>Cum haec dixisset
Jesus, turbatus est spiritu,</hi> dicamus cum laetitia
fuisse turbatum; ne verbis suis nos ipse convincat
ubi dicit, <hi>Tristis est anima mea usque ad mortem <note>(Matth. XXVI, 38.)</note>
          </hi> 
 Tale aliquid etiam hic intelligendum
est, quando suo traditore jam tunc solo exituro,
et cum suis sociis continuo redituro, <hi>Jesus turbatus est
spiritu.</hi> </p>
        </div3>
<div3>
          <head>5.</head>
          <p>
 Firmissimi quidem sunt christiani, si qui sunt,
qui nequaquam morte imminente turbantur: sed
numquid Christo firmiores? Quis hoc insanissimus
dixerit? Quid est ergo quod ille turbatus est, nisi
quia infirmos in suo corpore, hoc est in sua Ecclesia,
suae infirmitatis voluntaria similitudine consolatus
est: ut si qui suorum adhuc morte imminente turbantur
<pb n="1799"/>
in spiritu, ipsum intueantur, ne hoc ipso se
putantes reprobos, pejore desperationis morte sorbeantur?
Quantum itaque bonum de participatione
divinitatis ejus exspectare et sperare debemus, cujus
nos et perturbatio tranquillat, et infirmitas firmat?
Sive ergo isto loco ipsum Judam pereuntem miserando
turbatus est, sive sua morte propinquante
turbatus est: non est tamen ullo modo dubitandum,
non eum animi infirmitate, sed potestate turbatum;
ne nobis desperatio salutis oriatur, quando non potestate,
sed infirmitate turbamur. Carnis quippe ille
gerebat infirmitatem, quae infirmitas resurrectione
consumpta est. Sed qui non solum homo, verum
etiam Deus erat, ineffabili distantia universum genus
humanum animi fortitudine superabat. Non ergo aliquo
est cogente turbatus, sed turbavit semetipsum;
quod de illo evidenter expressum est, quando Lazarum
suscitavit: nam ibi scriptum est quod turbaverit
semetipsum <note>(Joan. XI, 33)</note>, ut hoc intelligatur et
ubi non scriptum legitur, et tamen eum legitur fuisse
turbatum. Affectum quippe humanum, quando oportuisse
judicavit, in seipso potestate commovit, qui
hominem totum potestate suscepit.
</p>
        </div3>
      </div1>

<div1>
        <head>TRACTATUS LXI. <hi>Ab eo quod Dominus ait,</hi> Amen, amen dico vobis, quia unus ex vobis tradet me; <hi>usque ad id,</hi> Ille est cui ego tinctum panem porrexero. <hi>Cap.</hi> XIII, V\. 21-26.</head>
<div3>
          <head>1.</head>
          <p>
 Hoc Evangelii capitulum, fratres, ita nobis exponendum
hac lectione propositum est, ut jam etiam
de traditore Domini per panem tinctum eique porrectum
satis evidenter expresso aliquid dicere debeamus.
Et de illo quidem, quod eum jam demonstraturus
Jesus turbatus est spiritu, praeterito sermone
disserui: sed fortassis quod ibi non dixi, etiam hoc
nobis Dominus significare sua perturbatione dignatus
est, quod scilicet falsos fratres, et dominici agri
illa zizania ita necesse est usque ad messis tempus
inter frumenta tolerari <note>(Matth. XIII, 29, 30)</note>, ut quando
ex eis aliqua separari etiam ante messem urgens
causa compellit, fieri sine Ecclesiae perturbatione non
possit. Hanc perturbationem sanctorum suorum per
schismaticos et haereticos futuram, quodammodo praenuntians
Dominus, praefiguravit in seipso, cum exituro
Juda homine malo, et commixtionem frumenti,
in qua diu fuerat toleratus, separatione apertissima
relicturo, turbatus est non carne, sed spiritu. Spirituales
enim ejus in hujusmodi scandalis non perversitate,
sed charitate turbantur; ne forte in separatione
aliquorum zizaniorum, simul aliquod eradicetur
et triticum.</p>
        </div3>
<div3>
          <head>2.</head>
          <p>
 <hi>Turbatus</hi> itaque <hi>est Jesus spiritu, et protestatus
est, et dixit: Amen, amen dico vobis, quia unus ex vobis
tradet me. Unus ex vobis,</hi> numero, non merito;
specie, non virtute; commixtione corporali, non vinculo
spirituali; carnis adjunctione, non cordis socius
unitate: proinde non qui ex vobis est, sed qui ex vobis
exiturus est. Nam quomodo erit verum quod protestatus
est Dominus, et dixit, <hi>Unus ex vobis;</hi> si
<pb n="1800"/>
verum est quod ait idem ipse in Epistola sua, cujus
est hoc Evangelium, <hi>Ex nobis exierunt, sed non erant
ex nobis: nam si fuissent ex nobis, mansissent utique
nobiscum <note>(I Joan. II, 19)</note>
          </hi>? Non erat igitur ex illis Judas:
mansisset enim cum illis, si esset ex illis. Quid
est ergo, <hi>Unus ex vobis tradet me;</hi> nisi, unus ex vobis
exiturus est, qui me tradet? Quia et ille qui ait, <hi>Si fuissent ex nobis, mansissent utique nobiscum;</hi> 
 jam
dixerat, <hi>Ex nobis exierunt.</hi> Ac per hoc utrumque verum
est, et <hi>ex nobis,</hi> et <hi>non ex nobis:</hi> secundum aliud <hi>ex
nobis,</hi> secundum aliud <hi>non ex nobis;</hi> secundum communionem
Sacramentorum <hi>ex nobis,</hi> secundum suorum
proprietatem criminum, <hi>non ex nobis.</hi> </p>
        </div3>
<div3>
          <head>3.</head>
          <p>
 <hi>Aspiciebant ergo ad invicem discipuli, haesitantes
de quo diceret.</hi> Sic quippe in eis erat erga Magistrum
suum pia charitas, ut tamen eos humana alterum
de altero stimularet infirmitas. Nota quidem sibi erat
cujusque conscientia; verumtamen quia proximi erat
ignota, ita sibi unusquisque erat certus, ut incerti
essent et in caeteris singuli, et in singulis caeteri.</p>
        </div3>
<div3>
          <head>4.</head>
          <p>
 <hi>Erat ergo recumbens unus ex discipulis ejus in
sinu Jesu, quem diligebat Jesus.</hi> Quid dixerit, <hi>in sinu,</hi> 
paulo post ait, ubi dicit, <hi>supra pectus Jesu.</hi> Ipse est
Joannes cujus est hoc Evangelium, sicut postea manifestat <note>(Joan. XXI, 20-24)</note>.
Erat enim eorum haec
consuetudo qui sacras Litteras nobis ministrarunt,
ut quando ab aliquo eorum divina narrabatur historia,
cum ad seipsum veniret, tanquam de alio loqueretur;
et sic se insereret ordini narrationis suae, tanquam
rerum gestarum scriptor, non tanquam sui
ipsius praedicator. Nam et hoc sanctus Matthaeus fecit,
qui cum in textu narrationis suae venisset ad
seipsum, <hi>Vidit,</hi> inquit, <hi>in telonio sedentem quemdam
publicanum, nomine Matthaeum, et ait illi, Sequere me <note>(Matth. IX, 9)</note>
          </hi>:
non ait, Vidit me, et dixit mihi. Hoc
fecit et beatus Moyses, ita de seipso tanquam de alio
cuncta narravit, et ait: <hi>Dixit Dominus ad Moysen <note>(Exod. VI, 1)</note>
          </hi>.
Inusitatius apostolus Paulus, non in
historia, ubi rerum gestarum suscipitur explicanda
narratio, sed in Epistola hoc fecit. Nam utique de
seipso ait: <hi>Scio hominem in Christo ante annos quatuordecim
(sive in corpore, sive extra corpus, nescio;
Deus scit), raptum hujusmodi usque in tertium coelum <note>(II Cor. XII, 2)</note>
          </hi>.
Quocirca quod etiam hic beatus Evangelista
non ait, Eram recumbens in sinu Jesu, sed
ait, <hi>Erat recumbens unus ex discipulis;</hi> nostrorum
auctorum consuetudinem agnoscamus potius quam
miremur. Quid enim deperit veritati, quando et res
ipsa dicitur, et modo quodam dicendi jactantia devitatur?
Hoc quippe narrabat quod ad ejus laudem
maximam pertinebat.</p>
        </div3>
<div3>
          <head>5.</head>
          <p>
 Quid est autem, <hi>quem diligebat Jesus?</hi> Quasi alios
non diligeret, de quibus idem ipse Joannes superius
ait, <hi>In finem dilexit eos <note>(Joan. XIII, 1)</note>
          </hi>. Et ipse Dominus, <hi>Majorem hac charitatem nemo habet, quam ut animam
suam ponat pro amicis suis 
 <note>(Id. XV, 13)</note>
          </hi>. Et quis
enumeret omnia divinarum testimonia paginarum,
quibus Dominus Jesus, non illius neque eorum quae
tunc erant tantum, sed etiam post futurorum membrorum
<pb n="1801"/>
suorum, et totius Ecclesiae suae dilector ostenditur?
Sed profecto latet hic aliquid, et pertinet ad
sinum in quo recumbebat qui ista dicebat. Per sinum
quippe quid significatur aliud quam secretum? Sed
alius est opportunior locus, ubi nobis Dominus
aliquid donet de hoc secreto, quantum sufficiat,
dicere.</p>
        </div3>
<div3>
          <head>6.</head>
          <p>
 <hi>Innuit ergo Simon Petrus, et dicit ei.</hi> Notanda
locutio est, dici aliquid non sonando, sed tantummodo
innuendo: <hi>Innuit,</hi> inquit, <hi>et dicit;</hi> utique innuendo
dicit. Si enim cogitando aliquid dicitur, sicut Scriptura
loquitur, <hi>Dixerunt apud semetipsos <note>(Sap. II, 1)</note>
          </hi>;
quanto magis innuendo, ubi jam foras qualibuscumque
signis promitur quod fuerat corde conceptum?
Quid ergo dixit innuendo? Quid, nisi quod sequitur? <hi>Quis est de quo dicit?</hi> 
 Haec verba Petrus innuit; quia
non sono vocis, sed motu corporis dixit. <hi>Itaque cum
recubuisset ille supra pectus Jesu.</hi> Hic est utique pectoris
sinus, sapientiae secretum. <hi>Dicit ei: Domine, quis
est? Respondit Jesus: Ille est cui ego tinctum panem
porrexero. Et cum tinxisset panem, dedit Judae Simonis
Iscariotae. Et post panem, tunc introivit in illum satanas.</hi> 
Expressus est traditor, nudatae sunt latebrae
tenebrarum. Bonum est quod accepit, sed malo suo
accepit, quia male bonum malus accepit. Verum de
isto pane tincto qui porrectus est ficto, et de his quae
sequuntur, multa dicenda sunt: quibus necessarium
est plus temporis, quam nunc habemus jam in istius
fine sermonis.
</p>
        </div3>
      </div1>

<div1>
        <head>TRACTATUS LXII. <hi>Ab eo quod scriptum est,</hi> Et cum tinxisset panem, dedit Judae; <hi>usque ad id,</hi> Nunc clarificatus est Filius hominis. <hi>Cap.</hi> XIII, V\. 26-31.</head>
<div3>
          <head>1.</head>
          <p>
 Scio, charissimi, moveri posse nonnullos, sive
pios ut requirant, sive impios ut reprehendant, quod
posteaquam panem tinctum traditori suo Dominus
dedit, intraverit in illum satanas. Sic enim scriptum
est: <hi>Et cum tinxisset panem, dedit Judae Simonis
Iscariotae; et post panem tunc introivit in illum satanas.</hi> 
Dicunt enim: Itane hoc meruit panis Christi porrectus
de mensa Christi, ut post illum intraret in ejus discipulum
satanas? Quibus respondemus, hinc nos potius
doceri quam sit cavendum male accipere bonum.
Multum quippe interest, non quid accipiat, sed quis
accipiat; nec quale sit quod datur, sed qualis sit ipse
cui datur. Nam et bona obsunt, et mala prosunt, sicut
fuerint quibus dantur. <hi>Peccatum,</hi> inquit Apostolus, <hi>ut appareat peccatum, per bonum mihi operatum est
mortem 
 <note>(Rom. VII, 13)</note>
          </hi>. Ecce per bonum factum est
malum, dum male accipitur bonum. Itemque ipse ait,
 « In magnitudine revelationum mearum ne extollar,
datus est mihi stimulus carnis meae, angelus satanae
qui me colaphizet. Propter quod ter Dominum rogavi,
ut auferret eum a me, et dixit mihi: Sufficit tibi gratia
mea; nam virtus in infirmitate perficitur »  <note>(II Cor.
XII, 7-9)</note>. Ecce per malum factum est bonum, dum
bene accipitur malum. Quid ergo miraris si datus est
Judae panis Christi, per quem manciparetur diabolo;
<pb n="1802"/>
cum videas e contrario datum Paulo angelum diaboli,
per quem perficeretur in Christo? Ita et malo bonum
obfuit, et malum bono profuit. Recordamini unde sit
scriptum, <hi>Quicumque manducaverit panem, aut biberit
calicem Domini indigne, reus erit corporis et sanguinis
Domini <note>(I Cor. XI, 27)</note>
          </hi>. Et de his erat sermo, cum hoc
Apostolus diceret, qui Domini corpus velut alium cibum
quemlibet indiscrete negligenterque sumebant.
Hic ergo si corripitur qui non dijudicat, hoc est, non
discernit a caeteris cibis Dominicum corpus; quo
modo damnatur qui ad ejus mensam fingens amicum,
accedit inimicus? Si reprehensione tangitur negligentia
convivantis, qua poena percutitur venditor
invitantis? Quid erat autem panis traditori datus, nisi
demonstratio cui gratiae fuisset ingratus?</p>
        </div3>
<div3>
          <head>2.</head>
          <p>
 Intravit ergo post hunc panem satanas in Domini
traditorem, ut sibi jam traditum plenius possideret,
in quem prius intraverat ut deciperet. Neque
enim non in illo erat quando perrexit ad Judaeos, et
de pretio tradendi Domini pactus est, cum haec apertissime
Lucas evangelista testetur et dicat: <hi>Intravit
autem satanas in Judam, qui cognominabatur Iscariotes,
unum de duodecim; et abiit, et locutus est cum
principibus sacerdotum <note>(Luc. XXII, 3 et 4)</note>
          </hi>. Ecce ubi
ostenditur quod jam intraverat satanas in Judam.
Prius ergo intraverat, immittendo in cor ejus cogitationem
qua traderet Christum: talis enim jam venerat
ad coenandum. Nunc autem post panem intravit
in eum, non ut adhuc alienum tentaret, sed ut proprium
possideret.</p>
        </div3>
<div3>
          <head>3.</head>
          <p>
 Non autem, ut putant quidam negligenter legentes,
tunc Judas Christi corpus accepit. Intelligendum
est enim quod jam omnibus eis distribuerat Dominus
Sacramentum corporis et sanguinis sui, ubi et ipse
Judas erat, sicut sanctus Lucas evidentissime narrat <note>(Ibid., 19-21)</note>:
ac deinde ad hoc ventum est, ubi secundum
narrationem Joannis apertissime Dominus per
buccellam tinctam atque porrectam suum exprimit
traditorem, fortassis per panis tinctionem illius significans
fictionem. Non enim omnia quae tinguntur,
abluuntur; sed ut inficiantur, nonnulla tinguntur. Si
autem bonum aliquid hic significat tinctio, eidem bono
ingratum non immerito est secuta damnatio.</p>
        </div3>
<div3>
          <head>4.</head>
          <p>
 Adhuc tamen Judae possesso, non a Domino,
sed a diabolo, cum homini ingrato intrasset panis in
ventrem, hostis in mentem: adhuc, inquam, tanti mali
jam corde concepti plenus restabat effectus, cujus
jam praecesserat damnandus affectus. Itaque cum
Dominus panis vivus panem mortuo tradidisset, et
panem tradendo panis traditorem ostendisset: <hi>Quod
facis,</hi> inquit, <hi>fac citius.</hi> Non praecepit facinus; sed
praedixit Judae malum, nobis bonum. Quid enim Judae
pejus, et quid nobis melius quam traditus Christus,
ab illo adversus illum, pro nobis praeter illum? <hi>Quod
facis, fac citius.</hi> O verbum libentius parati, quam
irati! o verbum non tam poenam exprimens proditoris,
<pb n="1803"/>
quam mercedem significans Redemptoris! Dixit
enim, <hi>Quod facis, fac citius,</hi> non tam in perniciem
perfidi saeviendo, quam ad salutem fidelium festinando;
quia traditus est propter delicta nostra <note>(Rom.
IV, 25)</note>, et dilexit Ecclesiam, et semetipsum tradidit
pro ea <note>(Ephes. V, 25)</note>. Unde et de seipso dicit Apostolus: <hi>Qui dilexit me, et tradidit seipsum pro me <note>(Galat. II, 20)</note>
          </hi>.
Nisi ergo se traderet Christus, nemo
traderet Christum. Quid habet Judas, nisi peccatum?
Neque enim in tradendo Christo salutem nostram
cogitavit, propter quam traditus est Christus, sed cogitavit
pecuniae lucrum, et invenit animae detrimentum.
Accepit mercedem quam voluit, sed nolenti est
data quam meruit. Tradidit Judas Christum, tradidit
Christus seipsum: ille agebat negotium suae venditionis,
iste nostrae redemptionis. <hi>Quod facis, fac citius,</hi> 
non quia tu potes, sed quia hoc vult qui totum
potest.</p>
        </div3>
<div3>
          <head>5.</head>
          <p>
 <hi>Hoc autem nemo scivit discumbentium ad quid
dixerit ei. Quidam enim putabant, quia loculos habebat
Judas, quia dicit ei Jesus, Eme ea quae opus sunt nobis
ad diem festum; aut egenis ut aliquid daret.</hi> Habebat
ergo et Dominus loculos, et a fidelibus oblata conservans,
et suorum necessitatibus et aliis indigentibus
tribuebat. Tunc primum ecclesiasticae pecuniae forma
est instituta, ubi intelligeremus quod praecepit non
cogitandum esse de crastino <note>(Matth. VI, 34)</note>, non ad
hoc fuisse praeceptum, ut nihil pecuniae servetur a
sanctis; sed ne Deo pro ista serviatur, et propter
inopiae timorem justitia deseratur. Nam et Apostolus
in posterum providens, ait: <hi>Si quis fidelis habet viduas,
sufficienter tribuat eis, ut non gravetur Ecclesia,
quo veris viduis sufficere possit <note>(I Tim. V, 16)</note>
          </hi>.</p>
        </div3>
<div3>
          <head>6.</head>
          <p>
 <hi>Cum ergo accepisset ille buccellam, exiit continuo.
Erat autem nox.</hi> Et ipse qui exivit, erat nox. <hi>Cum
ergo exisset</hi> nox, <hi>ait Jesus: Nunc clarificatus est Filius
hominis.</hi> Dies ergo diei eructavit verbum, id est,
Christus discipulis fidelibus, ut audirent cum, et amarent
sequendo; et nox nocti annuntiavit scientiam <note>(Psal. XVIII, 3)</note>,
id est, Judas Judaeis infidelibus, ut venirent
ad eum, et apprehenderent persequendo. Sed
jam hinc in sermonem Domini, qui factus est ad pios,
antequam teneretur ab impiis, intentior flagitatur
auditor; et ideo cum praecipitare non debet, sed differre
potius disputator.
</p>
        </div3>
      </div1>

<div1>
        <head>TRACTATUS LXIII. <hi>De eo quod Dominus ait,</hi> Nunc clarificatus est Filius hominis; <hi>usque ad id,</hi> Et continuo clarificabit eum. <hi>Cap.</hi> XIII, V\ V\. 31, 32.</head>
<div3>
          <head>1.</head>
          <p>
 Intendamus mentis obtutum, et adjuvante Domino,
Deum requiramus. Divini cantici vox est, <hi>Quaerite Deum, et vivet anima vestra 
 <note>(Psal. LXVIII, 33)</note>
          </hi>.
Quaeramus inveniendum, quaeramus inventum. Ut
inveniendus quaeratur, occultus est; ut inventus
quaeratur, immensus est. Unde alibi dicitur, <hi>Quaerite
faciem ejus semper <note>(Psal. CIV, 4)</note>
          </hi>. Satiat enim quaerentem
in quantum capit; et invenientem capaciorem
facit ut rursus quaerat impleri, ubi plus capere
<pb n="1804"/>
coeperit. Non ergo ita dictum est, <hi>Quaerite faciem ejus
semper,</hi> quemadmodum de quibusdam. <hi>Semper discentes,
et ad scientiam veritatis nunquam pervenientes <note>(II Tim. III, 7)</note>
          </hi>;
sed potius sicut ille ait, <hi>Cum consummaverit
homo, tunc incipit <note>(Eccli. XVIII, 6)</note>
          </hi>: donec
ad illam vitam veniamus, ubi sic impleamur, ut capaciores
non efficiamur, quia ita perfecti erimus, ut
jam non proficiamus. Tunc enim ostendetur nobis
quod sufficit nobis. Hic autem semper quaeramus, et
fructus inventionis non sit finis inquisitionis. Neque
enim propterea non semper, quia hic tantum; sed
ideo hic semper dicimus esse quaerendum, ne aliquando
hic putemus ab inquisitione cessandum. Nam
et de quibus dictum est, <hi>Semper discentes, et ad veritatis
scientiam nunquam pervenientes;</hi> hic sunt utique
semper discentes; cum vero de hac vita exierint, jam
non erunt discentes, sed, erroris sui mercedem recipientes.
Sic enim dictum est, <hi>Semper discentes, et ad
veritatis scientiam nunquam pervenientes;</hi> tanquam diceretur,
Semper ambulantes, et ad viam nunquam
pervenientes. Nos autem semper ambulemus in via,
donec eo veniamus quo ducit via; nusquam in ea remaneamus,
donec perducat ubi maneamus: atque
ita, et quaerendo tendimus, et inveniendo ad aliquid
pervenimus, et ad id quod restat quaerendo et inveniendo
transimus, quo usque ibi fiat finis quaerendi,
ubi perfectioni non superest intentio proficiendi. Haec
praelocutio, dilectissimi, intentam fecerit Charitatem
vestram ad istum Domini sermonem, quem ad discipulos
habuit ante passionem: profundus est enim, et
utique ubi multum laboraturus est disputator, non remissus
debet esse auditor.</p>
        </div3>
<div3>
          <head>2.</head>
          <p>
 Quid ergo ait Dominus posteaquam Judas exiit,
ut citius faceret quod erat facturus, hoc est, Dominum
traditurus? Quid ait dies, cum exisset nox? Quid ait
Redemptor, cum exisset venditor? <hi>Nunc,</hi> inquit, <hi>clarificatus
est Filius hominis.</hi> Quare <hi>nunc?</hi> Numquid quia
exiit qui tradat, quia imminent qui teneant et occident?
Itane <hi>nunc clarificatus est,</hi> quia prope est ut humilietur
amplius: cui jam impendet ut alligetur, ut judicetur, ut
condemnetur, ut irrideatur, ut crucifigatur, ut interimatur?
Haeccine est clarificatio, an potius humiliatio? Nonne
quando miracula faciebat, ait tamen de illo iste Joannes, <hi>Spiritus non erat datus, quia Jesus nondum erat glorificatus <note>(Joan. VII, 39)</note>
          </hi>?
Tunc ergo nondum erat glorificatus,
cum mortuos suscitaret; et nunc est glorificatus, cum
mortuis propinquaret? nondum erat glorificatus faciens
divina, et glorificatus est passurus humana? Mirum,
si hoc Deus ille magister significabat et docebat his
verbis. Altius est perscrutandum Altissimi dictum,
qui se aliquantum manifestat ut inveniamus, et iterum
occultat ut inquiramus, et de inventis ad invenienda
tanquam passibus innitamur. Video hic aliquid
quod praefiguret magnum aliquid. Exiit Judas, et clarificatus
est Jesus; exiit filius perditionis, et clarificatus
est Filius hominis. Ille quippe exierat, propter
quem dictum erat eis, <hi>Et vos mundi estis, sed non
omnes <note>(Id. XIII, 10)</note>
          </hi>. Exeunte itaque immundo,
omnes mundi remanserunt, et cum suo mundatore
<pb n="1805"/>
manserunt. Tale aliquid erit cum victus a Christo
transierit hic mundus, et nemo in populo Christi
remanebit immundus; cum zizaniis a tritico separatis,
justi fulgebunt sicut sol in regno Patris sui <note>(Matth. XIII, 43)</note>.
Hoc futurum praevidens Dominus,
et nunc significatum esse contestans, discedente Juda
tanquam zizaniis separatis, remanentibus tanquam
tritico Apostolis sanctis, <hi>Nunc,</hi> inquit, <hi>clarificatus est
Filius hominis:</hi> tanquam diceret, Ecce in illa mea clarificatione
quod erit, ubi malorum nullus erit, ubi
bonorum nullus perit. Sic autem non est dictum,
Nunc significata est clarificatio Filii hominis; sed
dictum est, <hi>Nunc clarificatus est Filius hominis:</hi> quemadmodum
non est dictum, Petra significabat Christum;
sed, <hi>Petra erat Christus <note>(I Cor. X, 4)</note>
          </hi>. Nec dictum
est, Bonum semen significabat filios regni, aut,
zizania significabant filios maligni, sed dictum est, <hi>Bonum semen hi sunt filii regni; zizania autem, filii
maligni 
 <note>(Matth. XIII, 38)</note>
          </hi>. Sicut ergo solet loqui Scriptura,
res significantes tanquam illas quae significantur
appellans; ita locutus est Dominus dicens, <hi>Nunc
clarificatus est Filius hominis:</hi> posteaquam separato
inde nequissimo, et secum remanentibus sanctis, significata
est glorificatio ejus, quando separatis iniquis
manebit in aeternitate cum sanctis.</p>
        </div3>
<div3>
          <head>3.</head>
          <p>
 Cum autem dixisset, <hi>Nunc clarificatus est Filius
hominis;</hi> adjunxit, <hi>Et Deus clarificatus est in eo.</hi> Ipsa
est enim clarificatio Filii hominis, ut Deus clarificetur
in eo. Si enim non ipse in seipso, sed Deus in
illo clarificatur, tunc illum Deus in se clarificat. Denique
tanquam ista exponens, adjungit, et dicit: <hi>Si
Deus clarificatus est in eo, et Deus clarificabit eum in
semetipso.</hi> Hoc est, <hi>Si Deus clarificatus est in eo,</hi> quia
non venit facere voluntatem suam, sed voluntatem
ejus qui misit illum; <hi>et Deus clarificabit eum in semetipso,</hi> 
ut natura humana in qua est filius hominis, quae
a Verbo aeterno suscepta est, etiam immortali aeternitate
donetur. <hi>Et continuo,</hi> inquit, <hi>clarificabit eum.</hi> 
Resurrectionem scilicet suam, non sicut nostram in
fine saeculi, sed continuo futuram hac attestatione
praedicens. Ipsa est enim clarificatio, de qua Evangelista
jam dixerat, quod paulo ante commemoravi,
quia propterea nondum Spiritus datus erat illo novo
modo in eis, quibus fuerat eo modo post resurrectionem
credentibus dandus, quia Jesus nondum fuerat
clarificatus: id est, nondum fuerat mortalitas immortalitate
vestita, et in aeternam virtutem temporalis
infirmitas commutata. Potest et de ista clarificatione
dictum videri, <hi>Nunc clarificatus est Filius hominis;</hi> 
ut quod ait <hi>nunc,</hi> non ad imminentem passionem, sed
ad vicinam resurrectionem pertinere credatur, tanquam
fuerit factum quod erat tam proxime jam futurum.
Hodie Dilectioni vestrae ista suffecerint; cum
donaverit Dominus, de consequentibus disseremus.
</p>
        </div3>
      </div1>

<div1>
        <head>TRACTATUS LXIV. <hi>In id quod Dominus dicit,</hi> Filioli, adhuc modicum vobiscum sum: quaeretis me, et sicut dixi Judaeis, quo ego vado, vos non potestis venire; et vobis dico modo. <hi>Cap.</hi> XIII, V\ 33.</head>

<pb n="1805"/>
<div3>
          <head>1. </head>
<p>
            <pb n="1806"/>Advertenda est, charissimi, dominicorum verborum
ordinata connexio. Cum enim superius dixisset,
posteaquam Judas egressus est, et ab illa sanctorum
etiam corporali conversatione sejunctus est, <hi>Nunc clarificatus est Filius hominis, et Deus clarificatus
est in eo:</hi> 
 quod sive futurum regnum significans
dixit, quando mali separabuntur a bonis, sive quod
ejus resurrectio tunc futura esset, id est, differenda
non esset, sicut in finem saeculi nostra differtur: ac
deinde addidisset, <hi>Si Deus clarificatus est in eo, et
Deus clarificabit eum in semetipso, et continuo clarificabit
eum,</hi> quod sine ulla ambiguitate de sua resurrectione
continuo futura testatus est: adjecit, atque
ait, <hi>Filioli, adhuc modicum vobiscum sum.</hi> Ne putarent
ergo quod sic eum clarificaturus esset Deus, ut
non eis conjungeretur ulterius ea conversatione qua
in terra est; <hi>Adhuc modicum,</hi> inquit, <hi>vobiscum sum:</hi> 
tanquam diceret, Continuo quidem resurrectione clarificabor;
non tamen continuo ascensurus in coelum,
sed <hi>adhuc modicum vobiscum sum.</hi> Sicut enim scriptum
est in Actibus Apostolorum, fecit cum eis post resurrectionem
quadraginta dies intrans et exiens, manducans
et bibens <note>(Act. I, 3)</note>: non quidem habens
esuriendi ac sitiendi egestatem, sed usque ad ista
carnis insinuans veritatem, quae cibandi ac potandi
jam non habebat necessitatem, sed potestatem. Hos
ergo quadraginta dies significavit dicendo, <hi>Adhuc
modicum vobiscum sum,</hi> an aliquid aliud? Potest enim
et sic intelligi, <hi>Adhuc modicum vobiscum sum,</hi> Adhuc,
sicut vos, in hac infirmitate carnis etiam ipse sum,
donec scilicet moreretur atque resurgeret: quia posteaquam
resurrexit, cum illis quidem fuit diebus,
ut dictum est, quadraginta exhibitione corporalis
praesentiae; sed non cum illis fuit consortio infirmitatis
humanae.</p>
        </div3>
<div3>
          <head>2.</head>
          <p>
 Est et alia divina praesentia sensibus ignota
mortalibus, de qua item dicit: <hi>Ecce ego vobiscum
sum, usque ad consummationem saeculi <note>(Matth. XXVIII,
20)</note>
          </hi>. Hoc certe non est, <hi>Adhuc modicum vobiscum
sum:</hi> non enim modicum est usque ad consummationem
saeculi. Aut si et hoc modicum est (volat enim
aetas, et in oculis Dei mille anni sicut dies unus, aut
sicut vigilia in nocte <hi>[Psal. LXXXIX, 4]</hi>, non tamen hoc
significare voluisse credendus est nunc, quandoquidem
secutus adjunxit, <hi>Quaeretis me, et sicut dixi Judaeis,
quo ego vado, vos non potestis venire.</hi> Utique
post hoc modicum quo vobiscum sum, <hi>Quaeretis me,
et quo ego vado, vos non potestis venire.</hi> Numquid post
consummationem saeculi, quo ipse vadit, venire non
poterunt? Et ubi est quod aliquanto post in hoc ipso
sermone dicturus est: <hi>Pater, volo ut ubi ego sum, et
ipsi sint mecum <note>(Joan. XVII, 24)</note>
          </hi>? Non ergo de illa
sua cum suis praesentia, qua cum illis est usque
ad consummationem saeculi, nunc locutus est, ubi
ait, <hi>Adhuc modicum vobiscum sum:</hi> sed vel de
infirmitate mortali, qua cum illis erat usque ad passionem
suam; aut de praesentia corporali, qua
<pb n="1807"/>
cum illis futurus erat usque ad ascensionem suam.
Quodlibet horum quis eligat, cum fide non litigat.</p>
        </div3>
<div3>
          <head>3.</head>
          <p>
 Ne cui autem videatur abhorrere iste sensus a
vero, quo dicimus Dominum mortalis carnis communionem,
in qua cum discipulis usque ad passionem
fuit, significare potuisse dicendo, <hi>Adhuc modicum vobiscum
sum;</hi> apud alium quoque evangelistam post
resurrectionem verba ejus attendat, ubi ait, <hi>Haec locutus
sum vobis, cum adhuc essem vobiscum <note>(Luc. XXIV,
44)</note>
          </hi>: quasi tunc non erat cum ipsis simul assistentibus,
videntibus, tangentibus, colloquentibus. Quid
est ergo, <hi>cum adhuc essem vobiscum,</hi> nisi, cum adhuc
essem in carne mortali, in qua estis et vos? Tunc
enim quidem in eadem carne resuscitatus erat; sed
cum illis in eadem mortalitate jam non erat. Quapropter
sicut ibi jam immortalitate carnis indutus veraciter
ait, <hi>cum adhuc essem vobiscum;</hi> ubi nihil aliud
intelligere possumus, nisi, cum adhuc essem in carnis
mortalitate vobiscum: ita et hic non absurde dixisse
intelligitur, <hi>Adhuc modicum vobiscum sum,</hi> tanquam
diceret, adhuc modicum sicut vos estis, mortalis sum
ego. Ergo sequentia videamus.</p>
        </div3>
<div3>
          <head>4.</head>
          <p>
 <hi>Quaeretis me, et sicut dixi Judaeis, quo ego vado,
vos non potestis venire, et vobis dico modo.</hi> Hoc est,
modo non potestis. Judaeis autem cum hoc diceret,
non addidit <hi>modo.</hi> Isti itaque venire non poterant tunc
quo ille ibat, sed poterant postea: nam hoc apostolo
Petro apertissime paulo post ait. Cum enim dixisset
ille, <hi>Domine, quo vadis?</hi> respondit ei, <hi>Quo ego vado,
non potes me modo sequi; sequeris autem postea <note>(Joan.
XIII, 36)</note>
          </hi>. Sed hoc quid sit, non negligenter est praetereundum.
Quo enim sequi tunc non poterant discipuli
Dominum, sed postea poterant? Si dixerimus ad
mortem: homini nato quod invenitur tempus, quo
ad moriendum non sit idoneus; quandoquidem talis
est in corpore corruptibili hominum sors, ut non sit
in ea facilior vita quam mors? Non igitur adhuc minus
idonei erant sequi Dominum ad mortem, sed
minus idonei erant sequi Dominum ad vitam quae non
habet mortem. Illo quippe ibat Dominus, ut surgens
a mortuis jam non moreretur, et mors ei ultra non
dominaretur <note>(Rom. VI, 9)</note>. Moriturum quippe Dominum
pro justitia quomodo jam fuerant secuturi,
adhuc martyrio non maturi? Aut iturum Dominum
ad immortalitatem carnis, quomodo jam fuerant secuturi,
quandolibet morituri, sed in saeculi fine resurrecturi?
Aut iturum Dominum ad sinum Patris, nec relicturum
eos, unde nec recessit cum venisset ad eos,
quomodo jam fuerant secuturi; cum esse nemo possit
in illa felicitate nisi perfectus in charitate? Ideoque
docens quomodo idonei esse possint pergere quo ille
antecedebat, <hi>Mandatum,</hi> inquit, <hi>novum do vobis, ut
diligatis invicem <note>(Joan. XIII, 34)</note>
          </hi>. Hi sunt gressus quibus
sequendus est Christus: sed de his sermo uberior
in aliud tempus est differendus.
</p>
        </div3>
      </div1>

<div1>
        <head>TRACTATUS LXV. <hi>In id quod Dominus ait,</hi> Mandatum novum do vobis, ut diligatis invicem, sicut dilexi vos, ut et vos invicem diligatis: in hoc cognoscent omnes quia mei discipuli estis, si dilectionem habueritis in invicem. <hi>Cap.</hi> XIII, V\ V\. 34, 35.</head>

<pb n="1807"/>
<div3>
          <head>1. </head>
<p>
            <pb n="1808"/>Dominus Jesus mandatum novum se discipulis
suis dare testatur, ut diligant invicem: <hi>Mandatum,</hi> 
inquit, <hi>novum do vobis, ut diligatis invicem.</hi> Nonne
jam erat hoc mandatum in antiqua Dei lege, ubi scriptum
est, <hi>Diliges proximum tuum tanquam teipsum <note>(Levit. XIX, 18)</note>
            </hi>?
Cur ergo novum appellatur a Domino,
quod tam vetus esse convincitur? An ideo est mandatum
novum, quia exuto vetere induit nos hominem
novum? Innovat quippe audientem, vel potius obedientem,
non omnis, sed ista dilectio quam Dominus
ut a carnali dilectione distingueret, addidit, <hi>sicut dilexi
vos.</hi> Nam diligunt invicem mariti et uxores, parentes
et filii, et quaecumque alia inter se homines
necessitudo humana devinxerit: ut taceamus de dilectione
culpabili atque damnabili, qua diligunt invicem
adulteri et adulterae, scortatores et meretrices,
et quoscumque alios non humana necessitudo, sed
humanae vitae noxia turpitudo conjungit. Mandatum
ergo novum dedit nobis Christus, ut diligamus invicem,
sicut et ipse dilexit nos. Dilectio ista nos innovat,
ut simus homines novi, haeredes Testamenti
Novi, cantatores cantici novi. Haec dilectio, fratres
charissimi, antiquos etiam tunc justos, tunc Patriarchas
et Prophetas, sicut postea beatos Apostolos innovavit:
ipsa et nunc innovat gentes, et ex universo
genere humano quod diffunditur toto orbe terrarum,
facit et colligit populum novum, corpus novae nuptae
Filii Dei unigeniti sponsae, de qua dicitur in Cantico
canticorum, <hi>Quae est ista quae ascendit dealbata <note>(Cant.
VIII, 5, sec. LXX)</note>
            </hi>? utique dealbata, quia innovata;
unde nisi mandato novo? Propter quod pro invicem
sollicita sunt membra in ea; et si patitur unum membrum,
compatiuntur omnia membra, et si glorificatur
unum membrum, congaudent omnia membra <note>(I Cor. XII, 25, 26)</note>.
Audiunt enim, atque custodiunt, <hi>Mandatum novum do vobis, ut vos invicem diligatis:</hi> 
non sicut se diligunt qui corrumpunt, nec sicut se
diligunt homines, quoniam homines sunt; sed sicut
se diligunt, quoniam dii sunt et filii Altissimi omnes,
ut sint Filio ejus unico fratres, ea dilectione invicem
diligentes, qua ipse dilexit eos, perducturus eos ad
illum finem qui sufficiat eis, ubi satietur in bonis desiderium
eorum <note>(Psal. CII, 5)</note>. Tunc enim aliquid desiderio
non deerit, quando omnia in omnibus Deus
erit <note>(I Cor. XV, 28)</note>. Talis finis non habet finem. Nemo
ibi moritur, quo nemo pervenit, nisi huic saeculo moriatur,
non morte omnium, qua corpus ab anima deseritur;
sed morte electorum, qua etiam cum in carne
mortali adhuc manetur, cor sursum ponitur. De quali
morte dicebat Apostolus, <hi>Mortui enim estis, et vita
vestra abscondita est cum Christo in Deo <note>(Coloss. III,
3)</note>
            </hi>. Hinc fortasse dictum est, <hi>Valida est sicut mors dilectio <note>(Cant. VIII, 6)</note>
            </hi>.
Hac enim dilectione fit ut in isto
adhuc corruptibili corpore constituti moriamur huic
saeculo, et vita nostra abscondatur cum Christo in
Deo: imo ipsa dilectio est mors nostra saeculo, et
<pb n="1809"/>
vita cum Deo. Si enim mors est quando de corpore
anima exit, quomodo non est mors quando de mundo
amor noster exit? Valida est ergo sicut mors dilectio.
Quid ea validius, qua vincitur mundus?</p>
        </div3>
<div3>
          <head>2.</head>
          <p>
 Nolite itaque, fratres mei, putare in hoc quod
ait Dominus, <hi>Mandatum novum do vobis, ut vos invicem
diligatis,</hi> illud majus praetermissum esse mandatum,
quo praecipitur ut diligamus Dominum Deum
nostrum ex toto corde, ex tota anima, et ex tota
mente: tanquam enim hoc praetermisso videtur dictum, <hi>ut diligatis invicem,</hi> 
 velut hoc ad illud alterum
non pertineat, quo dictum est, <hi>Diliges proximum
tuum tanquam teipsum. In his</hi> enim <hi>duobus praeceptis,</hi> 
inquit, <hi>tota Lex pendet, et Prophetae <note>(Matth. XXII, 37-40)</note>
          </hi>.
Sed bene intelligentibus utrumque invenitur in
singulis. Nam et qui diligit Deum, non eum potest
contemnere praecipientem ut diligat proximum; et
qui sancte ac spiritualiter diligit proximum, quid in
eo diligit nisi Deum? Ipsa est dilectio ab omni mundana
dilectione discreta, quam distinguendo addidit
Dominus, <hi>sicut dilexi vos.</hi> Quid enim nisi Deum dilexit
in nobis? Non quod habebamus, sed ut haberemus:
ut perducat nos, sicut paulo ante dixi, ubi sit
Deus omnia in omnibus. Sic etiam medicus recte dicitur
aegros diligere: et quid in eis nisi salutem diligit,
quam cupit utique revocare, non morbum, quem venit
expellere? Sic ergo et nos invicem diligamus, ut
quantum possumus, invicem ad habendum in nobis
Deum cura dilectionis attrahamus. Hanc dilectionem
nobis donat ipse qui ait, <hi>Sicut dilexi vos, ut et vos
diligatis invicem.</hi> Ad hoc ergo nos dilexit, ut et nos
diligamus invicem; hoc nobis conferens diligendo
nos, ut mutua dilectione constringamur inter nos, et
tam dulci vinculo connexis membris corpus tanti capitis
simus.</p>
        </div3>
<div3>
          <head>3.</head>
          <p>
 <hi>In hoc cognoscent,</hi> inquit, <hi>omnes quia mei discipuli
estis, si dilectionem habueritis in invicem:</hi> tanquam
diceret, Alia munera mea habent vobiscum etiam non
mei, non solum naturam, vitam, sensum, rationem,
et eam salutem quae hominibus pecoribusque communis
est; verum etiam linguas, Sacramenta, prophetiam,
scientiam, fidem, distributionem rerum suarum
pauperibus, et traditionem corporis sui ut ardeant:
sed quoniam charitatem non habent, ut cymbala
concrepant, nihil sunt, nihil illis prodest <note>(I Cor.
XIII, 1-3)</note>. Non ergo in illis quamvis bonis muneribus
meis, quae habere possunt etiam non discipuli mei;
sed <hi>in hoc cognoscent omnes quia mei discipuli estis, si
dilectionem habueritis in invicem.</hi> O sponsa Christi pulchra
inter mulieres! o dealbata ascendens, et incumbens
super fratruelem tuum! quoniam cujus lumine
illustraris ut candeas, ejus adjutorio fulciris ne cadas:
o quam bene cantatur tibi in illo Cantico canticorum
velut epithalamio tuo, <hi>Quia charitas in deliciis tuis <note>(Cant. VII, 6, sec. LXX)</note>
          </hi>!
Ipsa non comperdit cum
impiis animam tuam; ipsa discernit causam tuam, et
sicut mors valida est, et in deliciis tuis est. Quam mirandi
generis mors est, cui parum fuit non esse in
poenis, nisi esset insuper in deliciis! Sed hic jam iste
<pb n="1810"/>
sermo claudatur: ab alio exordio tractanda sunt quae
sequuntur.
</p>
        </div3>
      </div1>

<div1>
        <head>TRACTATUS LXVI. <hi>De eo quod sequitur,</hi> Dicit ei Simon Petrus: Domine, quo vadis? <hi>usque ad id,</hi> Amen, amen dico tibi; non cantabit gallus, donec ter me neges. <hi>Cap.</hi> XIII, V\ 36-38.</head>
<div3>
          <head>1.</head>
          <p>
 Cum Dominus Jesus sanctam dilectionem qua se
invicem diligerent, discipulis commendaret, <hi>Dicit ei
Simon Petrus: Domine, quo vadis?</hi> Sic utique hoc
dixit Magistro discipulus, et Domino servus, tanquam
sequi paratus. Propterea quippe Dominus, qui ejus
animum vidit quare hoc interrogaverit, sic ei respondit: <hi>Quo ego vado, non potes me modo sequi:</hi> 
tanquam diceret, Propter quod interrogas, non potes
modo. Non ait, non potes; sed <hi>non potes modo:</hi> dilationem
intulit, non spem tulit; et eamdem spem
quam non tulit, sed potius dedit, sequenti voce firmavit,
addendo atque dicendo, <hi>Sequeris autem postea.</hi> 
Quid festinas, Petre? Nondum te suo spiritu solidavit
petra. Noli extolli praesumendo, <hi>non potes modo:</hi> noli
dejici desperando, <hi>sequeris postea.</hi> Sed adhuc ille quid
dicit? <hi>Quare te non possum sequi modo? Animam meam
pro te ponam.</hi> Quid in animo ejus esset cupiditatis,
videbat; quid virium, non videbat. Voluntatem suam
jactabat infirmus, sed inspiciebat valetudinem medicus;
iste promittebat, ille praenoscebat: qui nesciebat,
audebat; qui praesciebat, docebat. Quantum sibi
assumpserat Petrus intuendo quid vellet, ignorando
quid posset? quantum sibi assumpserat, ut cum venisset
Dominus animam suam ponere pro amicis suis,
ac per hoc et pro ipso, ille hoc Domino offerre confideret:
et nondum pro se posita anima Christi, animam
suam polliceretur se positurum esse pro Christo? <hi>Respondit</hi> 
 ergo <hi>Jesus, Animam tuam pro me pones?</hi> 
Itane facies pro me, quod nondum ego pro te? <hi>Animam
tuam pro me pones?</hi> Praeire potes, qui sequi non
potes? Quid tantum praesumis? quid de te sentis?
quid esse te credis? Audi quid sis: <hi>Amen, amen dico
tibi; non cantabit gallus, donec ter me neges.</hi> Ecce
quomodo tibi cito apparebis, qui magna loqueris, et
te parvulum nescis. Qui mihi promittis mortem tuam,
ter negabis vitam tuam. Qui te jam putas mori posse
pro me, prius vive pro te: nam timendo mortem
carnis tuae, mortem dabis animae tuae. Quanta enim
vita est confiteri Christum, tanta mors est negare
Christum.</p>
        </div3>
<div3>
          <head>2.</head>
          <p>
 An apostolus Petrus, sicut eum quidam favore
perverso excusare nituntur <note>(Ambros. in Luc. XXII)</note>,
Christum non negavit, quia interrogatus ab ancilla
hominem se nescire respondit, sicut alii evangelistae
contestantur expressius? Quasi vero qui hominem
Christum negat, non Christum negat; et hoc in eo
negat quod factus est propter nos, ne periret quod
fecerat nos. Ergo qui ita confitetur Christum Deum,
ut hominem neget, non pro illo mortuus est Christus;
quia secundum hominem mortuus est Christus. Qui
negat hominem Christum, non reconciliatur per mediatorem
<pb n="1811"/>
Deo. Unus enim Deus, et unus mediator
Dei et hominum homo Christus Jesus <note>(I Tim. II, 5)</note>.
Qui negat hominem Christum, non justificatur; quia
sicut per inobedientiam unius hominis, peccatores
constituti sunt multi; ita et per obedientiam unius
hominis, justi constituentur multi <note>(Rom. V, 19)</note>. Qui
negat hominem Christum, non resurget in resurrectionem
vitae; quia per hominem mors, et per hominem
resurrectio mortuorum: sicut enim in Adam
omnes moriuntur, ita et in Christo omnes vivificabuntur <note>(I Cor. XV, 21 et 22)</note>.
Per quid autem caput est
Ecclesiae, nisi per hominem, quod Verbum caro factum
est? id est, Dei Patris Unigenitus Deus homo
factus est. Quomodo est igitur in corpore Christi,
qui negat hominem Christum? Qui enim caput
negat, quomodo est membrum? Sed quid multis immorer,
cum ipse Dominus abstulerit omnes humanae
argumentationis ambages? Non enim ait, Non cantabit
gallus donec hominem neges; aut, sicut loqui familiariore
cum hominibus dignatione consuevit, Non
cantabit gallus donec Filium hominis ter neges: sed
ait, <hi>donec me ter neges.</hi> Quid est, <hi>me,</hi> nisi quod erat?
et quid nisi Christus erat? Quidquid ergo ejus negavit,
ipsum negavit, Christum negavit, Dominum Deum
suum negavit. Quia et ille condiscipulus ejus Thomas,
quando exclamavit, <hi>Dominus meus et Deus meus,</hi> non
Verbum, sed carnem tetigit; non incorpoream Dei
naturam, sed hominis corpus curiosis manibus contrectavit <note>(Joan. XX, 27, 28)</note>.
Hominem itaque tetigit,
et tamen Deum cognovit. Si ergo quod iste tetigit,
hoc Petrus negavit; quod iste exclamavit, hoc Petrus
offendit. <hi>Non cantabit gallus, donec ter me neges.</hi> Dicas
licet, <hi>Nescio hominem;</hi> dicas licet, <hi>Homo, nescio
quid dicis;</hi> dicas licet, <hi>Non sum ex discipulis ejus <note>(Matth. XXVI, 34, 69-74, et Luc. XXII, 55-60)</note>
          </hi>:
me
negabis. Si, quod dubitare nefas est, Christus hoc
dixit, verumque praedixit, procul dubio Petrus Christum
negavit. Non accusemus Christum cum defendimus
Petrum. Peccatum agnoscat infirmitas; nam
mendacium non habet veritas. Agnovit quippe peccatum
suum infirmitas Petri, prorsus agnovit; et quantum
mali Christum negando commiserit, plorando
monstravit. Ipse suos redarguit defensores, et unde
eos convincat, producit lacrymas testes. Neque nos
cum ista dicimus, primum Apostolorum accusare delectat:
sed hunc intuendo admoneri nos oportet, ne
homo quisquam de humanis viribus fidat. Nam quid
aliud pertinuit ad doctorem salvatoremque nostrum,
nisi ut nobis nequaquam de se quemquam praesumere
debere, in ipso primo Apostolorum demonstraret
exemplo? In anima itaque Petri contigit quod offerebat
in corpore. Non tamen pro Domino, ut temere
praesumebat, praecessit, sed aliter quam putabat.
Namque ante mortem et resurrectionem Domini, et
mortuus est negando, et revixit plorando: sed mortuus
est, quia superbe ipse praesumpsit; revixit autem,
quia benigne ille respexit.
</p>
        </div3>
      </div1>

<div1>
        <head>TRACTATUS LXVII. <hi>De eo quod Dominus dicit,</hi> Non turbetur cor vestrum; <hi>usque ad id,</hi> Iterum venio, et accipiam vos ad meipsum. <hi>Cap.</hi> XIV, V\ 1-3.</head>

<pb n="1812"/>
<div3>
          <head>1.</head>
          <p>
 Erigenda est nobis, fratres, ad Deum major intentio,
ut verba sancti Evangelii, quae modo in nostris
auribus sonuerunt, etiam mente capere utcumque
possimus. Ait enim Dominus Jesus: <hi>Non turbetur
cor vestrum. Credite in Deum, et in me credite.</hi> Ne
mortem tanquam homines timerent, et ideo turbarentur,
consolatur eos, etiam se Deum esse contestans. <hi>Credite,</hi> 
 inquit, <hi>in Deum, et in me credite.</hi> Consequens
est enim ut si in Deum creditis, et in me credere
debeatis: quod non esset consequens, si Christus
non esset Deus. <hi>Credite in Deum, et in</hi> eum <hi>credite</hi> 
cui natura est, non rapina, esse aequalem Deo: semetipsum
enim exinanivit; non tamen formam Dei
amittens, sed formam servi accipiens <note>(Philipp. II, 6,
7)</note>. Mortem metuitis huic formae servi; <hi>non turbetur
cor vestrum,</hi> suscitabit illam forma Dei.</p>
        </div3>
<div3>
          <head>2.</head>
          <p>
 Sed quid est quod sequitur, <hi>In domo Patris mei
mansiones multae sunt,</hi> nisi quia et sibi metuebant?
Unde audire debuerunt, <hi>Non turbetur cor vestrum.</hi> 
Quis enim eorum non metueret, cum Petro dictum
esset fidentiori atque promptiori, <hi>Non cantabit gallus
donec ter me neges <note>(Joan. XIII, 38)</note>
          </hi>? Tanquam ergo
essent ab illo perituri, merito turbabantur: sed cum
audiunt, <hi>In domo Patris mei mansiones multae sunt:
si quo minus, dixissem vobis quia vado parare vobis locum;</hi> 
a perturbatione recreantur, certi ac fidentes
etiam post pericula tentationum se apud Deum cum
Christo esse mansuros. Quia etsi alius est alio fortior,
alius alio sapientior, alius alio justior, alius alio sanctior; <hi>in domo Patris mansiones multae sunt;</hi> 
 nullus
eorum alienabitur ab illa domo, ubi mansionem pro
suo quisque accepturus est merito. Denarius quidem
ille aequalis est omnibus, quem paterfamilias eis qui
operati sunt in vinea jubet dari omnibus, non in eo discernens
qui minus et qui amplius laborarunt <note>(Matth.
XX, 9)</note>: quo utique denario vita significatur
aeterna, ubi amplius alio nemo vivit, quoniam vivendi
non est diversa in aeternitate mensura. Sed multae
mansiones, diversas meritorum in una vita aeterna
significant dignitates. Alia est enim gloria solis, alia
gloria lunae, alia gloria stellarum: stella enim ab
stella differt in gloria; sic et resurrectio mortuorum.
Tanquam stellae sancti diversas mansiones diversae
claritatis, tanquam in coelo, sortiuntur in regno;
sed propter unum denarium nullus separatur a regno:
atque ita Deus erit omnia in omnibus <note>(I Cor.
XV, 41, 42, 28)</note>, ut quoniam Deus Charitas est <note>(I Joan.
IV, 8)</note>, per charitatem fiat ut quod habent singuli,
commune sit omnibus. Sic enim quisque etiam ipse
habet, cum amat in altero quod ipse non habet. Non
erit itaque aliqua invidia imparis claritatis, quoniam
regnabit in omnibus unitas charitatis.</p>
        </div3>
<div3>
          <head>3.</head>
          <p>
 Proinde respuendi sunt a corde christiano, qui
<pb n="1813"/>
putant ideo dictum multas esse mansiones, quia extra
regnum coelorum erit aliquid, ubi maneant beati innocentes
qui sine Baptismo ex hac vita emigrarunt,
quia sine illo in regnum coelorum intrare non poterunt.
Haec fides non est fides, quoniam non est vera
et catholica fides. Itane tandem stulti homines, et
carnalibus cogitationibus excaecati, cum reprobandi
essetis, si mansionem non dico Petri et Pauli vel cujuslibet
Apostolorum, sed cujuscumque parvuli baptizati
a regno coelorum separaretis; non vos putatis
esse reprobandos, qui domum Dei Patris inde separatis?
Non enim ait Dominus, In universo mundo,
aut, in universa creatura, aut, in vita vel beatitudine
sempiterna mansiones multae sunt; sed, <hi>In domo,</hi> inquit, <hi>Patris mei mansiones multae sunt.</hi> 
 Nonne ista est
domus ubi aedificationem habemus ex Deo, domum
non manufactam, aeternam in coelis <note>(II Cor. V, 1)</note>?
Nonne ista est domus de qua cantamus Domino, <hi>Beati qui habitant in domo tua; in saecula saeculorum
laudabunt te 
 <note>(Psal. LXXXIII, 5)</note>
          </hi>? Ergone vos non domum
cujusque baptizati fratris, sed domum ipsius
Dei Patris, cui omnes fratres dicimus, <hi>Pater noster,
qui es in coelis <note>(Matth. VI, 9)</note>
          </hi>, a regno separare coelorum,
aut eam sic dividere audebitis, ut aliquae mansiones
ejus sint in regno coelorum, aliquae autem extra
regnum coelorum? Absit, absit ut qui volunt habitare
in regno coelorum, in hac stultitia velint habitare
vobiscum: absit, inquam, ut cum omnis domus
regnantium filiorum non sit alibi nisi in regno, ipsius
regiae domus pars aliqua non sit in regno.</p>
        </div3>
<div3>
          <head>4.</head>
          <p>
 <hi>Et si abiero,</hi> inquit, <hi>et praeparavero vobis locum;
iterum venio, et accipiam vos ad meipsum, ut ubi sum
ego et vos sitis. Et quo ego vado scitis, et viam scitis.</hi> 
O Domine Jesu, quomodo vadis parare locum, si jam
multae mansiones sunt in domo Patris tui, ubi tecum
habitabunt tui! Aut si accipis eos ad teipsum, quomodo
iterum venis qui non recedis? Ista, charissimi,
si breviter explicare conemur, quantum videtur hodierno
satis esse sermoni, coarctata utique non clarebunt,
et erit ipsa brevitas altera obscuritas: proinde
hoc debitum differamus, quod opportunius vobis
Patrefamilias nostro largiente reddamus.
</p>
        </div3>
      </div1>

<div1>
        <head>TRACTATUS LXVIII. <hi>In eamdem lectionem.</hi> </head>
<div3>
          <head>1.</head>
          <p>
 Deberi vobis, fratres charissimi, jamque esse
reddendum quod distuleramus, agnoscimus, quomodo
intelligi possint non esse inter se ista duo contraria,
quod cum dixisset Dominus, <hi>In domo Patris
mei mansiones multae sunt: si quo minus, dixissem vobis
quia vado parare vobis locum;</hi> ubi satis ostendit
ideo se hoc illis dixisse, quia jam ibi sunt mansiones
multae, et non est opus aliquam praeparare: rursus
dicit. <hi>Et si abiero, et praeparavero vobis locum; iterum
venio, et accipiam vos ad me ipsum, ut ubi ego
sum et vos sitis.</hi> Quomodo vadit, et parat locum, si
jam multae mansiones sunt? Si quo minus, dixisset, <hi>Vado parare.</hi> 
 Aut si adhuc parandus est, cur non merito
dixisset, <hi>Vado parare?</hi> An istae mansiones et
<pb n="1814"/>
sunt, et parandae sunt? Si quo minus enim essent,
dixisset, <hi>Vado parare.</hi> Et tamen quia ita sunt ut parandae
sint, non eas vadit parare sicut sunt: sed
si abierit et paraverit sicut futurae sunt, iterum veniens
accipiet suos ad seipsum, ut ubi est ipse, sint
etiam ipsi. Quomodo ergo mansiones in domo Patris
non aliae, sed ipsae, et sine dubio jam sunt sicut parandae
non sunt, et nondum sunt sicut parandae sunt?
Quomodo putamus, nisi quomodo etiam propheta
praedicat Deum, quia fecit quae futura sunt? Non
enim ait, Qui facturus est quae futura sunt, sed, <hi>Qui
fecit quae futura sunt <note>(Isai. XLV, 11, sec. LXX)</note>
          </hi>. Ergo
et fecit ea, et facturus est ea. Nam neque facta sunt,
si ipse non fecit: neque futura sunt, si ipse non fecerit.
Fecit ergo ea praedestinando, facturus est operando.
Sicut discipulos quando elegerit, satis indicat
Evangelium; tunc utique quando eos vocavit <note>(Luc.
VI, 13)</note>: et tamen ait Apostolus, <hi>Elegit nos ante
mundi constitutionem <note>(Ephes. I, 4)</note>
          </hi>: praedestinando
utique, non vocando. <hi>Quos autem praedestinavit, illos
et vocavit <note>(Rom. VIII, 30)</note>
          </hi>: elegit praedestinando ante
mundi constitutionem, elegit vocando ante mundi consummationem.
Sic et mansiones praeparavit et praeparat;
nec alias, sed quas praeparavit, has praeparat,
qui fecit quae futura sunt: quas praeparavit praedestinando,
praeparat operando. Jam ergo sunt in praedestinatione:
si quo minus, dixisset, Ibo et parabo,
id est, praedestinabo. Sed quia nondum sunt in operatione, <hi>Et si abiero,</hi> 
 inquit, <hi>et praeparavero vobis
locum; iterum venio, et accipiam vos ad meipsum.</hi> </p>
        </div3>
<div3>
          <head>2.</head>
          <p>
 Parat autem quodammodo mansiones, mansionibus
parando mansores. Quippe cum dixerit, <hi>In domo
Patris mei mansiones multae sunt;</hi> quid putamus
esse domum Dei, nisi templum Dei? Quod autem sit,
interrogetur Apostolus, et respondeat: <hi>Templum enim
Dei sanctum est, quod estis vos <note>(I Cor. III, 17)</note>
          </hi>. Hoc est
etiam regnum Dei, quod Filius traditurus est Patri:
unde dicit idem apostolus, <hi>Initium Christus, deinde
qui sunt Christi in praesentia ejus: deinde finis, cum
tradiderit regnum Deo et Patri <note>(Id. XV, 23 et 24)</note>
          </hi>; id
est, quos redemit sanguine suo, tradiderit contemplando
etiam Patri suo. Hoc est regnum coelorum,
de quo dicitur, <hi>Simile est regnum coelorum homini seminanti
bonum semen in agro suo. Bonum autem semen,
hi sunt filii regni:</hi> qui etsi nunc habent permixta zizania,
mittet in fine rex ipse Angelos suos, <hi>et colligent
de regno ejus omnia scandala. Tunc justi fulgebunt
sicut sol in regno Patris sui <note>(Matth. XIII, 24,
38 43)</note>
          </hi>. Regnum fulgebit in regno, cum regno venerit
regnum, quod nunc oramus, et dicimus, <hi>Veniat
regnum tuum <note>(Id. VI, 10)</note>
          </hi>. Nunc ergo jam regnum
vocatur, sed adhuc convocatur: si enim regnum non
vocaretur, <hi>Colligent de regno ejus omnia scandala,</hi> non
diceretur. Sed nondum regnat hoc regnum. Proinde
sic jam est regnum, ut cum de illo collecta fuerint
omnia scandala, tunc perveniat ad regnum; ut non
solum regni nomen, sed etiam regnandi habeat potestatem.
Huic quippe regno ad dexteram stanti, in
fine dicetur, <hi>Venite, benedicti Patris mei, percipite
<pb n="1815"/>
regnum <note>(Matth. XXV, 34)</note>
          </hi>: id est, qui regnum eratis et
non regnabatis, venite, regnate; ut quod in spe fueratis,
etiam in re esse possitis. Haec ergo domus Dei,
hoc templum Dei, hoc regnum Dei, regnumque coelorum
adhuc aedificatur, adhuc fabricatur, adhuc paratur,
adhuc congregatur. In illo erunt mansiones,
sicut eas adhuc parat Dominus: in illo jam sunt,
sicut praedestinavit jam Dominus.</p>
        </div3>
<div3>
          <head>3.</head>
          <p>
 Sed quid est quod ut praepararet abiit, cum profecto
nos ipsos praepararet, quod non faciet si reliquerit?
Agnosco, Domine, ut possum: nimirum illud
significas, quia ut parentur istae mansiones, vivere
debet justus ex fide <note>(Rom. I, 17)</note>. Qui enim a Domino
peregrinatur, opus habet ex fide vivere; quia per
hanc ad speciem contemplandam paratur <note>(II Cor. V,
6-8)</note>. <hi>Beati</hi> enim <hi>mundo corde, quia ipsi Deum videbunt <note>(Matth. V, 8)</note>
          </hi>:
et, <hi>Fide mundat corda eorum <note>(Act.
XV, 9)</note>
          </hi>. Illud in Evangelio, hoc in Apostolorum Actibus
legitur. Fides autem, qua eorum qui Deum
visuri sunt, quamdiu peregrinantur, corda mundantur,
quod non videt credit: nam si vides, non est
fides. Credenti colligitur meritum, videnti redditur
praemium. Eat ergo Dominus et paret locum; eat ne
videatur, lateat ut credatur. Tunc enim locus paratur,
si ex fide vivatur. Creditus desideretur, ut
desideratus habeatur: desiderium dilectionis, praeparatio
est mansionis. Ita, Domine, para quod paras:
nos enim tibi paras, et te nobis paras; quoniam locum
paras, et tibi in nobis, et in te nobis. Tu enim
dixisti, <hi>Manete in me, et ego in vobis <note>(Joan. XV, 4)</note>
          </hi>.
Quantum quisque fuerit particeps tui, alius minus,
alius amplius, haec erit diversitas praemiorum pro diversitate
meritorum: haec erit multitudo mansionum
pro disparilitate mansorum; sed tamen omnium in
aeternitate vivorum, et sine fine beatorum. Quid est
quod vadis? quid est quod venis? Si bene te intelligo,
nec unde vadis nec unde venis, recedis: vadis latendo,
venis apparendo. Sed nisi maneas regendo,
ut proficiamus bene vivendo; quomodo parabitur locus
ubi possimus manere perfruendo? Haec de verbis
quae recitata sunt evangelicis, satis dicta sint, quo
usque ait Dominus, <hi>Iterum venio, et accipiam vos ad
meipsum.</hi> Quid autem sit quod sequitur, <hi>Ut ubi ego
sum, et vos sitis. Et quo ego vado scitis, et viam scitis;</hi> 
post interrogationem quae sequitur a discipulo factam,
tanquam per eum et nos interrogemus, melius audiemus
opportuniusque tractabimus.
</p>
        </div3>
      </div1>

<div1>
        <head>TRACTATUS LXIX. <hi>In id quod Dominus dicit,</hi> Et quo ego vado scitis, et viam scitis; <hi>usque ad id,</hi> Nemo venit ad Patrem, nisi per me. <hi>Cap.</hi> XIV, V\. 4-6.</head>
<div3>
          <head>1.</head>
          <p>
 Nunc est dilectissimi, ut quantum valemus, intelligamus
de verbis Domini posterioribus priora, et
consequentibus praecedentia, in eo quod audistis
apostolo Thomae interroganti esse responsum. Dixerat
enim superius Dominus, cum de mansionibus
<pb n="1816"/>
loqueretur, quas et esse dixit in domo Patris sui, et
ire se ut praeparet eas; ubi intelleximus et esse jam
mansiones ipsas in praedestinatione, et praeparari eas
cum eorum qui ibi mansuri sunt, per fidem corda
mundantur, quoniam ipsa Dei domus ipsi sunt; et
quid est aliud manere in domo Dei, quam esse in
populo Dei, cum idem populus est in Deo, et Deus in
eo? hoc ut praepararet, Dominus abiit; ut credendo in
eum qui non videtur, ea quae in specie semper futura
est, nunc per fidem mansio praeparetur: propter hoc
ergo dixerat, <hi>Et si abiero, et praeparavero vobis locum,
iterum venio, et accipiam vos ad meipsum, ut ubi ego sum et
vos sitis. Et quo ego vado scitis, et viam scitis.</hi> Ad haec <hi>dicit
ei Thomas: Domine, nescimus quo vadis; et quomodo
possumus viam scire?</hi> Utrumque illos Dominus dixerat
scire, utrumque dicit iste nescire, et locum quo itur,
et viam qua itur. Sed nescit ille mentiri: ergo isti
sciebant, et scire se nesciebant. Convincat eos jam
scire, quod se putant adhuc usque nescire. <hi>Dicit ei
Jesus: Ego sum via, et veritas, et vita.</hi> Quid est, fratres?
Ecce audivimus discipulum interrogantem,
audivimus et magistrum docentem, et nondum capimus,
etiam post vocem sonantem, sententiam latitantem.
Sed quid non possumus capere? Numquid
poterant ei dicere Apostoli ejus cum quibus loquebatur,
Nescimus te? Proinde si eum sciebant, et via ipse
est, viam sciebant: si eum sciebant, et veritas ipse
est, veritatem sciebant: si eum sciebant, et vita ipse
est, vitam sciebant. Ecce scire convicti sunt quod se
scire nesciebant.</p>
        </div3>
<div3>
          <head>2.</head>
          <p>
 Quid igitur et nos in isto sermone non cepimus?
Quid putatis, fratres mei, nisi quia dixit, <hi>Et quo vado
scitis, et viam scitis?</hi> Et ecce cognovimus quod sciebant
viam, quia sciebant ipsum qui est via: sed via
est qua itur; numquid via est et quo itur? Utrumque
autem illos dixerat scire, et quo vadit, et viam. Opus
ergo erat ut diceret, <hi>Ego sum via,</hi> ut ostenderet eos
qui eum scirent, viam scire quam putaverant se nescire:
quid autem opus erat ut diceret, <hi>Ego sum via,
et veritas, et vita,</hi> cum via cognita qua iret, restaret
nosse quo iret; nisi quia ibat ad veritatem, ibat ad
vitam? Ibat ergo ad seipsum, per seipsum. Et nos quo
imus, nisi ad ipsum? et qua imus, nisi per ipsum?
Ipse igitur ad seipsum per seipsum; nos ad ipsum
per ipsum: imo vero et ad Patrem et ipse et nos.
Nam et de seipso alibi dicit, <hi>Ad Patrem vado <note>(Joan.
XVI, 10)</note>
          </hi>: et hoc loco propter nos, <hi>Nemo,</hi> inquit, <hi>venit
ad Patrem, nisi per me.</hi> Ac per hoc et ipse per se
ipsum et ad seipsum et ad Patrem, et nos per ipsum
et ad ipsum et ad Patrem. Quis haec capit, nisi qui
spiritualiter sapit? Et quantum est quod hic capit,
etiamsi spiritualiter sapit? Fratres, quid a me ista
vobis vultis exponi? Cogitate quam excelsa sint. Videtis
quid sim, video quid sitis: in omnibus nobis
corpus quod corrumpitur aggravat animam, et deprimit
terrena inhabitatio sensum multa cogitantem <note>(Sap. IX, 15)</note>.
Putamusne possumus dicere, <hi>Ad te levavi
animam meam, qui habitas in coelo <note>(Psal. CXXII,
1)</note>
          </hi>? Sed sub tanto pondere ubi ingemiscimus gravati,
<pb n="1817"/>
quomodo levabo animam meam, nisi mecum levet qui
posuit pro me suam? Dicam ergo quod possum, capiat
vestrum qui potest. Quo donante dico, eo donante
capit qui capit, et eo donante credit qui nondum
capit. <hi>Nisi</hi> enim <hi>credideritis,</hi> inquit propheta, <hi>non intelligetis <note>(Isai. VII, 9, sec. LXX)</note>
          </hi>.</p>
        </div3>
<div3>
          <head>3.</head>
          <p>
 Dic mihi, Domine meus, quid dicam servis tuis
conservis meis? Thomas apostolus ut te interrogaret,
habuit te ante se; nec tamen intelligeret te, nisi haberet
in se: ego interrogo te, quia te scio esse super
me; interrogo autem inquantum possum super me
effundere animam meam, ubi non sonantem et tamen
docentem audiam te. Dic mihi, obsecro, quomodo
vadis ad te? Numquidnam ut venires ad nos, reliqueras
te: maxime quia non a teipso venisti, sed Pater
te misit? Scio quidem quod te exinanisti; sed quia
formam servi accepisti <note>(Philipp. II, 7)</note>, non quia formam
Dei vel ad quam redires demisisti, vel quam
reciperes amisisti: et tamen venisti, et non solum
usque ad carnales oculos, verum etiam usque ad
manus hominum pervenisti. Quomodo, nisi in carne?
Per hanc venisti manens ubi eras, per hanc redisti
non relinquens quo veneras. Si ergo per hanc venisti
et redisti; per hanc procul dubio non solum nobis es
qua veniremus ad te, verum etiam tibi qua venires
et redires, via fuisti. Cum vero ad vitam, quod es
ipse, isti; eamdem profecto carnem tuam de morte
ad vitam duxisti. Aliud quippe Dei Verbum est, aliud
homo: sed Verbum caro factum est, id est homo.
Non itaque alia Verbi, alia est hominis persona, quoniam
utrumque est Christus una persona: ac per hoc
quemadmodum caro cum mortua est, Christus est
mortuus; et cum caro sepulta est, Christus est sepultus
<note>(sic enim corde credimus ad justitiam, sic ore
confessionem facimus ad salutem <hi>[Rom. X, 10]</hi> )</note>; ita
cum caro a morte venit ad vitam, Christus venit ad
vitam. Et quia Verbum Dei Christus est, Christus
est vita. Ita miro quodam et ineffabili modo, qui nunquam
demisit vel amisit seipsum, venit ad seipsum.
Venerat autem, ut dictum est, per carnem Deus ad
homines, veritas ad mendaces: Deus enim verax,
omnis autem homo mendax <note>(Id. III, 4)</note>. Cum itaque
ab hominibus abstulit, atque illuc ubi nemo mentitur,
carnem suam levavit; idem ipse, quia Verbum caro
factum est, per seipsum, id est per carnem, ad veritatem,
quod est ipse, remeavit. Quam quidem veritatem,
quamvis inter mendaces, et in morte servavit:
aliquando enim Christus fuit mortuus, sed nunquam
fuit falsus.</p>
        </div3>
<div3>
          <head>4.</head>
          <p>
 Accipite quamvis diversum et longe impar
exemplum, tamen utcumque ad intelligendum Deum,
ex his quae propius subjecta sunt Deo. Ecce ego ipse,
quantum attinet ad animum meum, cum hoc sim quod
estis et vos, si taceo, apud meipsum sum: si autem
loquor vobis quod intelligatis, quodammodo ad vos
procedo, nec me relinquo, sed et ad vos accedo, et
non recedo unde procedo. Cum autem tacuero, quodammodo
ad me redeo; et quodammodo vobiscum
maneo, si tenueritis quod audistis in sermone quem
<pb n="1818"/>
dico. Si hoc potest imago quam fecit Deus, quid potest
non a Deo facta, sed ex Deo nata imago Dei Deus:
cujus illud, quo ad nos egressus est, et in quo a nobis
regressus est, corpus, non sicut meus elapsus est
sonus, sed manet ibi ubi jam non moritur, et mors
ei ultra non dominabitur <note>(Rom. VI, 9)</note>? Multa de his
evangelicis verbis adhuc dici fortasse poterant et debebant:
sed non sunt corda vestra spiritualibus cibis
quamlibet suavibus oneranda; maxime quia spiritus
promptus est, caro autem infirma <note>(Matth. XXVI, 41)</note>.
</p>
        </div3>
      </div1>

<div1>
        <head>TRACTATUS LXX. <hi>De eo quod Dominus ait,</hi> Si cognovissetis me, et Patrem meum utique cognovissetis; <hi>usque ad id,</hi> Non credis quia ego in Patre, et Pater in me est? <hi>Cap.</hi> XIV, V\. 7-10.</head>
<div3>
          <head>1.</head>
          <p>
 Verba sancti Evangelii, fratres, ita recte intelliguntur,
si cum superioribus reperiuntur habere concordiam:
convenire enim debent praecedentia consequentibus,
quando veritas loquitur. Superius dixerat
Dominus,  « Et si abiero, et praeparavero vobis locum;
iterum venio, et accipiam vos ad meipsum, ut ubi ego
sum, et vos sitis: »  deinde addiderat,  « Et quo ego vado
scitis, et viam scitis; »  nihilque aliud ostendit esse quod
dixit, nisi quia ipsum sciebant. Quid ergo esset ire ad
seipsum per seipsum, quod etiam discipulis praestat
ut eant ad ipsum per ipsum, ut potuimus pristino
sermone jam diximus. Quod itaque ait, <hi>Ut ubi ego
sum, et vos sitis,</hi> ubi erant futuri nisi in ipso? Ac per
hoc est etiam ipse in seipso, et ideo ibi illi ubi et
ipse, id est, in ipso. Ipse est igitur vita aeterna in
qua futuri sumus, cum acceperit nos ad se: et ipsa
vita aeterna quod ipse est in ipso est, ut ubi est ipse,
et nos simus, hoc est, in ipso. <hi>Sicut enim habet Pater
vitam in semetipso,</hi> et utique non aliud est vita quam
habet, nisi quod est ipse qui hanc habet: <hi>sic dedit
Filio habere vitam in semetipso <note>(Joan. V, 26)</note>
          </hi>, cum ipse
sit eadem vita quam habet in semetipso. Numquid
autem nos vita quod est ipse, hoc erimus, cum in illa
vita, hoc est in ipso esse coeperimus? Non utique,
quia ipse existendo vita habet vitam, et ipse est quod
habet, et quod vita est in ipso, ipse est in seipso: nos
autem non ipsa vita, sed ipsius vitae participes sumus,
atque ita ibi erimus, ut in nobis ipsis non quod ipse
est esse possimus, sed nos ipsi non vita, ipsum habeamus
vitam, qui seipsum habet vitam, eo quod ipse sit
vita. Denique ipse et in seipso est immutabiliter, et
in Patre inseparabiliter: nos vero cum in nobis ipsis
esse voluissemus, ad nos ipsos turbati sumus; unde
illa vox est, <hi>Ad meipsum turbata est anima mea <note>(Psal.
XLI, 7)</note>
          </hi>: atque in deterius commutati, neque id quod
fuimus, manere potuimus. Cum autem per ipsum venimus
ad Patrem, sicut ait, <hi>Nemo venit ad Patrem
nisi per me;</hi> manentes in illo, nec a Patre nos quis
quam poterit separare, nec ab illo.</p>
        </div3>
<div3>
          <head>2.</head>
          <p>
 Connectens itaque consequentia praecedentibus: <hi>Si cognovistis me</hi>,
inquit, <hi>et Patrem meum utique cognovistis.</hi> 
<pb n="1819"/>
Hoc est quod ait: <hi>Nemo venit ad Patrem,
nisi per me.</hi> Deinde subjungit: <hi>Et amodo cognoscetis
eum, et vidistis eum.</hi> Sed Philippus unus ex Apostolis,
quid audierit non intelligens: <hi>Domine,</hi> inquit, <hi>ostende nobis Patrem, et sufficit nobis.</hi> 
 Cui Dominus: <hi>Tanto,</hi> 
 inquit, <hi>tempore vobiscum sum, et non cognovistis
me, Philippe? Qui videt me, videt et Patrem.</hi> Ecce
increpat quod tanto tempore cum ipsis erat, et non cognoscebatur.
Nonne ipse dixerat, <hi>Et quo ego vado scitis,
et viam scitis;</hi> et se nescire dicentes, eos haec scire convicerat,
addendo atque dicendo, <hi>Ego sum via, veritas et vita?</hi> 
Quomodo nunc dicit, <hi>Tanto tempore vobiscum sum,
et non cognovistis me?</hi> cum profecto, et quo iret, et viam
scirent, non ob aliud nisi quod ipsum utique scirent?
Sed facile ista solvitur quaestio, si dicamus quod eum
aliqui eorum sciebant, aliqui nesciebant, atque in his
qui nesciebant et Philippus erat: ut quod ait, <hi>Et quo
ego vado scitis, et viam scitis,</hi> illis dixisse intelligatur
qui sciebant; non Philippo cui dictum est, <hi>Tanto
tempore vobiscum sum, et non cognovistis me, Philippe?</hi> 
His ergo qui Filium jam noverant, etiam illud de Patre
dictum est, <hi>Et amodo cognoscetis eum, et vidistis
eum;</hi> dictum est enim propter omnimodam similitudinem
quae illi cum Patre est, ut ideo amodo dicerentur
nosse Patrem, quia noverant similem Filium.
Ergo jam sciebant Filium, etsi non omnes, certe quidam
eorum quibus dicitur, <hi>Et quo vado scitis, et viam
scitis:</hi> ipse est enim via. Sed Patrem nesciebant, ideo
audiunt, <hi>Si cognovistis me, et Patrem meum cognovistis:</hi> 
per me utique et illum. Alius enim ego sum,
alius ille. Sed ne putarent dissimilem, <hi>Et amodo,</hi> inquit, <hi>cognoscetis eum, et vidistis eum.</hi> 
 Viderunt enim
ejus simillimum Filium, sed admonendi fuerant talem
esse etiam Patrem quem nondum videbant, qualis
est Filius quem videbant. Et ad hoc valet quod
postea Philippo dicitur, <hi>Qui videt me, videt et Patrem.</hi> 
Non quod ipse esset Pater et Filius, quod in Sabellianis,
qui vocantur etiam Patripassiani, catholica fides
damnat: sed quod tam similes sint Pater et Filius,
ut qui unum noverit, ambos noverit. Solemus enim
de simillimis duobus ita loqui eis qui unum illorum
vident, et qualis est alius volunt nosse, ut dicamus:
Vidistis istum, illum vidistis. Sic ergo dictum est, <hi>Qui
me videt, videt et Patrem:</hi> non utique ut ipse sit Pater
qui Filius, sed quod a Patris similitudine in nullo
prorsus discrepet Filius. Nam nisi duo essent Pater et
Filius, non dictum esset, <hi>Si cognovistis me, et Patrem
meum cognovistis.</hi> Utique enim, quia <hi>nemo,</hi> inquit, <hi>venit
ad Patrem, nisi per me; si cognovistis me, et Patrem
meum cognovistis:</hi> quoniam ego per quem venitur ad
Patrem, perducam vos ad eum, ut ipsum etiam cognoscatis.
Sed quoniam illi sum omnino simillimus, <hi>amodo cognoscetis eum,</hi> 
 cum cognoscitis me: <hi>et vidistis
eum,</hi> si oculis cordis vidistis me.</p>
        </div3>
<div3>
          <head>3.</head>
          <p>
 Quid ergo est quod dicis, Philippe, <hi>Ostende nobis
Patrem, et sufficit nobis? Tanto,</hi> inquit, <hi>tempore
vobiscum sum, et non cognovistis me, Philippe? Qui videt
me, videt et Patrem.</hi> Quod si ad te multum est
hoc videre, saltem quod non vides hoc crede. <hi>Quomodo</hi> 
<pb n="1820"/>
enim <hi>dicis,</hi> inquit, <hi>Ostende nobis Patrem?</hi> Si me
vidisti qui omnimodo similis sum, vidisti illum cui
similis sum. Quod si videre non potes, <hi>non</hi> saltem <hi>credis quia ego in Patre, et Pater in me est?</hi> 
 Poterat hic
dicere Philippus: Video quidem te, et credo simillimum
esse Patri; sed numquid arguendus et objurgandus
est qui cum similem videt, etiam illum cui similis
est vult videre? Similem quidem novi, sed adhuc alterum
sine altero novi; non mihi sufficit, nisi et illum
cujus est iste similis noverim. <hi>Ostende</hi> itaque <hi>nobis
Patrem, et sufficit nobis.</hi> Sed ideo magister discipulum
arguebat, quoniam cor postulantis videbat. Tanquam
enim melior esset Pater quam Filius, ita Philippus
Patrem nosse cupiebat: et ideo nec Filium sciebat,
quo melius esse aliquid credebat. Ad hunc sensum
corrigendum dictum est, <hi>Qui videt me, videt et Patrem.
Quomodo tu dicis, Ostende nobis Patrem?</hi> Video quomodo
tu dicas: non alterum quaeris videre similem,
sed illum putas esse meliorem. <hi>Non credis quia ego in
Patre, et Pater in me est?</hi> Cur in similibus distantiam
cupis cernere? cur inseparabiles separatim desideras
nosse? Deinde non ad solum Philippum, sed ad eos
pluraliter loquitur, quae non sunt in angustias coarctanda,
ut adjuvante ipso diligentius exponantur.
</p>
        </div3>
      </div1>

<div1>
        <head>TRACTATUS LXXI. <hi>In id quod Dominus dicit,</hi> Verba quae ego loquor vobis, a meipso non loquor; <hi>usque ad id,</hi> Si quid petieritis Patrem in nomine meo, hoc faciam. <hi>Cap.</hi> XIV, V\ 10-14.</head>
<div3>
          <head>1.</head>
          <p>
 Audite auribus, accipite mentibus, dilectissimi,
loquentibus quidem nobis, sed ipso docente qui non
recedit a nobis. Dominus dicit, quod modo cum legeretur
audistis, <hi>Verba quae ego loquor vobis, a meipso
non loquor: Pater autem in me manens ipse facit opera.</hi> 
Ergo et verba opera sunt? Plane ita est. Nam profecto
qui proximum loquendo aedificat, bonum opus operatur.
Sed quid est, <hi>a meipso non loquor,</hi> nisi, a meipso
non sum qui loquor? Ei quippe tribuit quod facit, de
quo est ipse qui facit. Pater enim Deus non est de aliquo,
Filius autem Deus est quidem Patri aequalis, sed
de Patre Deo. Ideo ille Deus, sed non de Deo; et lumen,
sed non de lumine: iste vero Deus de Deo, lumen
de lumine.</p>
        </div3>
<div3>
          <head>2.</head>
          <p>
 Nam in his duabus sententiis, una qua dictum
est, <hi>Non a meipso loquor:</hi> alia qua dictum est, <hi>Pater
autem in me manens, ipse facit opera:</hi> singulas tenentes,
diversi nobis adversantur haeretici, qui non ex
una parte, sed in contraria conantes, a via veritatis
exorbitant. Ariani quippe dicunt: Ecce inaequalis est
Patri Filius, a seipso non loquitur. Dicunt Sabelliani
contra, id est Patripassiani: Ecce qui Pater est ipse
et Filius; quid enim est, <hi>Pater in me manens, ipse facit
opera,</hi> nisi, in me maneo ego qui facio? Contraria
dicitis: sed non eo modo sicut est falsum contrarium
vero, sed sicut sunt inter se duo falsa contraria. Errando
in diversa istis, in medio est via quam reliquistis.
Inter vos ipsos longiore intervallo separati
<pb n="1821"/>
estis, quam ab ipsa via cujus desertores estis. Vos
hinc, vos autem illinc, huc venite: alteri ad alteros
transire nolite, sed hinc atque illinc ad nos veniendo,
invicem vos invenite. Sabelliani, agnoscite quem praetermittitis;
Ariani, aequate quem subditis, et in via
vera nobiscum ambulabitis. Est enim quod invicem ex
vobis alteri ex alteris admoneri utrique debeatis.
Audi, sabelliane: usque adeo non ipse Pater, sed alter
est Filius, ut eum arianus inaequalem asserat Patri.
Audi, ariane: usque adeo Filius aequalis est Patri, ut
sabellianus eumdem esse dicat et Patrem. Tu adde
quem tollis, tu adimple quem minuis, et nobiscum
ambo consistitis: quia nec tu tollis, nec tu minuis
eum qui et alter est a Patre, ut convincas sabellianum,
et aequalis Patri, ut convincas arianum. Utrisque
enim clamat, <hi>Ego et Pater unum sumus <note>(Joan. X, 30)</note>
          </hi>.
Quod ait, <hi>unum,</hi> audiant Ariani; quod ait, <hi>sumus,</hi> audiant
Sabelliani: et nec illi aequalem, nec illi alterum
negando sint vani. Si ergo quoniam dixit, <hi>Verba quae
ego loquor vobis, a meipso non loquor,</hi> propterea putatur
usque adeo imparis potestatis, ut non quod ipse
vult faciat; audiatur quod dixit, <hi>Sicut Pater suscitat
mortuos et vivificat, sic et Filius quos vult vivificat.</hi> 
Item si quoniam dixit, <hi>Pater in me manens, ipse facit
opera,</hi> propterea putatur non alius esse Pater, alius
ipse; audiatur quod dixit, <hi>Quaecumque Pater facit, haec
et Filius similiter facit <note>(Id. V, 21, 19)</note>
          </hi>; et intelligatur
non bis unus, sed duo unum. Verum quia sic aequalis
alter alteri, ut tamen alter ex altero, ideo non loquitur
a semetipso, quia non est a seipso: et ideo Pater
in illo manens facit opera ipse, quia per quem et cum
quo facit, non est nisi ab ipso. Denique adjungit, et
dicit: <hi>Non creditis quia ego in Patre, et Pater in me
est? Alioquin propter opera ipsa credite.</hi> Antea solus
Philippus arguebatur, nunc autem non ibi eum solum
fuisse qui esset arguendus ostenditur. <hi>Propter opera,</hi> 
inquit, <hi>ipsa credite quia ego in Patre, et Pater in me
est:</hi> neque enim si separati essemus, inseparabiliter
operari ulla ratione possemus.</p>
        </div3>
<div3>
          <head>3.</head>
          <p>
 Sed quid est quod sequitur,  « Amen, amen dico
vobis, qui credit in me, opera quae ego facio, et ipse
faciet, et majora horum faciet; quia ego ad Patrem
vado: et quaecumque petieritis in nomine meo, haec
faciam. Ut glorificetur Pater in Filio, si quid petieritis
in nomine meo, hoc faciam. »  Ergo et illa majora
opera seipsum facturum esse promisit. Non se extollat
servus supra Dominum, et discipulus supra magistrum <note>(Id. XIII, 16)</note>:
majora quam ipse facit, dicit eos
esse facturos; sed in eis vel per eos se faciente, non
ipsis tanquam ex seipsis. Ei quippe cantatur, <hi>Diligam
te, Domine, virtus mea <note>(Psal. XVII, 2)</note>
          </hi>. Sed quae sunt
tandem ista majora? An forte quod aegros ipsis transeuntibus,
etiam eorum umbra sanabat <note>(Act. V, 15)</note>?
Majus est enim ut sanet umbra quam fimbria <note>(Matth.
XIV, 36)</note>. Illud per se, hoc per ipsos; sed tamen
utrumque ipse. Verumtamen quando ista dicebat, verborum
suorum opera commendabat: sic enim dixerat, <hi>Verba quae ego loquor vobis, a meipso non loquor;
Pater autem in me manens, ipse facit opera.</hi> 
 Quae opera
<pb n="1822"/>
tunc dicebat, nisi verba quae loquebatur? Audiebant
et credebant illi, et eorumdem verborum fructus erat
fides illorum: verumtamen evangelizantibus discipulis,
non tam pauci quam illi erant, sed gentes etiam
crediderunt; haec sunt sine dubitatione majora. Nec
tamen ait, Majora horum facietis, ut solos Apostolos
ea putaremus esse facturos; sed, <hi>Qui credit in me,</hi> inquit, <hi>opera quae ego facio, et ipse faciet, et majora horum
faciet.</hi> 
 Itane quicumque credit in Christum, facit
quae Christus, vel majora quam Christus? Non praetereunter
ista tractanda sunt, nec debent festinatione
praecipitari; sed ea cogit concludendus jam sermo
iste differri.
</p>
        </div3>
      </div1>

<div1>
        <head>TRACTATUS LXXII. <hi>In eamdem lectionem.</hi> </head>
<div3>
          <head>1.</head>
          <p>
 Quid sibi velit, et quomodo accipiendum sit quod
Dominus ait, <hi>Qui credit in me, opera quae ego facio, et
ipse faciet,</hi> non est facile comprehendere: et cum hoc
ad intelligendum difficillimum sit, adjecit aliud difficilius, <hi>Et majora horum faciet.</hi> 
 Quid est hoc? Qui faceret
opera quae Christus fecit, non inveniebamus;
qui etiam majora faciet, inventuri sumus? Sed dixeramus
sermone pristino quia majus fuit umbrae suae
transitu, quod discipuli fecerunt <note>(Act. V, 15)</note>, quam
fimbriae suae tactu, quod ipse Dominus fecit <note>(Matth.
XIV, 36)</note>, sanare languentes; et quia plures Apostolis,
quam ipso per os proprium praedicante Domino crediderunt:
ut haec viderentur opera intelligenda esse
majora: non quo major esset Magistro discipulus, vel
Domino servus, vel adoptatus Unigenito, vel homo
Deo; sed quod per illos ipse dignaretur eadem majora
facere, qui dicit illis alio loco, <hi>Sine me nihil potestis
facere <note>(Joan. XV, 5)</note>
          </hi>. Ipse quippe, ut alia emittam, quae
sunt innumerabilia, sine ipsis fecit eos, sine ipsis fecit
hunc mundum; et quia homo etiam ipse fieri dignatus
est, sine ipsis fecit et seipsum. Quid autem illi sine
ipso, nisi peccatum? Denique et hic id quod de hac
re poterat nos movere, mox abstulit: cum enim dixisset, <hi>Qui credit in me, opera quae ego facio, et ipse
faciet, et majora horum faciet;</hi> 
 continuo secutus adjunxit, <hi>Quia ego ad Patrem vado, et quaecumque petieritis,
in nomine meo, haec faciam.</hi> 
 Qui dixerat <hi>faciet,</hi> post ait <hi>faciam;</hi> 
 tanquam diceret, Non vobis impossibile hoc
videatur: non enim poterit esse major me qui credit
in me, sed ego facturus sum et tunc majora quam
nunc; majora per eum qui credit in me, quam praeter
eum per me: ego tamen ipse praeter eum, ego ipse
per eum: sed quando praeter eum, non faciet ipse;
quando autem per eum, quamvis non per semetipsum,
faciet et ipse. Porro autem majora facere per eum
quam praeter eum, non est defectio, sed dignatio.
Quid enim retribuant servi Domino, pro omnibus quae
retribuit eis <note>(Psal. CXV, 12)</note>? Quandoquidem inter caetera
bona etiam hoc eis donare dignatus est, ut majora
faceret per illos quam praeter illos. Nonne ab ore
illius dives ille tristis abscessit, quando vitae aeternae
consilium quaesivit <note>(Matth. XIX, 16-22)</note>? Audivit, abjecit:
et tamen postea quod ab illo auditum non fecit
<pb n="1823"/>
unus, fecerunt multi, cum loqueretur per discipulos
magister bonus; contemptibilis ei quem divitem per
seipsum monuit, amabilis eis quos ex divitibus pauperes
per pauperes fecit. Ecce majora fecit praedicatus
a credentibus, quam locutus audientibus.</p>
        </div3>
<div3>
          <head>2.</head>
          <p>
 Verum hoc adhuc movet, quod haec majora per
Apostolos fecit: non autem ipsos tantum significans
ait, Opera quae ego facio et vos facietis, et majora horum
facietis: sed omnes ad suam familiam pertinentes
intelligi volens, <hi>Qui credit in me,</hi> inquit, <hi>opera
quae ego facio, et ipse faciet, et majora horum faciet.</hi> Si
ergo qui credit faciet, non credit utique qui non faciet:
sicuti est, <hi>Qui diligit me, mandata mea custodit <note>(Joan. XIV, 21)</note>
          </hi>;
unde profecto qui non custodit, non
diligit. Item alio loco, <hi>Qui audit,</hi> inquit, <hi>verba mea
haec et facit ea, similabo eum viro prudenti qui aedificat
domum suam supra petram <note>(Matth. VII, 24)</note>
          </hi>: qui ergo
non est similis huic viro prudenti, procul dubio
aut verba haec audit et non facit, aut omnino
nec audit. <hi>Qui credit,</hi> inquit, <hi>in me, licet moriatur,
vivet <note>(Joan. XI, 25)</note>
          </hi>: qui ergo non vivet, non utique
credit. Tale etiam hoc est, <hi>Qui credit in me, faciet:</hi> 
non utique credit qui non faciet. Quid est hoc, fratres?
Numquid inter credentes in Christum non est
computandus, qui non fecerit opera majora quam
Christus? Durum est, absurdum est, ferri non potest:
non toleratur nisi intelligatur. Apostolum igitur audiamus: <hi>Credenti,</hi> 
 inquit, <hi>in eum qui justificat impium,
deputatur fides ejus ad justitiam <note>(Rom. IV, 5)</note>
          </hi>. In hoc
opere faciamus opera Christi, quia et ipsum credere
in Christum, opus est Christi. Hoc operatur in nobis,
non utique sine nobis. Audi ergo jam, et intellige, <hi>Qui credit in me, opera quae ego facio, et ipse faciet:</hi> 
prius ego facio, deinde et ipse faciet; quia facio ut
faciat. Quae opera, nisi ut ex impio justus fiat?</p>
        </div3>
<div3>
          <head>3.</head>
          <p>
 <hi>Et majora horum faciet.</hi> Quorum, obsecro? Numquidnam
omnium operum Christi majora facit, qui
cum timore et tremore suam ipsius salutem operatur <note>(Philipp. II, 12)</note>?
Quod utique in illo, sed non sine
illo Christus operatur. Prorsus majus hoc esse dixerim,
quam est coelum et terra, et quaecumque cernuntur
in coelo et in terra. Et coelum enim et terra
transibit <note>(Matth. XXIV, 35)</note>; praedestinatorum autem,
id est eorum quos praescit, salus et justificatio permanebit.
In illis tantum opera Dei, in his autem etiam
est imago Dei. Sed et in coelis, Sedes, Dominationes,
Principatus, Potestates, Archangeli, Angeli opera sunt
Christi; numquid etiam his operibus majora facit, qui
operante in se Christo, cooperatur aeternam salutem
ac justificationem suam? Non hic audeo praecipitare
sententiam: intelligat qui potest, judicet qui potest,
utrum majus sit justos creare quam impios justificare.
Certe enim si aequalis est utrumque potentiae, hoc majoris
est misericordiae. <hi>Hoc est</hi> enim <hi>magnum pietatis
sacramentum, quod manifestatum est in carne, justificatum
est in Spiritu, apparuit Angelis, praedicatum est in
gentibus, creditum est in mundo, assumptum est in gloria <note>(I Tim. III, 16)</note>
          </hi>.
Sed omnia opera Christi intelligere
ubi ait, <hi>Majora horum faciet,</hi> nulla nos necessitas
<pb n="1824"/>
cogit. <hi>Horum</hi> enim forsitan dixit, quae in illa hora
faciebat: tunc autem verba fidei faciebat, et de his operibus
fuerat praelocutus dicens, <hi>Verba quae ego loquor
vobis, a meipso non loquor: Pater autem in me manens,
ipse facit opera.</hi> Tunc igitur verba ejus erant opera
ejus. Et utique minus est verba justitiae praedicare,
quod fecit praeter nos, quam impios justificare, quod
ita facit in nobis, ut faciamus et nos. Restat inquirere
quomodo accipiendum sit, <hi>Quodcumque petieritis in
nomine meo, hoc faciam.</hi> Propter multa enim quae petunt
fideles ejus, nec accipiunt, non parva hinc exoritur
quaestio: sed quoniam sermo iste jam claudendus
est, ei considerandae atque tractandae tribuatur
saltem parva dilatio.
</p>
        </div3>
      </div1>

<div1>
        <head>TRACTATUS LXXIII. <hi>Item in eamdem lectionem.</hi> </head>
<div3>
          <head>1.</head>
          <p>
 Magnam spem Dominus suis promisit sperantibus,
dicens: <hi>Quia ego ad Patrem vado, et quodcumque
petieritis in nomine meo, hoc faciam.</hi> Sic ergo perrexit
ad Patrem, ut non relinqueret indigentes, sed
exaudiret petentes. Sed quid est, <hi>quodcumque petieritis,</hi> 
cum videamus plerumque fideles ejus petere, et
non accipere? An forte propterea quia male petunt?
Nam hoc exprobravit apostolus Jacobus dicens: <hi>Petitis,
et non accipitis, eo quod male petatis, ut in concupiscentiis
vestris insumatis <note>(Jacobi IV, 3)</note>
          </hi>. Male ergo
usurus eo quod vult accipere, Deo potius miserante
non accipit. Proinde si hoc ab illo petitur unde homo
laedatur exauditus, magis metuendum est ne quod
posset non dare propitius, det iratus. An non videmus
Israelitas malo suo impetrasse quod culpabili concupiscentia
petierunt? Concupierant enim carnibus vesci <note>(Num. XI, 32)</note>,
quibus pluebatur manna de coelo. Fastidiebant
quippe quod habebant; et quod non habebant,
impudenter petebant: quasi non melius peterent,
non ut cibus qui deerat indecenti desiderio
praestaretur, sed ut ille qui aderat sanato fastidio sumeretur.
Quando enim nos delectant mala, et non
delectant bona, rogare debemus potius Deum ut delectent
bona, quam ut concedantur mala. Non quia
malum est carne vesci, cum de hac re loquens Apostolus
dicat, <hi>Omnis creatura Dei bona est, et nihil abjiciendum
quod cum gratiarum actione accipitur <note>(I Tim.
IV, 4)</note>
          </hi>: sed quia sicut item ipse ait, <hi>Malum est homini
qui per offensionem manducat <note>(Rom. XIV, 20)</note>
          </hi>; et si
hominis offensionem, quanto magis Dei? Cujus in
Israelitis non parva erat offensio, repudiare quod dabat
sapientia, et petere id quod inhiabat concupiscentia:
quamvis illi nec peterent, sed quia deerat murmurarent.
Sed ut sciremus non Dei creaturam esse
culpabilem, sed inobedientiam contumacem et inordinatam
cupiditatem; non propter porcum, sed propter
pomum mortem primus homo invenit <note>(Gen. III, 6)</note>,
et Esau primatus suos non propter gallinam, sed propter
lenticulam perdidit <note>(Id. XXV, 34)</note>.</p>
        </div3>
<div3>
          <head>2.</head>
          <p>
 Quomodo ergo intelligendum est, <hi>Quodcumque
petieritis, hoc faciam,</hi> si Deus aliqua petentibus fidelibus
etiam consulendo non facit? An forte solis Apostolis
<pb n="1825"/>
dictum debemus accipere? Absit. Unde enim ad
hoc venit ut diceret, superius dixerat, <hi>Qui credit in
me, opera quae ego facio, faciet, et majora horum faciet:</hi> 
de qua re pristino sermone tractavimus. Et ne
quisquam hoc sibi tribueret, ut etiam illa opera majora
seipsum facere ostenderet, adjecit, atque ait: <hi>Quia ego ad Patrem vado; et quodcumque petieritis in
nomine meo, hoc faciam.</hi> 
 Numquid in eum soli Apostoli
crediderunt? Ad eos itaque loquebatur dicendo, <hi>Qui
credit in me,</hi> in quibus eo donante etiam nos sumus,
qui utique non quodcumque petierimus accipimus.
Ipsos quoque beatissimos si cogitemus Apostolos, invenimus
eum qui plus omnibus laboravit, non autem
ipse, sed gratia Dei cum ipso <note>(I Cor. XV, 10)</note>, ter Dominum
rogasse ut ab eo discederet angelus satanae,
nec tamen quod rogaverat accepisse <note>(II Cor. XII, 8)</note>.
Quid dicemus, charissimi? Putabimusne hoc promissum
ubi ait, <hi>Quodcumque petieritis, hoc faciam,</hi> nec
Apostolis fuisse ab illo completum? Et cui tandem
quod promittit implebit, si Apostolos suos in sua promissione
fraudavit?</p>
        </div3>
<div3>
          <head>3.</head>
          <p>
 Evigila igitur, homo fidelis, et vigilanter audi
quod illic positum est, <hi>in nomine meo:</hi> ipsum enim <hi>quodcumque,</hi> 
 non ait, petieritis utcumque; sed, <hi>in
nomine meo.</hi> Qui promisit ergo tam magnum beneficium,
quid vocatur? Utique Christus Jesus: Christus
significat regem, Jesus significat Salvatorem: non
utique nos salvos faciet, quicumque rex, sed rex Salvator;
ac per hoc quodcumque petimus adversus utilitatem
salutis, non petimus in nomine Salvatoris.
Et tamen ipse Salvator est, non solum quando facit
quod petimus, verum etiam quando non facit; quoniam
quod videt peti contra salutem, non faciendo
potius se exhibet Salvatorem. Novit enim medicus
quid pro sua, quid contra suam salutem poscat aegrotus;
et ideo contraria poscentis non facit voluntatem,
ut faciat sanitatem. Quapropter quando volumus ut
faciat quodcumque petimus, non utcumque, sed in nomine
ejus petamus, hoc est in nomine Salvatoris petamus.
Non ergo contra nostram salutem petamus:
quod si fecerit, non ut Salvator facit, quod est nomen
ejus fidelibus ejus. Est quippe impiis et damnator,
qui dignatur fidelibus esse Salvator. Qui ergo
credit in eum, quodcumque petierit in eo nomine,
quod est illis qui credunt in eum, hoc facit; quoniam
hoc sicut Salvator facit. Si autem qui in eum credit,
aliquid per ignorantiam contra suam salutem petit,
non in nomine Salvatoris petit; quia Salvator ejus
non erit, si quod ejus salutem impedit, fecerit. Unde
tunc expedit potius ut non faciendo propter quod
invocatur, faciat quod vocatur. Propterea non solum
Salvator, sed etiam magister bonus, ut faciat quodcumque
petierimus, in ipsa oratione quam nobis
dedit, docuit quid petamus; ut etiam sic intelligamus
non petere nos in nomine magistri, quod petimus
praeter regulam ipsius magisterii.</p>
        </div3>
<div3>
          <head>4.</head>
          <p>
 Sane quaedam quamvis in nomine ejus petamus,
<pb n="1826"/>
id est secundum Salvatorem et secundum magistrum
petamus; non tunc quando petimus facit, sed tamen
facit. Neque enim quia et illud petimus ut veniat regnum
Dei, propterea non facit quod petimus, quia
non statim cum illo in aeternitate regnamus: differtur
enim quod petimus, non negatur. Verumtamen orantes
tanquam seminantes non deficiamus; tempore
enim proprio metemus <note>(Galat. VI, 9)</note>. Et simul petamus
quando bene petimus, ut non faciat quod non
bene petimus; quia et ad hoc pertinet quod in eadem
oratione dominica dicimus, <hi>Ne nos inferas in tentationem <note>(Matth. VI, 9-13)</note>
          </hi>.
Neque enim parva est tentatio,
si contra tuam sit causam tua postulatio. Non
autem negligenter audiendum est, quod Dominus, ne
quisquam eum putaret quod se promisit facere petentibus,
sine Patre esse facturum, cum dixisset, <hi>Quodcumque
petieritis in nomine meo, hoc faciam,</hi> continuo
subjecit, <hi>Ut glorificetur Pater in Filio, si quid petieritis
in nomine meo, hoc faciam.</hi> Nullo modo igitur
sine Patre hoc Filius facit, quandoquidem ut in illo
Pater glorificetur, propterea facit. Facit ergo Pater
in Filio, ut Filius glorificetur in Patre: et facit Filius
in Patre, ut Pater glorificetur in Filio; quoniam
unum sunt Pater et Filius.
</p>
        </div3>
      </div1>

<div1>
        <head>TRACTATUS LXXIV <hi>De eo quod ait,</hi> Si diligitis me, mandata mea servate; <hi>usque ad id,</hi> Apud vos manebit, et in vobis erit. <hi>Cap.</hi> XIV, V\. 15-17.</head>
<div3>
          <head>1.</head>
          <p>
 Audivimus, fratres, cum Evangelium legeretur,
Dominum dicentem: <hi>Si diligitis me, mandata mea
servate: et ego rogabo Patrem, et alium Paracletum
dabit vobis, ut maneat vobiscum in aeternum, Spiritum
veritatis, quem mundus non potest accipere; quia non
videt eum, nec scit eum. Vos autem cognoscetis eum,
quia apud vos manebit, et in vobis erit.</hi> Multa sunt,
quae in istis paucis verbis Domini requirantur; sed
multum est ad nos vel omnia quae hic quaerenda sunt
quaerere, vel omnia quae hic quaerimus invenire. Verumtamen
quantum nobis Dominus donare dignatur,
pro nostra et vestra capacitate, quid dicere debeamus,
et quid audire debeatis, attendentes, per nos,
charissimi, quod possumus sumite, et ab illo quod
non possumus poscite. Spiritum paracletum Christus
promisit Apostolis; quo autem modo promiserit,
advertamus. <hi>Si diligitis me,</hi> inquit, <hi>mandata mea servate:
et ego rogabo Patrem, et alium Paracletum dabit
vobis, ut maneat vobiscum in aeternum, Spiritum veritatis.</hi> 
Hic est utique in Trinitate Spiritus sanctus,
quem Patri et Filio consubstantialem et coaeternum
fides catholica confitetur: ipse est de quo dicit Apostolus, <hi>Charitas Dei diffusa est in cordibus nostris per
Spiritum sanctum, qui datus est nobis 
 <note>(Rom. V, 5)</note>
          </hi>.
Quomodo ergo Dominus dicit, <hi>Si diligitis me, mandata
mea servate: et ego rogabo Patrem, et alium Paracletum
dabit vobis;</hi> cum hoc dicat de Spiritu sancto,
quem nisi habeamus, nec diligere Deum possumus,
nec ejus mandata servare? Quomodo diligimus ut eum
accipiamus, quem nisi habeamus, diligere non valemus?
<pb n="1827"/>
aut quomodo mandata servabimus ut eum accipiamus,
quem nisi habeamus, mandata servare non
possumus? An forte praecedit in nobis charitas, qua
diligimus Christum, ut diligendo Christum ejusque
mandata faciendo, mereamur accipere Spiritum sanctum,
ut charitas non Christi, quae jam praecesserat,
sed Dei Patris diffundatur in cordibus nostris per
Spiritum sanctum qui datus est nobis? Perversa est
ista sententia. Qui enim se Filium diligere credit, et
Patrem non diligit; profecto nec Filium diligit, sed
quod sibi ipse confinxit. Deinde apostolica vox est, <hi>Nemo dicit, Dominus Jesus, nisi in Spiritu sancto 
 <note>(I Cor.
XII, 3)</note>
          </hi>: et quis Dominum Jesum, nisi qui eum diligit,
dicit, si eo modo dicit quo Apostolus intelligi
voluit? Multi enim voce dicunt, corde autem et factis
negant: sicut de talibus ait, <hi>Confitentur enim se nosse
Deum, factis autem negant <note>(Tit. I, 16)</note>
          </hi>. Si negatur
factis, procul dubio etiam dicitur factis. <hi>Nemo</hi> itaque <hi>dicit, Dominus Jesus,</hi> 
 animo, verbo, facto, corde,
ore, opere, <hi>nemo dicit, Dominus Jesus, nisi in Spiritu
sancto;</hi> et nemo sic dicit, nisi qui diligit. Jam itaque
Apostoli dicebant, <hi>Dominus Jesus:</hi> et si eo modo
dicebant, ut non ficte dicerent, ore confitentes, corde
et factis negantes; prorsus si veraciter hoc dicebant,
procul dubio diligebant. Quomodo igitur diligebant,
nisi in Spiritu sancto? Et tamen eis prius imperatur
ut diligant eum, et ejus mandata conservent, ut accipiant
Spiritum sanctum: quem nisi haberent, profecto
diligere et mandata servare non possent.</p>
        </div3>
<div3>
          <head>2.</head>
          <p>
 Restat ergo ut intelligamus Spiritum sanctum
habere qui diligit, et habendo mereri ut plus habeat,
et plus habendo plus diligat. Jam itaque habebant
Spiritum discipuli, quem Dominus promittebat, sine
quo eum Dominum non dicebant: nec tamen eum
adhuc habebant, sicut eum Dominus promittebat. Et
habebant ergo, et non habebant, qui quantum habendus
fuerat, nondum habebant. Habebant itaque minus,
dandus erat eis amplius. Habebant occulte, accepturi
fuerant manifeste; quia et hoc ad majus
donum sancti Spiritus pertinebat, ut eis innotesceret
quod habebant. De quo munere loquens Apostolus
ait: <hi>Nos autem non spiritum hujus mundi accepimus,
sed Spiritum qui ex Deo est, ut sciamus quae a Deo donata
sunt nobis <note>(I Cor. II, 12)</note>
          </hi>. Nam et ipsam manifestam
impertitionem Spiritus sancti non semel, sed
bis numero Dominus egit. Mox enim ut resurrexit a
mortuis, insufflans ait: <hi>Accipite Spiritum sanctum <note>(Joan. XX, 22)</note>
          </hi>.
Numquid igitur quia tunc dedit, ideo
non misit etiam postea quem promisit? Aut non idem
ipse est Spiritus sanctus, qui et tunc est insufflatus
ab ipso, et postea ab ipso missus e coelo <note>(Act. II, 4)</note>?
Quapropter cur ipsa quae facta est evidenter donatio
ejus, bis facta fuerit, alia quaestio est: fortassis enim
propter duo praecepta dilectionis, hoc est proximi
et Dei, ut commendaretur ad Spiritum sanctum pertinere
dilectio, haec ejus gemina est in manifestatione
facta donatio. Et si alia causa quaerenda est,
non nunc ejus inquisitione in longiorem quam oportet
modum sermo isto mittendus est: dum tamen constet,
<pb n="1828"/>
sine Spiritu sancto Christum nos diligere et
mandata ejus servare non posse; et id nos posse
atque agere tanto minus, quanto illum percipimus
minus; tanto autem amplius, quanto illum percipimus
amplius. Proinde non solum non habenti, verum
etiam habenti, non incassum promittitur: non habenti
quidem, ut habeatur; habenti autem, ut amplius
habeatur. Nam nisi ab alio minus, ab alio amplius
haberetur, sanctus Elisaeus sancto Eliae non diceret: <hi>Spiritus qui est in te, duplo sit in me 
 <note>(IV Reg. II, 9)</note>
          </hi>.</p>
        </div3>
<div3>
          <head>3.</head>
          <p>
 Quando autem ait Joannes Baptista, <hi>Non enim
ad mensuram dat Deus Spiritum <note>(Joan. III, 34)</note>
          </hi>, de
ipso Dei Filio loquebatur, cui non est datus Spiritus
ad mensuram; quia in illo inhabitat omnis plenitudo
divinitatis <note>(Coloss. II, 9)</note>. Neque enim sine gratia Spiritus
sancti est mediator Dei et hominum homo Christus
Jesus <note>(I Tim. II, 5)</note>: nam et ipse dicit de se
fuisse propheticum illud impletum, <hi>Spiritus Domini
super me; propter quod unxit me, evangelizare pauperibus
misit me <note>(Luc. IV, 18-21)</note>
          </hi>. Quod enim est Unigenitus
aequalis Patri, non est gratiae, sed naturae:
quod autem in unitatem personae Unigeniti assumptus
est homo, gratiae est, non naturae, confitente Evangelio
atque dicente, <hi>Puer autem crescebat et confortabatur
plenus sapientia, et gratia Dei erat in illo <note>(Id. II, 40)</note>
          </hi>.
Caeteris autem ad mensuram datur, et datus additur,
donec unicuique pro modo suae perfectionis propria
mensura compleatur. Unde et monet Apostolus, <hi>Non
plus sapere quam oportet sapere, sed sapere ad temperantiam;
unicuique sicut Deus partitus est mensuram
fidei <note>(Rom. XII, 3)</note>
          </hi>. Neque enim ipse dividitur Spiritus,
sed dona per Spiritum: nam divisiones donationum
sunt, idem autem Spiritus <note>(I Cor. XII, 4)</note>.</p>
        </div3>
<div3>
          <head>4.</head>
          <p>
 Quod vero ait, <hi>Rogabo Patrem, et alium Paracletum
dabit vobis,</hi> ostendit et seipsum esse paracletum.
Paracletus enim latine dicitur advocatus: et dictum
est de Christo, <hi>Advocatum habemus ad Patrem,
Jesum Christum justum <note>(I Joan. II, 1)</note>
          </hi>. Sic autem
mundum dixit non posse accipere Spiritum sanctum,
sicut etiam dictum est, <hi>Prudentia carnis inimica est in
Deum: legi enim Dei non est subjecta; nec enim potest <note>(Rom. VIII, 7)</note>
          </hi>;
velut si dicamus, Injustitia justa esse
non potest. Mundum quippe ait hoc loco, mundi significans
dilectores, quae dilectio non est a Patre <note>(I Joan. II, 16)</note>.
Et ideo dilectioni hujus mundi, de
qua satis agimus ut minuatur et consumatur in nobis,
contraria est dilectio Dei, quae diffunditur in cordibus
nostris per Spiritum sanctum qui datus est nobis. <hi>Mundus</hi> 
 ergo eum <hi>accipere non potest, quia non
videt eum, neque scit eum.</hi> Non enim habet invisibiles
oculos mundana dilectio, per quos videri Spiritus
sanctus, nisi invisibiliter non potest.</p>
        </div3>
<div3>
          <head>5.</head>
          <p>
 <hi>Vos autem,</hi> inquit, <hi>cognoscetis eum, quia apud
vos manebit, et in vobis erit.</hi> Erit in eis ut maneat, non
manebit ut sit: prius est enim esse alicubi, quam
manere. Sed ne putarent quod dictum est, <hi>apud vos
manebit,</hi> ita dictum quemadmodum apud hominem
<pb n="1829"/>
hospes visibiliter manere consuevit; exposuit quid
dixerit, <hi>apud vos manebit,</hi> cum adjunxit et dixit, <hi>in
vobis erit.</hi> Ergo invisibiliter videtur: nec si non sit in
nobis, potest esse in nobis ejus scientia. Sic enim a
nobis videtur in nobis et nostra conscientia: nam faciem
videmus alterius, nostram videre non possumus;
conscientiam vero nostram videmus, alterius non videmus.
Sed conscientia nunquam est, nisi in nobis:
Spiritus autem sanctus potest esse etiam sine nobis;
datur quippe ut sit et in nobis. Sed videri et sciri
quemadmodum videndus et sciendus est, non potest a
nobis, si non sit in nobis.
</p>
        </div3>
      </div1>

<div1>
        <head>TRACTATUS LXXV. <hi>De eo quod ait Jesus,</hi> Non relinquam vos orphanos; <hi>usque ad id.</hi> Et ego diligam eum, et manifestabo ei meipsum. <hi>Cap.</hi> XIV, V\ 18-21.</head>
<div3>
          <head>1.</head>
          <p>
 Post promissionem Spiritus sancti, ne quisquam
putaret quod ita eum Dominus daturus fuerat velut
pro seipso, ut non et ipse cum eis esset futurus, adjecit
atque ait: <hi>Non relinquam vos orphanos; veniam
ad vos.</hi> Orphani, pupilli sunt. Illud enim graecum ejusdem
rei nomen est, hoc latinum: nam et in psalmo
ubi legimus, <hi>Pupillo tu eris adjutor <note>(Psal. IX, 14)</note>
          </hi>,
graecus habet <hi>orphano.</hi> Quamvis ergo nos Filius Dei
suo Patri adoptaverit filios, et eumdem Patrem nos
voluerit habere per gratiam, qui ejus Pater est per
naturam; tamen etiam ipse circa nos paternum affectum
quodammodo demonstrat, cum dicit, <hi>Non relinquam
vos orphanos; veniam ad vos.</hi> Hinc est quod
etiam sponsi filios nos appellat, ubi dicit: <hi>Veniet
hora ut auferatur ab eis sponsus, et tunc jejunabunt filii
sponsi <note>(Matth. IX, 15)</note>
          </hi>. Quis autem sponsus, nisi Dominus
Christus?</p>
        </div3>
<div3>
          <head>2.</head>
          <p>
 Deinde sequitur, et dicit: <hi>Adhuc modicum, et
mundus me jam non videt.</hi> Quid enim? tunc eum videbat
mundus; quandoquidem mundi nomine vult intelligi
eos de quibus superius est locutus, dicens de
Spiritu sancto, <hi>Quem mundus accipere non potest, quia
non videt eum, neque cognoscit eum?</hi> Videbat eum
plane mundus carneis oculis in carne conspicuum,
non autem videbat quod in carne Verbum latebat:
videbat hominem, non videbat Deum; videbat indumentum,
non videbat indutum. Sed quoniam post resurrectionem
etiam ipsam carnem suam, quam non
solum videndam, verum etiam contrectandam demonstravit
suis, noluit demonstrare non suis; hinc
fortasse intelligendum est esse dictum, <hi>Adhuc modicum,
et mundus me jam non videt: vos autem videbitis
me; quia ego vivo, et vos vivetis.</hi> </p>
        </div3>
<div3>
          <head>3.</head>
          <p>
 Quid est, <hi>quia ego vivo, et vos vivetis?</hi> Cur de
praesenti se dixit vivere, illos autem de futuro esse
victuros, nisi quia vitam etiam carnis utique resurgentis.
qualis in ipso praecedebat, et illis est pollicitus
secuturam? Et quia ipsius mox futura erat resurrectio,
praesentis posuit temporis verbum propter significandam
celeritatem: illorum autem quoniam saeculi
differtur in finem, non ait, vivitis; sed, <hi>vivetis.</hi> Duas
ergo resurrectiones, suam scilicet mox futuram, et
<pb n="1830"/>
nostram in saeculi fine venturam, duobus verbis praesentis
temporis et futuri, eleganter breviterque promisit. <hi>Quia ego,</hi> 
 inquit, <hi>vivo, et vos vivetis:</hi> quia ille
vivit, ideo et nos vivemus. Per hominem quippe mors,
et per hominem resurrectio mortuorum. Sicut enim
in Adam omnes moriuntur, sic in Christo omnes vivificabuntur <note>(I Cor. XV, 21 et 22)</note>.
Quoniam nemo ad
mortem nisi per illum, nemo ad vitam nisi per Christum.
Quia non viximus, mortui sumus: quia vivit
ipse, vivemus nos. Mortui sumus illi, quando viximus
nobis: quia vero mortuus ille pro nobis, et sibi vivit
et nobis. Quia enim vivit ille, et nos vivemus. Nam
sicut per nos mortem habere potuimus, non sic et
vitam per nos habere possumus.</p>
        </div3>
<div3>
          <head>4.</head>
          <p>
 <hi>In illo die,</hi> inquit, <hi>vos cognoscetis quia ego sum
in Patre meo, et vos in me, et ego in vobis.</hi> In quo die,
nisi de quo ait, <hi>et vos vivetis?</hi> Tunc enim erit ut possimus
videre quod credimus. Nam et nunc est in nobis,
et nos in illo: sed hoc nunc credimus, tunc etiam
cognoscemus; quamvis et nunc credendo noverimus,
sed tunc contemplando noscemus. Quamdiu enim sumus
in corpore quale nunc est, id est corruptibile
quod aggravat animam, peregrinamur a Domino:
per fidem enim ambulamus, non per speciem <note>(II Cor.
V, 6)</note>. Tunc ergo per speciem, quoniam videbimus
cum sicuti est <note>(I Joan. III, 2)</note>. Nam si etiam nunc
Christus in nobis non esset, non diceret Apostolus: <hi>Si autem Christus in vobis, corpus quidem mortuum est
propter peccatum, spiritus autem vita est propter justitiam <note>(Rom. VIII, 10)</note>
          </hi>.
Quia vero et nos etiam nunc in
illo sumus, satis ostendit, ubi dicit: <hi>Ego sum vitis, vos
palmites <note>(Joan. XV, 5)</note>
          </hi>. In illo ergo die, quando vivemus
ea vita qua mors absorbebitur, cognoscemus quia
ipse in Patre, et nos in ipso, et ipse in nobis; quia
tunc perficietur hoc ipsum quod et nunc inchoatum
est jam per ipsum, ut sit in nobis et nos in ipso.</p>
        </div3>
<div3>
          <head>5.</head>
          <p>
 <hi>Qui habet,</hi> inquit, <hi>mandata mea et servat ea ille
est qui diligit me.</hi> Qui habet in memoria, et servat in
vita; qui habet in sermonibus, et servat in moribus;
qui habet audiendo, et servat faciendo; aut qui habet
faciendo, et servat perseverando; <hi>ipse est,</hi> inquit, <hi>qui
diligit me.</hi> Opere est demonstranda dilectio, ne sit infructuosa
nominis appellatio. <hi>Et qui diligit me,</hi> inquit, <hi>diligetur a Patre meo; et ego diligam eum, et manifestabo
ei meipsum.</hi> 
 Quid est, <hi>diligam?</hi> tanquam tunc
dilecturus sit, et nunc non diligat? Absit. Quomodo
enim nos Pater sine Filio, aut Filius sine Patre diligeret?
Quomodo cum inseparabiliter operentur, separabiliter
diligunt? Sed ad hoc dixit, <hi>diligam eum,</hi> 
ad quod sequitur, <hi>et manifestabo ei meipsum. Diligam,
et manifestabo;</hi> id est, ad hoc diligam, ut manifestem.
Nunc enim ad hoc dilexit, ut credamus, et mandatum
fidei teneamus; tunc ad hoc diliget, ut videamus, et
ipsam visionem mercedem fidei capiamus: quia et
nos nunc diligimus, credendo quod videbimus; tunc
autem diligemus, videndo quod credimus.
</p>
        </div3>
      </div1>

<div1>
        <head>TRACTATUS LXXVI. <hi>De eo quod sequitur,</hi> Dicit ei Judas, non ille Iscariotes, <hi>etc., usque ad id,</hi> Sermo quem audistis non est meus, sed ejus qui misit me, Patris. <hi>Cap.</hi> XIV, V\. 22-24.</head>

<pb n="1831"/>
<div3>
          <head>1.</head>
          <p>
 Interrogantibus discipulis et eis magistro respondente
Jesu, etiam nos tanquam cum illis discimus,
quando sanctum Evangelium vel legimus vel audimus.
Quia ergo dixerat Dominus, <hi>Adhuc modicum, et mundus
me jam non videt, vos autem videbitis me;</hi> interrogavit
eum de hoc ipso Judas, non ille traditor ejus qui
Iscariotes cognominatus est, sed cujus Epistola inter
Scripturas canonicas legitur: <hi>Domine, quid factum
est, quia nobis manifestaturus es teipsum, et non mundo?</hi> 
Simus cum ipsis tanquam interrogantes discipuli,
communemque magistrum audiamus et nos. Judas
enim sanctus, non immundus, nec insectator Domini,
sed sectator, causam quaesivit quare se non mundo,
sed suis manifestaturus esset Jesus; quare adhuc modicum
et mundus non videret eum, ipsi autem viderent
eum.</p>
        </div3>
<div3>
          <head>2.</head>
          <p>
 <hi>Respondit Jesus, et dixit ei: Si quis diligit me,
sermonem meum servabit: et Pater meus diliget eum, et
ad eum veniemus, et mansionem apud eum faciemus.
Qui non diligit me, sermones meos non servat.</hi> Ecce exposita
est causa quare se suis manifestaturus est, non
alienis, quos mundi nomine appellat; et ipsa est causa
quod hi diligant, illi non diligant. Ipsa causa est de
qua sacer insonat Psalmus, <hi>Judica me, Deus, et discerne
causam meam de gente non sancta <note>(Psal. XLII, 1)</note>
          </hi>.
Qui enim diligunt, quia diligunt, eliguntur: qui vero
non diligunt, si linguis hominum loquantur et Angelorum,
fiunt aeramentum sonans et cymbalum tinniens;
et si habuerint prophetiam, et scierint omnia
sacramenta, et omnem scientiam, et habuerint omnem
fidem ut montes transferant, nihil sunt; et si distribuerint
omnem substantiam suam, et tradiderint corpus
suum ut ardeant, nihil eis prodest <note>(I Cor. XIII,
1-3)</note>. Dilectio sanctos discernit a mundo, quae facit
unanimes habitare in domo <note>(Psal. LXVII, 7)</note>. In qua
domo facit Pater et Filius mansionem; qui donant et
ipsam dilectionem, quibus donent in fine etiam ipsam
suam manifestationem: de qua discipulus magistrum
interrogavit, ut non solum illi qui tunc audiebant per
os ejus, sed etiam nos per Evangelium ejus hoc nosse
possemus. Quaesierat enim de Christi manifestatione,
et audivit de dilectione atque mansione. Est ergo quaedam
Dei manifestatio interior, quam prorsus impii
non noverunt, quibus Dei Patris et Spiritus sancti manifestatio
nulla est: Filii vero potuit esse, sed in carne;
quae nec talis est qualis illa, nec semper illis
adesse potest qualiscumque sit, sed ad modicum tempus;
et hoc ad judicium, non ad gaudium; ad supplicium,
non ad praemium.</p>
        </div3>
<div3>
          <head>3.</head>
          <p>
 Nunc est ergo ut intelligamus, quantum aperire
ipse dignatur, quomodo dictum sit, <hi>Adhuc modicum,
et mundus me jam non videt, vos autem videbitis me.</hi> 
Verum est quidem quod post paululum etiam corpus
<pb n="1832"/>
suum in quo poterant eum et impii videre, oculis eorum
fuerat subtracturus; quandoquidem post resurrectionem
nemo illorum vidit eum. Sed quoniam dictum
est testantibus Angelis, <hi>Sic veniet quemadmodum
vidistis eum euntem in coelum <note>(Act. I, 11)</note>
          </hi>; nec
aliud credimus quam eum in eodem corpore ad judicium
vivorum et mortuorum esse venturum: procul
dubio tunc eum videbit mundus, quo nomine significati
sunt a regno ejus alieni. Ac per hoc longe melius
intelligitur jam illud tempus significare voluisse, in eo
quod ait, <hi>Adhuc modicum, et mundus me jam non videt,</hi> 
quando in fine saeculi auferetur ab oculis damnatorum,
ut illi eum de caetero videant, apud quos diligentes
eum facit Pater atque ipse mansionem. <hi>Modicum</hi> autem
dixit, quia et id quod prolixum videtur hominibus,
brevissimum est ante oculos Dei: de hoc quippe modico
iste ipse Joannes evangelista, <hi>Filioli,</hi> inquit, <hi>novissima
hora est <note>(I Joan. II, 18)</note>
          </hi>.</p>
        </div3>
<div3>
          <head>4.</head>
          <p>
 Ne quis porro existimet Patrem tantummodo et
Filium sine Spiritu sancto apud dilectores suos facere
mansionem, recolat quod superius de Spiritu sancto
dictum est, <hi>Quem mundus non potest accipere, quia non
videt eum, nec scit eum: vos autem cognoscetis eum,
quia apud vos manebit, et in vobis erit <note>(Joan. XIV, 17)</note>
          </hi>.
Ecce facit in sanctis cum Patre et Filio sanctus etiam
Spiritus mansionem; intus utique, tanquam Deus in
templo suo. Deus Trinitas, Pater et Filius et Spiritus
sanctus, veniunt ad nos, dum venimus ad eos: veniunt
subveniendo, venimus obediendo; veniunt illuminando,
venimus intuendo; veniunt implendo, venimus capiendo:
ut sit nobis eorum non extraria visio, sed interna;
et in nobis eorum non transitoria mansio, sed
aeterna. Sic mundo non se Filius manifestat: mundus
enim dictus est hoc loco, de quibus continuo subjunxit, <hi>Qui non diligit me, sermones meos non servat.</hi> 
 Hi
sunt qui Patrem et Spiritum sanctum nunquam vident:
Filium autem non ut beatificentur, sed ut judicentur,
ad modicum vident; nec ipsum in forma Dei, ubi est
cum Patre et Spiritu sancto pariter invisibilis; sed in
forma hominis, ubi esse voluit mundo patiendo contemptibilis,
judicando terribilis.</p>
        </div3>
<div3>
          <head>5.</head>
          <p>
 Quod vero adjunxit, <hi>Et sermo quem audistis non
est meus, sed ejus qui misit me, Patris;</hi> non miremur,
non paveamus: non est minor Patre, sed non est nisi
a Patre; non est impar ipso, sed non est a seipso.
Neque enim mentitus est dicendo, <hi>Qui non diligit me,
sermones meos non servat.</hi> Ecce suos dixit esse sermones;
numquid sibi ipse est contrarius, ubi rursus dixit, <hi>Et sermo quem audistis non est meus?</hi> 
 Et fortasse
propter aliquam distinctionem, ubi suos dixit, dixit
pluraliter, hoc est <hi>sermones;</hi> ubi autem <hi>sermonem,</hi> 
hoc est Verbum, non suum dixit esse, sed Patris, seipsum
intelligi voluit. In principio enim erat Verbum,
et Verbum erat apud Deum, et Deus erat Verbum <note>(Joan.
I, 1)</note>. Non utique suum, sed Patris est Verbum: quomodo
nec sua imago, sed Patris; nec suus Filius idem
ipse, sed Patris. Recte igitur tribuit auctori quidquid
facit aequalis, a quo habet hoc ipsum quod illi est indifferenter
aequalis.
</p>
        </div3>
      </div1>

<div1>
        <head>TRACTATUS LXXVII. <hi>De eo quod sequitur,</hi> Haec locutus sum vobis apud vos manens; <hi>usque ad id,</hi> Pacem meam do vobis; non quomodo mundus dat, ego do vobis. <hi>Cap.</hi> XIV, V\. 25-27.</head>

<pb n="1833"/>
<div3>
          <head>1.</head>
          <p>
 In praecedenti lectione sancti Evangelii, quam sequitur
ista quae modo recitata est, Dominus Jesus dixerat
se et Patrem ad dilectores suos esse venturos,
et apud eos mansionem esse facturos. Jamvero et superius
dixerat de Spiritu sancto, <hi>Vos autem cognoscetis
eum, quia apud vos manebit, et in vobis erit <note>(Joan.
XIV, 17)</note>
          </hi>: unde intelleximus in sanctis tanquam in
templo suo simul manere Trinitatem Deum. Nunc autem
dicit: <hi>Haec locutus sum vobis apud vos manens.</hi> Illa
itaque mansio alia est, quam promisit futuram; haec
vero alia, quam praesentem esse testatur. Illa spiritualis
est, atque intrinsecus mentibus redditur: haec
corporalis forinsecus oculis atque auribus exhibetur.
Illa in aeternum beatificat liberatos; haec in tempore
visitat liberandos. Secundum illam Dominus a suis dilectoribus
non recedit; secundum hanc it et recedit. <hi>Haec,</hi> 
 inquit, <hi>locutus sum vobis, apud vos manens:</hi> 
utique praesentia corporali, qua cum illis visibilis loquebatur.</p>
        </div3>
<div3>
          <head>2.</head>
          <p>
 <hi>Paracletus autem,</hi> inquit, <hi>Spiritus sanctus, quem
mittet Pater in nomine meo, ille vos docebit omnia, et
commemorabit vos omnia quaecumque dixero vobis.</hi> Numquidnam
dicit Filius, et docet Spiritus sanctus, ut dicente
Filio verba capiamus, docente autem Spiritu
sancto eadem verba intelligamus? Quasi dicat Filius
sine Spiritu sancto, aut Spiritus sanctus doceat sine
Filio: aut vero non et Filius doceat et Spiritus sanctus
dicat, et cum Deus aliquid dicit et docet, Trinitas
ipsa dicat et doceat? Sed quoniam Trinitas est, oportebat
ejus singulas insinuare personas, eamque nos
distincte audire, inseparabiliter intelligere. Audi Patrem
dicentem ubi legis, <hi>Dominus dixit ad me, Filius
meus es tu <note>(Psal. II, 7)</note>
          </hi>: audi et docentem ubi legis, <hi>Omnis qui audivit a Patre et didicit, venit ad me 
 <note>(Joan.
VI; 45)</note>
          </hi>. Filium vero dicentem modo audisti; de se
quippe ait, <hi>Quaecumque dixero vobis:</hi> quem si et docentem
vis nosse, magistrum recole, <hi>Unus est,</hi> inquit, <hi>Magister vester Christus 
 <note>(Matth. XXIII, 10)</note>
          </hi>. Spiritum
porro sanctum, quem modo audisti docentem ubi dictum
est, <hi>Ipse vos docebit omnia,</hi> audi etiam dicentem,
ubi legis in Actibus Apostolorum, beato Petro dixisse
Spiritum sanctum, <hi>Vade cum illis, quia ego misi eos <note>(Act. X, 20)</note>
          </hi>.
Omnis igitur et dicit et docet Trinitas:
sed nisi etiam singillatim commendaretur, eam nullo
modo humana capere utique posset infirmitas. Cum
ergo omnino sit inseparabilis, nunquam Trinitas esse
sciretur, si semper inseparabiliter diceretur: nam et
cum dicimus Patrem et Filium et Spiritum sanctum,
non eos utique dicimus simul, cum ipsi non possint
esse non simul. Quod vero addidit, <hi>commemorabit vos,</hi> 
intelligere debemus etiam, quod jubemur non oblivisci
saluberrimos monitus ad gratiam pertinere, quam
nos commemorat Spiritus.
<pb n="1834"/>
</p>
        </div3>
<div3>
          <head>3. </head>
          <p>
 <hi>Pacem,</hi> inquit, <hi>relinquo vobis, pacem meam do
vobis.</hi> Hoc est quod legimus apud prophetam, <hi>Pacem
super pacem:</hi> pacem nobis relinquit iturus, pacem
suam nobis dabit in fine venturus. Pacem nobis relinquit
in hoc saeculo, pacem suam nobis dabit in
futuro saeculo. Pacem suam nobis relinquit, in qua
manentes hostem vincimus: pacem suam nobis dabit,
quando sine hoste regnabimus. Pacem relinquit nobis,
ut etiam hic invicem diligamus: pacem suam
nobis dabit, ubi nunquam dissentire possimus. Pacem
relinquit nobis, ne de occultis nostris invicem judicemus,
cum in hoc sumus mundo: pacem suam dabit
nobis, cum manifestabit cogitationes cordis, et tunc
laus erit unicuique a Deo <note>(I Cor. IV, 5)</note>. In illo tamen
atque ab illo nobis est pax, sive quam nobis relinquit
iturus ad Patrem, sive quam nobis dabit nos perducturus
ad Patrem. Quid autem nobis relinquit
ascendens a nobis, nisi seipsum, dum non recedit a
nobis? Ipse est enim pax nostra; qui fecit utraque
unum <note>(Ephes. II, 14)</note>. Pax ergo ipse nobis est, et
cum credimus quia est, et cum videmus eum sicuti
est <note>(I Joan. III, 2)</note>. Si enim quamdiu sumus in corpore
corruptibili quod aggravat animam, cum per
fidem ambulamus, non per speciem, non deserit peregrinantes
a se <note>(II Cor. V, 6, 7)</note>; quanto magis cum
ad ipsam speciem venerimus, nos implebit ex se?</p>
        </div3>
<div3>
          <head>4.</head>
          <p>
 Sed quid est quod ubi ait, <hi>Pacem relinquo vobis,</hi> 
non addidit <hi>meam;</hi> ubi vero ait, <hi>do vobis,</hi> ibi dixit <hi>meam?</hi> 
 Utrum subaudiendum est <hi>meam,</hi> et ubi dictum
non est, quia potest referri ad utrumque etiam quod
semel dictum est? An forte et hic aliquid latet quod
petendum est et quaerendum, et ad quod pulsantibus
aperiendum? Quid si enim pacem suam eam voluit
intelligi qualem habet ipse? Pax vero ista quam nobis
relinquit in hoc saeculo, nostra est potius dicenda
quam ipsius. Illi quippe nihil repugnat in seipso, qui
nullum habet omnino peccatum: nos autem talem
pacem nunc habemus, in qua adhuc dicamus, <hi>Dimitte
nobis debita nostra <note>(Matth. VI, 12)</note>
          </hi>. Est ergo
nobis pax aliqua, quoniam condelectamur legi Dei
secundum interiorem hominem: sed non est plena,
quia videmus aliam legem in membris nostris, repugnantem
legi mentis nostrae <note>(Rom. VII, 22 et 23)</note>.
Itemque inter nos ipsos est nobis pax, quia invicem
nobis credimus quod invicem diligamus: sed nec
ipsa plena est, quia cogitationes cordis nostri invicem
non videmus; et quaedam de nobis quae non sunt
in nobis, vel in melius invicem vel in deterius opinamur.
Itaque ista etiamsi ab illo nobis relicta est,
pax nostra est: nisi enim ab illo, non haberemus et
talem; sed ipse non habet talem. Si tenuerimus
usque in finem qualem accepimus, qualem habet habebimus,
ubi nihil nobis repugnet ex nobis, et nihil
nos invicem lateat in cordibus nostris. Nec ignoro
ista Domini verba etiam sic accipi posse, ut ejusdem
sententiae repetitio videatur, <hi>Pacem relinquo vobis,
pacem meam do vobis:</hi> ut quod dixerat, <hi>pacem,</hi> hoc
repetierit dicens, <hi>pacem meam;</hi> et quod dixerat, <hi>relinquo
vobis,</hi> hoc repetierit dicens, <hi>do vobis.</hi> Ut volet
<pb n="1835"/>
quisque accipiat: me tamen delectat, credo et vos,
ratres mei dilecti, sic tenere istam pacem, ubi adversarium
concorditer vincimus, ut desideremus pacem,
ubi adversarium non habebimus.</p>
        </div3>
<div3>
          <head>5.</head>
          <p>
 Quod vero Dominus adjunxit, atque ait, <hi>Non
quomodo mundus dat, ego do vobis;</hi> quid est aliud,
nisi, non quomodo homines dant qui diligunt mundum,
ita do vobis? Qui propterea dant sibi pacem,
ut sine molestia litium atque bellorum, non Deo, sed
amico suo mundo perfruantur: et quando justis dant
pacem ut non eos persequantur, pax non potest esse
vera, ubi non est vera concordia; quia disjuncta sunt
corda. Quomodo enim consors dicitur, qui sortem
jungit; ita ille concors dicendus est, qui corda jungit.
Nos ergo, charissimi, quibus Christus pacem relinquit,
et pacem suam nobis dat, non sicut mundus, sed
sicut ille per quem factus est mundus, ut concordes
simus; jungamus invicem corda, et cor unum sursum
habeamus, ne corrumpatur in terra.
</p>
        </div3>
      </div1>

<div1>
        <head>TRACTATUS LXXVIII. <hi>In id quod Dominus dicit,</hi> Non turbetur cor vestrum, neque formidet, <hi>etc. Cap.</hi> XIV, V\ V\. 27, 28.</head>
<div3>
          <head>1.</head>
          <p>
 Accepimus, fratres, verba Domini dicentis ad discipulos
suos: <hi>Non turbetur cor vestrum, neque formidet.
Audistis quia ego dixi vobis, Vado, et venio ad vos: si
diligeretis me, gauderetis utique, quia ego vado ad Patrem;
quia Pater major me est.</hi> Hinc ergo turbari et
formidare poterat cor illorum, quod ibat ab eis,
quamvis venturus ad eos: ne forsitan gregem lupus
hoc intervallo invaderet, pastoris absentia. Sed a
quibus homo abscedebat, Deus non derelinquebat: et
idem ipse Christus homo et Deus. Ergo et ibat per
id quod homo erat, et manebat per id quod Deus
erat: ibat per id quod uno loco erat, manebat per id
quod ubique erat. Cur itaque turbaretur et formidaret
cor, quando ita deserebat oculos, ut non desereret
cor? Quamvis Deus etiam qui nullo continetur loco,
discedat ab eorum cordibus, qui eum relinquunt moribus,
non pedibus; et veniat ad eos qui convertuntur
ad eum non facie, sed fide, et accedunt ad eum
mente, non carne. Ut autem intelligerent secundum id
quod homo erat eum dixisse, <hi>Vado et venio ad vos;</hi> 
adjecit, atque ait, <hi>Si diligeretis me, gauderetis utique,
quia ego vado ad Patrem; quia Pater major me est.</hi> 
Per quod ergo Filius non est aequalis Patri, per hoc
iturus erat ad Patrem, a quo venturus est vivos judicaturus
et mortuos: per illud autem in quo aequalis
est gignenti Unigenitus, nunquam recedit a Patre;
sed cum illo est ubique totus pari divinitate, quam
nullus continet locus. <hi>Cum</hi> enim <hi>in forma Dei esset,</hi> 
sicut Apostolus loquitur, <hi>non rapinam arbitratus est
esse aequalis Deo.</hi> Quomodo enim rapina posset esse
natura quae non erat usurpata, sed nata? <hi>Semetipsum
autem exinanivit, formam servi accipiens <note>(Philipp. II,
6, 7)</note>
          </hi>: non ergo amittens illam, sed accipiens istam.
Eo modo se exinaniens, quo hic minor apparebat
quam apud Patrem manebat. Forma quippe servi accessit,
non forma Dei recessit: haec est assumpta, non
illa consumpta. Propter hanc dicit, <hi>Pater major me
<pb n="1836"/>
est:</hi> propter illam vero, <hi>Ego et Pater unum sumus <note>(Joan. X, 30)</note>
          </hi>.</p>
        </div3>
<div3>
          <head>2.</head>
          <p>
 Hoc attendat arianus, et attentione sit sanus:
ne contentione sit vanus, aut, quod est pejus, insanus.
Haec est enim forma servi, in qua Dei Filius minor
est, non Patre solo, sed etiam Spiritu sancto: neque
id tantum, sed etiam seipso; quia idem ipse in forma
Dei major est seipso. Neque enim homo Christus non
dicitur Filius Dei, quod etiam sola caro ejus in sepulcro
meruit appellari. Nam quid aliud confitemur,
cum dicimus credere nos in unigenitum Dei Filium,
qui sub Pontio Pilato crucifixus est et sepultus? Et
quid ejus nisi caro sepulta est sine anima? Ac per
hoc cum credimus in Dei Filium qui sepultus est,
profecto Filium Dei dicimus et carnem quae sola sepulta
est. Ipse ergo Christus Filius Dei, aequalis Patri
in forma Dei, quia semetipsum exinanivit, non formam
Dei amittens, sed formam servi accipiens, major
est et seipso; quia major est forma Dei quae amissa
non est, quam servi quae accepta est. Quid itaque
mirum, vel quid indignum, si secundum hanc formam
servi loquens, ait Dei Filius, <hi>Pater major me est;</hi> et
secundum Dei formam loquens, ait idem ipse Dei
Filius, <hi>Ego et Pater unum sumus?</hi> Unum sunt enim,
secundum id quod <hi>Deus erat Verbum:</hi> major est
Pater, secundum id quod <hi>Verbum caro fatum est <note>(Id. I, 1, 14)</note>
          </hi>.
Dicam etiam quod Ariani et Eunomiani
negare non possunt: secundum hanc formam servi
puer Christus etiam parentibus suis minor erat,
quando parvus majoribus, sicut scriptum est, <hi>subditus
erat <note>(Luc. II, 51)</note>
          </hi>. Quid igitur, haeretice, cum Christus
Deus sit et homo, loquitur ut homo, et calumniaris
Deo? Ille in se naturam commendat humanam;
tu in illo audes deformare divinam? Infidelis, ingrate,
ideone tu minuis eum qui fecit te, quia dicit ille quid
factus sit propter te? Aequalis enim Patri, Filius per
quem factus est homo, ut minor esset Patre, factus est
homo: quod nisi fieret, quid esset homo?</p>
        </div3>
<div3>
          <head>3.</head>
          <p>
 Dicat plane Dominus et Magister noster, <hi>Si diligeretis
me, gauderetis utique, quia vado ad Patrem,
quia Pater major me est.</hi> Cum discipulis audiamus
verba doctoris, non cum alienis sequamur astutiam
deceptoris. Agnoscamus geminam substantiam Christi;
divinam scilicet qua aequalis est Patri, humanam
qua major est Pater. Utrumque autem simul non duo,
sed unus est Christus; ne sit quaternitas, non Trinitas
Deus. Sicut enim unus est homo anima rationalis
et caro, sic unus est Christus Deus et homo:
ac per hoc Christus, est Deus anima rationalis et
caro. Christum in his omnibus, Christum in singulis
confitemur. Quis est ergo per quem factus est mundus?
Christus Jesus, sed in forma Dei. Quis est sub
Pontio Pilato crucifixus? Christus Jesus, sed in forma
servi. Item de singulis quibus homo constat. Quis non
est derelictus in inferno? Christus Jesus, sed in
anima sola. Quis resurrecturus triduo jacuit in sepulcro?
Christus Jesus, sed in carne sola. Dicitur
ergo et in his singulis Christus. Verum haec omnia
non duo, vel tres, sed unus est Christus. Ideo ergo
<pb n="1837"/>
dixit, <hi>Si diligeretis me, gauderetis utique, quia vado ad
Patrem;</hi> quia naturae humanae gratulandum est, eo
quod sic assumpta est a Verbo unigenito, ut immortalis
constitueretur in coelo, atque ita fieret terra sublimis,
ut incorruptibilis pulvis sederet ad dexteram
Patris. Hoc enim modo se iturum dixit ad Patrem.
Nam profecto ad illum ibat qui cum illo erat. Sed hoc
erat ire ad eum et recedere a nobis, mutare atque immortale
facere quod mortale suscepit ex nobis, et levare
in coelum per quod fuit in terra pro nobis. Quis
non hinc gaudeat, qui sic diligit Christum, ut et suam
naturam jam immortalem gratuletur in Christo, atque
id se speret futurum esse per Christum?
</p>
        </div3>
      </div1>

<div1>
        <head>TRACTATUS LXXIX. <hi>De eo quod ait,</hi> Et nunc dixi vobis priusquam fiat, <hi>etc., usque ad id,</hi> Surgite, eamus hinc. <hi>Cap.</hi> XIV, V\ V\. 29-31.</head>
<div3>
          <head>1.</head>
          <p>
 Dominus et salvator noster Jesus Christus dixerat
discipulis suis: <hi>Si diligeretis me, gauderetis utique,
quia vado ad Patrem; quia Pater major me est.</hi> Quod
ex forma servi eum dixisse, non ex forma Dei in qua
aequalis est Patri, novit fides quae religiosis est mentibus
fixa, non calumniosis et dementibus ficta. Deinde
subjunxit: <hi>Et nunc dixi vobis priusquam fiat, ut cum
factum fuerit, credatis.</hi> Quid est hoc, cum magis homo
credere debeat antequam fiat id quod credendum est?
Haec est enim laus fidei, si quod creditur non videtur.
Nam quid magnum est si creditur quod videtur, secundum
illam ejusdem Domini sententiam, quando
discipulum arguit dicens: <hi>Quia vidisti, credidisti, beati
qui non vident et credunt <note>(Joan. XX, 29)</note>
          </hi>? Et nescio
utrum credere dicendus est quisque quod videt; nam
ipsa fides in Epistola quae scribitur ad Hebraeos, ita
est definita: <hi>Est autem fides sperantium substantia,
convictio rerum quae non videntur <note>(Hebr. XI, 1)</note>
          </hi>. Quapropter
si fides est rerum quae creduntur, eademque fides
earum est quae non videntur; quid sibi vult quod
Dominus ait, <hi>Et nunc dixi vobis priusquam fiat, ut cum
factum fuerit, credatis?</hi> Nonne potius dicendum fuit,
Et nunc dixi vobis priusquam fiat, ut credatis, quod
cum factum fuerit, videatis? Nam et ille cui dictum
est, <hi>Quia vidisti, credidisti,</hi> non hoc credidit quod vidit;
sed aliud vidit, aliud credidit: vidit enim hominem,
credidit Deum. Cernebat quippe atque tangebat
carnem viventem, quam viderat morientem; et credebat
Deum in carne ipsa latentem. Credebat ergo
mente quod non videbat, per hoc quod sensibus corporis
apparebat. Sed etsi dicuntur credi quae videntur,
sicut dicit unusquisque oculis suis se credidisse:
non tamen ipsa est quae in nobis aedificatur fides; sed
ex rebus quae videntur, agitur in nobis ut ea credantur
quae non videntur. Quocirca, dilectissimi, unde
nunc mihi sermo est, quod Dominus ait, <hi>Et nunc dixi
vobis priusquam fiat, ut cum factum fuerit, credatis;</hi> illud
utique dicit, <hi>cum factum fuerit,</hi> quod eum visuri
erant post mortem viventem, et ad Patrem ascendentem:
<pb n="1838"/>
quo viso illud fuerant credituri, quod ipse esset
Christus Filius Dei vivi, qui potuit hoc facere cum
praedixisset, et praedicere ante quam faceret: credituri
autem hoc non fide nova, sed aucta; aut certe
cum mortuus esset defecta, cum resurrexisset refecta
Neque enim eum Dei Filium non et ante credebant; sed
cum in illo factum esset quod ante praedixit, fides
illa quae tunc quando illis loquebatur fuit parva, et
cum moreretur pene jam nulla, et revixit et crevit.</p>
        </div3>
<div3>
          <head>2.</head>
          <p>
 Deinde quid dicit? <hi>Jam non multa loquar vobiscum:
venit enim princeps mundi hujus:</hi> quis, nisi diabolus? <hi>Et
in me non habet quidquam:</hi> nullum scilicet omnino peccatum.
Sic enim ostendit non creaturarum, sed peccatorum,
principem diabolum, quos nunc nomine mundi hujus
appellat. Et quotiescumque mundi nomen in mali significatione
ponitur, non ostendit nisi mundi istius
amatores; de quibus alibi scriptum est, <hi>Quicumque
voluerit amicus esse saeculi hujus, inimicus Dei constituetur <note>(Jacobi IV, 4)</note>
          </hi>.
Absit ergo ut sic intelligatur diabolus
princeps mundi, tanquam gerat universi mundi,
id est, coeli et terrae, atque omnium quae in eis sunt
principatum: de quali mundo dictum est, cum de
Christo Verbo sermo esset, <hi>Et mundus per eum factus
est <note>(Joan. I, 10)</note>
          </hi>. Universus itaque mundus a summis
coelis usque ad infimam terram creatori est subditus,
non desertori; redemptori, non interemptori; liberatori,
non captivatori; doctori, non deceptori. Quem
admodum autem sit intelligendus princeps mundi diabolus,
evidentius aperuit Paulus apostolus, qui cum
dixisset, <hi>Non est nobis colluctatio adversus carnem et
sanguinem,</hi> id est, adversus homines; subjecit, atque
ait, <hi>sed adversus principes et potestates et rectores mundi
tenebrarum harum <note>(Ephes. VI, 12)</note>
          </hi>. Sequenti enim verbo
exposuit quid dixisset, <hi>mundi,</hi> cum subjecit, <hi>tenebrarum
harum:</hi> ne quisquam mundi nomine intelligeret
universam creaturam, cujus nullo modo sunt rectores
angeli desertores. <hi>Tenebrarum,</hi> inquit, <hi>harum,</hi> id est,
mundi istius amatorum: ex quibus tamen electi sunt,
non per suum meritum, sed per Dei gratiam, quibus
dicit, <hi>Fuistis enim aliquando tenebrae; nunc autem lux
in Domino <note>(Id. V, 8)</note>
          </hi>. Omnes enim fuerunt sub rectoribus
tenebrarum harum, id est, hominum impiorum,
tanquam tenebrae sub tenebris: sed <hi>gratias Deo,
qui eruit nos,</hi> sicut dicit idem apostolus, <hi>de potestate
tenebrarum, et transtulit in regnum Filii charitatis suae <note>(Coloss. I, 12, 13)</note>
          </hi>.
In quo princeps hujus mundi,
hoc est tenebrarum harum, non habebat quidquam;
quia neque cum peccato Deus venerat, nec ejus carnem
de peccati propagine Virgo pepererat. Et tanquam
ei diceretur, Cur ergo moreris, si non habes
peccatum cui debeatur mortis supplicium? continuo
subjecit, <hi>Sed ut cognoscat mundus quia diligo Patrem,
et sicut mandatum dedit mihi Pater, sic facio; surgite,
eamus hinc.</hi> Discumbens enim discumbentibus loquebatur. <hi>Eamus</hi> 
 autem dixit, quo, nisi ad illum locum
unde fuerat tradendus ad mortem, qui nullum habebat
meritum mortis? Sed habebat ut moreretur mandatum
Patris, tanquam ille de quo praedictum erat, <hi>Quae non rapui, tunc exsolvebam 
 <note>(Psal. LXVIII, 5)</note>
          </hi>:
<pb n="1839"/>
mortem sine debito soluturus, et nos a morte debita
redempturus. Rapuerat autem Adam peccatum, quando
manum in arborem praesumptione deceptus extendit,
ut incommunicabile nomen inconcessae divinitatis invaderet,
quam Filio Dei natura contulerat, non rapina.
</p>
        </div3>
      </div1>

<div1>
        <head>TRACTATUS LXXX. <hi>De eo quod dicit,</hi> Ego sum vitis vera, et Pater meus agricola est; <hi>usque ad id,</hi> Jam vos mundi estis propter sermonem quem locutus sum vobis. <hi>Cap.</hi> XV, V\. 1-3.</head>
<div3>
          <head>1.</head>
          <p>
 Iste locus evangelicus, fratres, ubi se dicit Dominus
vitem, et discipulos suos palmites, secundum
hoc dicit quod est caput Ecclesiae, nosque membra
ejus, mediator Dei et hominum homo Christus Jesus <note>(I Tim. II, 5)</note>.
Unius quippe naturae sunt vitis et palmites:
propter quod cum esset Deus, cujus naturae
non sumus, factus est homo, ut in illo esset vitis humana
natura, cujus et nos homines palmites esse possemus.
Quid ergo est, <hi>Ego sum vitis vera?</hi> Numquid ut
adderet <hi>vera,</hi> hoc ad eam vitem retulit, unde ista similitudo
translata est? Sic enim dicitur vitis, per similitudinem,
non per proprietatem; quemadmodum
dicitur ovis, agnus, leo, petra, lapis angularis, et caetera
hujusmodi, quae magis ipsa sunt vera, ex quibus
ducuntur istae similitudines, non proprietates. Sed
cum dicit, <hi>Ego sum vitis vera,</hi> ab illa se utique discernit
cui dicitur, <hi>Quomodo conversa es in amaritudinem,
vitis aliena <note>(Jerem. II, 21)</note>
          </hi>? Nam quo pacto est
vitis vera, quae exspectata est ut faceret uvam, fecit
autem spinas <note>(Isai. V, 4)</note>?</p>
        </div3>
<div3>
          <head>2.</head>
          <p>
 <hi>Ego sum,</hi> inquit, <hi>vitis vera, et Pater meus agricola
est. Omnem palmitem in me non ferentem fructum, tollet
eum: et omnem qui fert fructum, purgabit eum, ut fructum
plus afferat.</hi> Numquid unum sunt agricola et vitis? Secundum
hoc ergo vitis Christus, secundum quod ait, <hi>Pater
major me est <note>(Joan. XIV, 28)</note>
          </hi>: secundum autem id quod
ait, <hi>Ego et Pater unum sumus <note>(Id. X, 30)</note>
          </hi>, et ipse agricola
est. Nec talis quales sunt, qui extrinsecus operando
exhibent ministerium; sed talis ut det etiam
intrinsecus incrementum. <hi>Nam neque qui plantat est
aliquid, neque qui rigat; sed qui incrementum dat Deus.</hi> 
Sed utique Deus est Christus, quia Deus erat Verbum;
unde ipse et Pater unum sunt: et si Verbum caro factum
est <note>(Id. I, 1, 14)</note> quod non erat, manet quod
erat. Denique cum de Patre tanquam de agricola
dixisset quod infructuosos palmites tollat, fructuosos
autem purget ut plus afferant fructum; continuo
etiam seipsum mundatorem palmitum ostendens, <hi>Jam
tos,</hi> inquit, <hi>mundi estis propter sermonem quem locutus
sum vobis.</hi> Ecce et ipse mundator est palmitum, quod
est agricolae, non vitis officium: qui etiam palmites
operarios suos fecit. Nam etsi non dant incrementum,
impendunt tamen aliquod adjumentum; sed non de
suo: <hi>Quia sine me,</hi> inquit, <hi>nihil potestis facere.</hi> Audi
etiam ipsos confitentes: <hi>Quid autem est Apollo? quid
autem Paulus? Ministri per quos</hi> ( <foreign xml:lang="greek">δι' ὥν</foreign>) <hi>credidistis, et unicuique
sicut Dominus dedit. Ego plantavi, Apollo rigavit.</hi> 
<pb n="1840"/>
Et hoc ergo <hi>sicut unicuique Dominus dedit:</hi> non itaque
de suo. Jam vero quod sequitur, <hi>sed Deus incrementum
dedit <note>(I Cor. III, 5 7)</note>
          </hi>; non per illos, sed per seipsum
facit: excedit hoc humanam humilitatem, excedit angelicam
sublimitatem, nec omnino pertinet nisi ad
agricolam Trinitatem. <hi>Jam vos mundi estis,</hi> mundi
scilicet atque mundandi. Neque enim nisi mundi essent,
fructum ferre potuissent: et tamen omnem qui
fert fructum, purgat agricola, ut fructum plus afferat.
Fert fructum, quia mundus est; atque ut plus
afferat, purgatur adhuc. Quis enim est in hac vita sic
mundus, ut non sit magis magisque mundandus? Ubi
 « si dixerimus quia peccatum non habemus, nos ipsos
seducimus, et veritas in nobis non est: si autem confessi
fuerimus peccata nostra, fidelis est et justus, qui
dimittat nobis peccata, et mundet nos ab omni iniquitate » <note>(I Joan. 1, 8. 9)</note>:
mundet utique mundos, hoc
est fructuosos, ut tanto sint fructuosiores, quanto
fuerint mundiores.</p>
        </div3>
<div3>
          <head>3.</head>
          <p>
 <hi>Jam vos mundi estis propter verbum quod locutus
sum vobis.</hi> Quare non ait, mundi estis propter Baptismum
quo loti estis, sed ait, <hi>propter verbum quod
locutus sum vobis;</hi> nisi quia et in aqua verbum mundat?
Detrahe verbum, et quid est aqua nisi aqua? Accedit
verbum ad elementum, et fit Sacramentum,
etiam ipsum tanquam visibile verbum. Nam et hoc
utique dixerat, quando pedes discipulis lavit: <hi>Qui lotus
est, non indiget nisi ut pedes lavel, sed est mundus
totus <note>(Joan. XIII, 10)</note>
          </hi>. Unde ista tanta virtus aquae, ut
corpus tangat et cor abluat, nisi faciente verbo: non
quia dicitur, sed quia creditur? Nam et in ipso verbo,
aliud est sonus transiens, aliud virtus manens. <hi>Hoc
est verbum fidei quod praedicamus,</hi> ait Apostolus, <hi>quia
si confessus fueris in ore tuo quia Dominus est Jesus,
et credideris in corde tuo quia Deus illum suscitavit a
mortuis, salvus eris. Corde enim creditur ad justitiam,
ore autem confessio fit ad salutem <note>(Rom. X, 8-10)</note>
          </hi>. Unde
in Actibus Apostolorum legitur, <hi>Fide mundans corda
eorum <note>(Act. XV, 9)</note>
          </hi>: et in Epistola sua beatus Petrus, <hi>Sic et vos,</hi> 
 inquit, <hi>Baptisma salvos facit; non carnis
depositio sordium, sed conscientiae bonae interrogatio <note>(I Petr. III, 21)</note>
          </hi>.
 <hi>Hoc est verbum fidei quod praedicamus:</hi> 
quo sine dubio ut mundare possit, consecratur et Baptismus.
Christus quippe nobiscum vitis, cum Patre
agricola, <hi>dilexit Ecclesiam, et seipsum tradidit pro ea.</hi> 
Lege Apostolum, et vide quid adjungat: <hi>Ut eam
sanctificaret,</hi> inquit, <hi>mundans eam lavacro aquae in
verbo <note>(Ephes. V, 25-26)</note>
          </hi>. Mundatio igitur nequaquam
fluxo et labili tribueretur elemento, nisi adderetur, <hi>in verbo.</hi> 
 Hoc verbum fidei tantum valet in Ecclesia
Dei, ut per ipsum credentem, offerentem, bene
dicentem, tingentem, etiam tantillum mundet infantem;
quamvis nondum valentem corde credere ad
justitiam, et ore confiteri ad salutem. Totum hoc fit
per verbum, de quo Dominus ait, <hi>Jam vos mundi
estis propter verbum quod locutus sum vobis.</hi> 
</p>
        </div3>
      </div1>

<div1>
        <head>TRACTATUS LXXXI. <hi>De eo quod ait,</hi> Manete in me, et ego in vobis; <hi>usque ad id,</hi> Quodcumque volueritis petetis, et fiet vobis. <hi>Cap.</hi> XV, V\. 4-7.</head>

<pb n="1841"/>
<div3>
          <head>1.</head>
          <p>
 Vitem se dixit esse Jesus, et discipulos suos
palmites, et agricolam Patrem: unde jampridem sicut
potuimus disputatum est. In hac autem lectione, cum
adhuc de seipso qui est vitis, et de suis palmitibus,
hoc est discipulis loqueretur: <hi>Manete,</hi> inquit, <hi>in me,
et ego in vobis.</hi> Non eo modo illi in ipso, sicut ipse in
illis. Utrumque autem prodest non ipsi, sed illis. Ita
quippe in vite sunt palmites, ut viti non conferant,
sed inde accipiant unde vivant: ita vero vitis est in
palmitibus, ut vitale alimentum subministret eis, non
sumat ab eis. Ac per hoc et manentem in se habere
Christum, et manere in Christo, discipulis prodest
utrumque, non Christo. Nam praeciso palmite, potest
de viva radice alius pullulare; qui autem praecisus
est, sine radice non potest vivere.</p>
        </div3>
<div3>
          <head>2.</head>
          <p>
 Denique adjungit et dicit: <hi>Sicut palmes non potest
ferre fructum a semetipso, nisi manserit in vite; sic
nec vos, nisi in me manseritis.</hi> Magna gratiae commendatio,
fratres mei: corda instruit humilium, ora obstruit
superborum. Ecce cui, si audent, respondeant,
qui ignorantes Dei justitiam, et suam volentes constituere,
justitiae Dei non sunt subjecti <note>(Rom. X, 3)</note>.
Ecce cui respondeant sibi placentes, et ad bona opera
facienda Deum sibi necessarium non putantes. Nonne
huic resistunt veritati, homines mente corrupti, reprobi
circa fidem <note>(II Tim. III, 8)</note>, qui respondent et
loquuntur niquitatem, dicentes: A Deo habemus
quod homines sumus, a nobis ipsis autem quod justi
sumus? Quid dicitis, qui vos ipsos decipitis, non
assertores, sed praecipitatores liberi arbitrii, ex alto
elationis per inania praesumptionis, in profunda submersionis?
Nempe vox vestra est, quod homo ex semetipso
facit justitiam: hoc est altum elationis vestrae.
Sed veritas contradicit, et dicit, <hi>Palmes non potest
ferre fructum a semetipso, nisi manserit in vite.</hi> Ite
nunc per abrupta, et non habentes ubi figamini,
ventosa loquacitate jactamini. Haec sunt inania praesumptionis
vestrae. Sed quid vos sequatur videte, et
si est in vobis ullus sensus, horrete. Qui enim a semetipso
se fructum existimat ferre, in vite non est;
qui in vite non est, in Christo non est; qui in Christo
non est, christianus non est. Haec sunt profunda
submersionis vestrae.</p>
        </div3>
<div3>
          <head>3.</head>
          <p>
 Etiam atque etiam considerate quid adhuc veritas
adjungat et dicat: <hi>Ego sum,</hi> inquit, <hi>vitis, vos palmites.
Qui manet in me, et ego in eo, hic fert fructum
multum: quia sine me nihil potestis facere.</hi> Ne quisquam
putaret saltem parvum aliquem fructum posse a semetipso
palmitem ferre, cum dixisset, <hi>hic fert fructum
multum,</hi> non ait, quia sine me parum potestis facere;
sed, <hi>nihil potestis facere.</hi> Sive ergo parum, sive multum,
sine illo fieri non potest, sine quo nihil fieri
potest. Quia etsi parum attulerit palmes, eum purgat
agricola ut plus afferat: tamen nisi in vite manserit
et vixerit de radice, quantumlibet fructum a semetipso
<pb n="1842"/>
non potest ferre. Quamvis autem Christus vitis
non esset, nisi homo esset; tamen istam gratiam palmitibus
non praeberet, nisi etiam Deus esset. Verum
quia ita sine ista gratia non potest vivi, ut et mors in
potestate sit liberi arbitrii: <hi>Si quis in me,</hi> inquit, <hi>non manserit, mittetur foras sicut palmes; et arescet;
et colligent eum, et in ignem mittent, et ardet.</hi> 
 Ligna
itaque vitis tanto sunt contemptibiliora si in vite non
manserint, quanto gloriosiora si manserint: denique,
sicut de his etiam per Ezechielem prophetam Dominus
dicit, praecisa nullis agricolarum usibus prosunt,
nullis fabrilibus operibus deputantur <note>(Ezech. XV, 5)</note>.
Unum de duobus palmiti congruit, aut vitis, aut ignis;
si in vite non est, in igne erit: ut ergo in igne non
sit, in vite sit.</p>
        </div3>
<div3>
          <head>4.</head>
          <p>
 <hi>Si manseritis in me,</hi> inquit, <hi>et verba mea in vobis
manserint, quodcumque volueritis petetis, et fiet vobis.</hi> 
Manendo quippe in Christo, quid velle possunt nisi
quod convenit Christo? Quid velle possunt manendo
in Salvatore, nisi quod non est alienum a salute?
Aliud quippe volumus quia sumus in Christo, et aliud
volumus quia sumus adhuc in hoc saeculo. De mansione
namque hujus saeculi nobis aliquando subrepit,
ut hoc petamus quod nobis non expedire nescimus.
Sed absit ut fiat nobis, si manemus in Christo, qui
non facit quando petimus, nisi quod expedit nobis.
Manentes ergo in eo, cum verba ejus in nobis manent.
quodcumque voluerimus petemus, et fiet nobis.
Quia si petimus et non fiet, non hoc petimus quod
habet mansio in eo, nec quod habent verba ejus quae
manent in nobis; sed quod habet cupiditas et infirmitas
carnis, quae non est in eo, et in qua non manent
verba ejus. Nam utique ad verba ejus pertinet oratio
illa quam docuit, ubi dicimus, <hi>Pater noster, qui es in
coelis <note>(Matth. VI, 9)</note>
          </hi>. Ab hujus orationis verbis et
sensibus non recedamus petitionibus nostris, et quidquid
petierimus, fiet nobis. Tunc enim dicenda sunt
verba ejus in nobis manere, quando facimus quae
praecepit, et diligimus quae promisit: quando autem
verba ejus manent in memoria, nec inveniuntur in
vita, non computatur palmes in vite, quia vitam non
attrahit ex radice. Ad hanc differentiam valet quod
scriptum est, <hi>Et memoria retinentibus mandata ejus,
ut faciant ea <note>(Psal. CII, 18)</note>
          </hi>. Multi enim memoria retinent,
ut contemnant, vel etiam derideant et oppugnent
ea. In his verba Christi non manent, qui attingunt
quodammodo, non cohaerent: et ideo illis non
erunt in beneficium, sed in testimonium. Et quia sic
insunt eis ut non maneant in eis, ad hoc tenentur ab
eis, ut judicentur ex eis.
</p>
        </div3>
      </div1>

<div1>
        <head>TRACTATUS LXXXII. <hi>De eo quod Dominus dicit,</hi> In hoc clarificatus est Pater meus, ut fructum plurimum afferatis, <hi>usque ad id</hi> Et maneo in ejus dilectione. <hi>Cap.</hi> XV, V\. 8-10.</head>
<div3>
          <head>1.</head>
          <p>
 Magis magisque Salvator gratiam qua salvamur
discipulis loquendo commendans: <hi>In hoc,</hi> inquit, <hi>clarificatus est Pater meus, ut fructum plurimum afferatis,
et efficiamini mei discipuli.</hi> 
 Sive <hi>glorificatus</hi> sive <hi>clarificatus</hi> 
<pb n="1843"/>
dicatur, ex uno graeco verbo utrumque translatum
est, quod est <foreign xml:lang="greek">δοξάζειν Δόξα</foreign> enim quae graece dicitur,
latine gloria est. Quod ideo commemorandum
existimavi, quia dicit Apostolus, <hi>Si Abraham ex operibus
justificatus est, habet gloriam, sed non ad Deum <note>(Rom. IV, 2)</note>
          </hi>.
Haec est ad Deum gloria qua glorificatur
non homo, sed Deus, si non ex operibus, sed ex fide
justificatur, ut ex Deo illi sit quod etiam bene operatur:
quoniam palmes, sicut jam superius dixi, non potest
ferre fructum a semetipso <note>(Tract. 81, n. 2)</note>. Si enim
in hoc clarificatus est Deus Pater ut fructum plurimum
afferamus, et efficiamur Christi discipuli; non
hoc gloriae nostrae tribuamus, tanquam hoc ex nobis
ipsis habeamus. Ejus est enim haec gratia, et ideo in
hoc non nostra, sed ejus est gloria. Unde et alibi cum
dixisset, <hi>Sic luceat lumen vestrum coram hominibus, ut
videant opera vestra bona;</hi> ne a semetipsis putarent
esse bona opera sua, mox addidit, <hi>Et glorificent Patrem
vestrum qui in coelis est <note>(Matth. V, 16)</note>
          </hi>. In hoc
enim glorificatur Pater ut fructum plurimum afferamus,
et efficiamur Christi discipuli. A quo efficimur,
nisi ab illo cujus misericordia praevenit nos? Ipsius
enim figmentum sumus, creati in Christo Jesu in operibus
bonis <note>(Ephes. II, 10)</note>.</p>
        </div3>
<div3>
          <head>2.</head>
          <p>
 <hi>Sicut dilexit me Pater,</hi> inquit, <hi>et ego dilexi vos:
manete in dilectione mea.</hi> Ecce unde sunt nobis opera
bona. Nam unde nobis essent, nisi quia fides per
dilectionem operatur <note>(Galat. V, 6)</note>? Unde autem diligeremus,
nisi prius diligeremur? Apertissime hoc in
Epistola sua idem iste evangelista dixit: <hi>Nos diligamus
Deum, quoniam ipse prior dilexit nos <note>(I Joan.
IV, 19)</note>
          </hi>. Quod autem ait, <hi>Sicut dilexit me Pater, et
ego dilexi vos;</hi> non aequalitatem naturae ostendit nostrae
et suae, sicut est Patris et ipsius, sed gratiam qua
mediator Dei et hominum est homo Christus Jesus <note>(I Tim. II, 5)</note>.
Mediator quippe monstratur, cum dicit, <hi>me Pater, et ego vos</hi>.
Nam Pater utique diligit et
nos, sed in ipso; quia in hoc glorificatur Pater, ut
fructum afferamus in vite, hoc est in Filio, et efficiamur
ejus discipuli.</p>
        </div3>
<div3>
          <head>3.</head>
          <p>
 <hi>Manete,</hi> inquit, <hi>in dilectione mea.</hi> Quomodo manebimus?
Audi quid sequitur: <hi>Si praecepta mea,</hi> inquit, <hi>servaveritis, manebitis in dilectione mea.</hi> 
 Dilectio facit praecepta
servari, an praecepta servata faciunt dilectionem?
Sed quis ambigat quod dilectio praecedit? Unde enim
praecepta servet non habet, qui non diligit. Quod ergo
ait, <hi>Si praecepta mea servaveritis, manebitis in dilectione
mea,</hi> ostendit non unde dilectio generetur, sed unde
monstretur. Tanquam diceret, Nolite vos putare manere
in dilectione mea, si non servatis praecepta mea: si
enim servaveritis, manebitis. Hoc est, hinc apparebit
quod in dilectione mea manebitis, si praecepta mea servabitis.
Ut nemo se fallat, dicendo quod eum diligat, si
ejus praecepta non servat. Nam in tantum eum diligimus,
in quantum ejus praecepta servamus: in quantum
autem minus servamus, minus diligimus. Quamvis
quod ait, <hi>Manete in dilectione mea,</hi> non apparet quam
<pb n="1844"/>
dixerit dilectionem, utrum qua eum diligimus, an qua
ipse diligit nos: sed ex verbo superiore dignoscitur.
Dixerat quippe, <hi>Et ego dilexi vos;</hi> cui verbo continuo
subjunxit, <hi>Manete in dilectione mea:</hi> illa ergo qua
dilexit nos. Quid est ergo, <hi>Manete in dilectione mea,</hi> 
nisi, manete in gratia mea? Et quid est, <hi>Si praecepta
mea servaveritis, manebitis in dilectione mea,</hi> nisi, ex
hoc scietis quod in dilectione mea qua vos diligo,
manebitis, si praecepta mea servabitis? Non ergo ut
nos diligat, prius ejus praecepta servamus; sed nisi
nos diligat, praecepta ejus servare non possumus.
Haec est gratia quae humilibus patet, superbos latet.</p>
        </div3>
<div3>
          <head>4.</head>
          <p>
 Sed quid illud est quod adjungit: <hi>Sicut et ego
Patris mei praecepta servavi, et maneo in ejus dilectione?</hi> 
Utique etiam hic hanc dilectionem Patris intelligi
voluit, qua eum diligit Pater. Ita quippe dixerat, <hi>Sicut dilexit me Pater, et ego dilexi vos;</hi> 
 atque his
verbis illa subjunxit, <hi>Manete in dilectione mea,</hi> illa
procul dubio qua dilexi vos. Ergo quod ait etiam de
Patre, <hi>Maneo in ejus dilectione,</hi> illa scilicet accipienda
est qua dilexit eum Pater. Sed numquid et hic gratia
intelligenda est, qua Pater diligit Filium, sicut gratia
est qua nos diligit Filius: cum simus nos filii gratia,
non natura; Unigenitus autem natura, non gratia?
An hoc etiam in ipso Filio ad hominem referendum
est? Ita sane. Nam dicendo, <hi>Sicut dilexit me Pater, et
ego dilexi vos,</hi> gratiam mediatoris ostendit. Mediator
autem Dei et hominum, non in quantum Deus, sed in
quantum homo est Christus Jesus. Et profecto secundum
id quod homo est, de illo legitur, <hi>Et Jesus proficiebat
sapientia et aetate, et gratia apud Deum et homines <note>(Luc. II, 52)</note>
          </hi>.
Secundum hoc igitur recte possumus
dicere, quod cum ad naturam Dei non pertineat humana
natura, ad personam tamen unigeniti Filii Dei per
gratiam pertinet humana natura; et tantam gratiam,
ut nulla sit major, nulla prorsus aequalis. Neque enim
illam susceptionem hominis ulla merita praecesserunt,
sed ab illa susceptione merita ejus cuncta coeperunt.
Manet ergo Filius in dilectione qua eum dilexit Pater,
et ideo servavit praecepta ejus. Quid est enim et ille
homo, nisi quod Deus susceptor est ejus <note>(Psal. III, 4)</note>,
Deus enim erat Verbum, Unigenitus gignenti coaeternus:
sed ut mediator daretur nobis, per ineffabilem
gratiam Verbum caro factum est, et habitavit in
nobis <note>(Joan. I, 1, 14)</note>.
</p>
        </div3>
      </div1>

<div1>
        <head>TRACTATUS LXXXIII. <hi>In haec verba,</hi> Haec locutus sum vobis, ut gaudium meum in vobis sit, et gaudium vestrum impleatur. Hoc est praeceptum meum, ut diligatis invicem, sicut dilexi vos. <hi>Cap.</hi> XV, V\ V\. 11, 12.</head>
<div3>
          <head>1.</head>
          <p>
 Audistis, charissimi, Dominum dicentem discipulis
suis, <hi>Haec locutus sum vobis, ut gaudium meum
in vobis sit, et gaudium vestrum impleatur.</hi> Quid est
gaudium Christi in nobis, nisi quod dignatur gaudere
de nobis? Et quid est gaudium nostrum quod dicit
implendum, nisi ejus habere consortium? Propter
quod beato Petro dixerat, <hi>Si non lavero te, non habebis
partem mecum <note>(Id. XIII, 8)</note>
          </hi>. Gaudium ergo ejus in
<pb n="1845"/>
nobis, gratia est quam praestitit nobis: ipsa est et
gaudium nostrum. Sed de hac ille etiam ex aeternitate
gaudebat, quando nos elegit ante constitutionem mundi <note>(Ephes. I, 4)</note>.
Nec recte possumus dicere quod gaudium
ejus plenum non erat: non enim Deus imperfecte aliquando
gaudebat. Sed illud ejus gaudium in nobis non
erat: quia nec nos in quibus esse posset jam eramus;
nec quando esse coepimus, cum illo esse coepimus. In
ipso autem semper erat, qui nos suos futuros certissima
suae praescientiae veritate gaudebat. Poinde gaudium jam
ipse perfectum de nobis habebat, quando nos praesciendo
et praedestinando gaudebat: neque enim ullus in illo ejus
gaudio metus esse poterat, ne forte non fieret quod
se facturum esse praesciebat. Sed neque cum id facere
coepit, quod se facturum esse praescivit, gaudium ejus,
quo beatus est, crevit; alioqui beatior factus est, quia
nos fecit. Absit hoc, fratres: Dei beatitudo quia nec
minor fuerat sine nobis, non fit major ex nobis. Gaudium
igitur ejus de salute nostra, quod in illo semper
fuit cum praescivit et praedestinavit nos, coepit esse in
nobis quando vocavit nos; et hoc gaudium merito
nostrum dicimus, quo et nos beati futuri sumus: sed
hoc gaudium nostrum crescit et proficit, et ad suam
perfectionem perseverando pertendit. Ergo inchoatur
in fide renascentium, implebitur in praemio resurgentium.
Ecce unde dictum existimo, <hi>Haec locutus sum
vobis, ut gaudium meum in vobis sit, et gaudium vestrum
impleatur: in vobis sit</hi> meum; <hi>impleatur</hi> vestrum.
Semper enim erat meum plenum, et antequam
vocaremini, cum vocandi a me praesciremini; sed fit
et in vobis, cum hoc efficimini quod praescivi de vobis. <hi>Impleatur</hi> 
 autem <hi>vestrum:</hi> quia beati eritis, quod
nondum estis; sicut creati estis qui non fuistis.</p>
        </div3>
<div3>
          <head>2.</head>
          <p>
 <hi>Hoc est,</hi> inquit, <hi>praeceptum meum, ut diligatis
invicem, sicut dilexi vos.</hi> Sive dicatur praeceptum, sive
mandatum, ex uno verbo graeco utrumque interpretatur,
quod est <foreign xml:lang="greek">ἐντολή</foreign>. Jamvero istam sententiam et
antea dixerat, de qua me vobis, ut potui, disputasse
meminisse debetis <note>(Supra, Tract. 65)</note>. Ibi enim sic
ait, <hi>Mandatum novum do vobis, ut diligatis invicem,
sicut dilexi vos, ut et vos diligatis invicem <note>(Joan. XIII,
34)</note>
          </hi>. Hujus itaque mandati repetitio, commendatio
est: nisi quod ibi, <hi>Mandatum,</hi> inquit, <hi>novum do vobis;</hi> 
hic autem, <hi>Hoc est,</hi> inquit, <hi>mandatum meum:</hi> ibi,
tanquam non fuerit ante tale mandatum; hic, tanquam
non sit aliud ejus mandatum. Sed ibi dictum est <hi>novum,</hi> 
 ne in vetustate nostra perseveremus: hic
dictum est <hi>meum,</hi> ne contemnendum putemus.</p>
        </div3>
<div3>
          <head>3.</head>
          <p>
 Quod autem hic ita dixit, <hi>Hoc est mandatum
meum,</hi> velut non sit aliud, quid putamus, fratres mei?
Numquidnam solum ejus de ista dilectione mandatum
est, qua diligimus invicem? Nonne est et aliud majus,
ut diligamus Deum? Aut vero de sola Deus nobis dilectione
mandavit, ut alia non requiramus? Tria certe
commendat Apostolus dicens: <hi>Manent autem fides,
spes, charitas, tria haec: major autem horum charitas <note>(I Cor. XIII, 13)</note>
          </hi>.
Et si in charitate, hoc est in dilectione
concluduntur duo illa praecepta; <hi>major</hi> tamen dicta
<pb n="1846"/>
est esse, non sola. De fide igitur nobis quam multa
mandata sunt, quam multa de spe, quis potest cuncta
colligere, quis enumerando sufficere? Sed intueamur
quod ait idem apostolus, <hi>Plenitudo Legis charitas <note>(Rom. XIII, 10)</note>
          </hi>.
Ubi ergo charitas est, quid est quod
possit deesse? ubi autem non est, quid est quod possit
prodesse? Daemon credit <note>(Jacobi II, 19)</note>, nec diligit:
nemo diligit, qui non credit. Frustra quidem, sed
tamen potest sperare veniam qui non diligit: nemo
autem potest desperare qui diligit. Itaque ubi dilectio
est, ibi necessario fides et spes: et ubi dilectio proximi,
ibi necessario etiam dilectio Dei. Qui enim non
diligit Deum, quomodo diligit proximum tanquam
seipsum; quandoquidem non diligit et seipsum? Est
quippe impius et iniquus; qui autem diligit iniquitatem,
non plane diligit, sed odit animam suam <note>(Psal.
X, 6)</note>. Hoc ergo praeceptum Domini teneamus, ut nos
invicem diligamus; et quidquid aliud praecepit, faciemus: 
quoniam quidquid est aliud hic habemus.
Discernitur quippe ista dilectio ab illa dilectione qua
se invicem diligunt homines sicut homines: nam ut
discerneretur, adjunctum est, <hi>sicut dilexi vos.</hi> Utquid
enim diligit nos Christus, nisi ut regnare possimus cum
Christo? Ad hoc ergo et nos invicem diligamus, ut dilectionem
nostram discernamus a caeteris, qui non ad hoc
se invicem diligunt, quia nec diligunt. Qui autem
se propter habendum Deum diligunt, ipsi se diligunt:
ergo ut se diligant, Deum diligunt. Non est haec dilectio
in omnibus hominibus: pauci se propterea diligunt,
ut sit Deus omnia in omnibus <note>(I Cor. XV, 28)</note>.
</p>
        </div3>
      </div1>

<div1>
        <head>TRACTATUS LXXXIV. <hi>In illud,</hi> Majorem hac dilectionem nemo habet, ut animam suam ponat quis pro amicis suis. <hi>Cap.</hi> XV, V\. 13.</head>
<div3>
          <head>1.</head>
          <p>
 Plenitudinem dilectionis qua nos invicem diligere
debemus, fratres charissimi, definivit Dominus
dicens: <hi>Majorem hac dilectionem nemo habet, ut animam
suam ponat quis pro amicis suis.</hi> Quia ergo superius
dixerat, <hi>Hoc est mandatum meum, ut diligatis invicem,
sicut dilexi vos;</hi> quibus verbis addidit quod
nunc audistis, <hi>Majorem hac dilectionem nemo habet, ut
animam suam ponat quis pro amicis suis:</hi> fit ex hoc
consequens, quod idem iste evangelista Joannes in
Epistola sua dicit, <hi>Ut quemadmodum Christus pro
nobis animam suam posuit, sic et nos</hi> debeamus <hi>pro
fratribus animas ponere <note>(I Joan. III, 16)</note>
          </hi>; diligentes
utique invicem sicut ipse dilexit nos, qui pro nobis
animam suam posuit. Nimirum hoc est quod legitur
in Proverbiis Salomonis: <hi>Si sederis coenare ad mensam
potentis, considerans intellige quae apponuntur tibi;
et sic mitte manum tuam, sciens quia talia te oportet
praeparare <note>(Prov. XXIII, 1 et 2)</note>
          </hi>. Nam quae mensa est potentis,
nisi unde sumitur corpus et sanguis ejus qui
animam suam posuit pro nobis? Et quid est ad eam
sedere, nisi humiliter accedere? Et quid est considerare
et intelligere quae apponuntur tibi, nisi digne
tantam gratiam cogitare? Et quid est sic mittere manum,
<pb n="1847"/>
ut scias quia talia te oportet praeparare, nisi
quod jam dixi, quia sicut pro nobis Christus animam
suam posuit, sic et nos debemus animas pro fratribus
ponere? Sicut enim ait etiam apostolus Petrus, <hi>Christus
pro nobis passus est, relinquens nobis exemplum, ut
sequamur vestigia ejus <note>(I Petr. II, 21)</note>
          </hi>. Hoc est talia
praeparare. Hoc beati martyres ardenti dilectione fecerunt:
quorum si non inaniter memorias celebramus,
atque in convivio quo et ipsi saturati sunt, ad
mensam Domini accedimus, oportet, ut quemadmodum
ipsi, et nos talia praeparemus. Ideo quippe ad
ipsam mensam non sic eos commemoramus, quemadmodum
alios qui in pace requiescunt, ut etiam
pro eis oremus, sed magis ut ipsi pro nobis, ut eorum
vestigiis adhaereamus; quia impleverunt ipsi charitatem
qua Dominus dixit non posse esse majorem.
Talia enim suis fratribus exhibuerunt, qualia de Domini
mensa pariter acceperunt.</p>
        </div3>
<div3>
          <head>2.</head>
          <p>
 Neque hoc ita dictum sit, quasi propterea Domino
Christo pares esse possimus, si pro illo usque
ad sanguinem martyrium duxerimus. Ille potestatem
habuit ponendi animam suam, et iterum sumendi
eam <note>(Joan. X, 18)</note>; nos autem nec quantum volumus
vivimus, et morimur etiamsi nolumus: ille moriens
mox in se occidit mortem; nos in ejus morte liberamur
a morte: illius caro non vidit corruptionem <note>(Act. II, 31)</note>;
nostra post corruptionem, in fine saeculi
per illum induetur incorruptionem: ille nobis non
indiguit ut nos salvos faceret; nos sine illo nihil possumus
facere: ille se nobis palmitibus praebuet vitem;
nos habere praeter illum non possumus vitam. Postremo
etsi fratres pro fratribus moriantur, tamen in
fraternorum peccatorum remissionem nullius sanguis
martyris funditur, quod fecit ille pro nobis: neque in
hoc quid imitaremur, sed quid gratularemur contulit
nobis. Quatenus ergo martyres pro fratribus sanguinem
suum fuderunt, hactenus talia exhibuerunt, qualia
de mensa dominica perceperunt. In caeteris enim
quae dixi, quamvis nec omnia dicere potui, martyr
Christi longe impar est Christo Quod si quisquam se,
non dico potentiae Christi, sed innocentiae comparabit;
non dicam et alienum se putando sanare, sed
suum saltem nullum habere peccatum: etiam sic avidior
est quam ratio salutis exposcit, multum est ad
ilium, non capit tantum. Et bene quod ista Proverbiorum
sententia commonetur, quae continuo subjungit
atque dicit, <hi>Quod si avidior es, noli concupiscere cibos
ejus; satius est enim ut nihil inde sumas, quam ut tibi
plus quam oportet assumas. Haec enim,</hi> inquit, <hi>vitam
habent fallacem,</hi> hoc est hypocrisim. Dicendo enim se
sine peccato esse, justum non potest exhibere, sed
fingere Ideo dictum est, <hi>Haec enim habent vitam fallacem.</hi> 
Unus est solus qui et carnem hominis habere,
et peccatum potuit non habere. Merito quod sequitur,
nobis praecipitur, ac tali verbo atque proverbio humana
<pb n="1848"/>
infirmitas convenitur, eique dicitur: <hi>Noli extendere
te, cum sis pauper, contra divitem.</hi> Dives est
enim qui nec haereditario nec proprio unquam debito
obnoxius, et ipse justus est, et alios justificat Christus.
Noli contra eum te extendere, in tantum pauper,
ut remissionis peccatorum appareas quotidianus
in oratione mendicus. <hi>Tuo autem consilio,</hi> inquit, <hi>abstine
te.</hi> Unde, nisi a praesumptione fallaci? Ille quippe
quia non tantum est homo, sed etiam Deus, ideo
nunquam reus. <hi>Si enim direxeris oculum tuum ad
illum, nusquam parebit Oculum tuum,</hi> oculum videlicet
humanum quo cernis humana, <hi>si direxeris ad illum,
nusquam parebit;</hi> quia videri non potest, quemadmodum
videre tu potes. <hi>Parabit enim sibi pennas sicut
aquilae, et vadet in domum praepositi sui <note>(Prov. XXIII,
3-5)</note>
          </hi>: unde ad nos utique venit, nec tales qualis venit
invenit. Diligamus ergo invicem, sicut et Christus
dilexit nos, et tradidit semetipsum pro nobis <note>(Galat.
II, 20)</note>. <hi>Majorem quippe hac dilectionem nemo habet,
ut animam suam ponat quis pro amicis suis.</hi> Eumque
sic imitemur pia obedientia, ut ei nos comparare
nulla praesumamus audacia.
</p>
        </div3>
      </div1>

<div1>
        <head>TRACTATUS LXXXV. <hi>De eo quod dicit,</hi> Vos amici mei estis, si feceritis quae praecipio vobis. Jam non dico vos servos; quia servus nescit quid faciat dominus ejus. <hi>Cap.</hi> XV, V\ V\. 14, 15.</head>
<div3>
          <head>1.</head>
          <p>
 Cum Dominus Jesus commendasset charitatem
quam exhibuit nobis moriendo pro nobis, atque dixisset, <hi>Majorem hac dilectionem nemo habet, ut animam
suam ponat quis pro amicis suis: Vos,</hi> 
 inquit, <hi>amici
mei estis, si feceritis quae ego praecipio vobis.</hi> Magna
dignatio! cum servus bonus esse non possit, nisi
praecepta domini sui fecerit; hinc amicos suos voluit
intelligi, unde servi boni possunt probari. Sed, ut
dixi, ista dignatio est, ut dominus quos novit servos
suos, dignetur dicere amicos suos. Nam ut sciatis ad
servorum officium pertinere praecepta domini sui facere,
alio loco servos utique objurgat dicens: <hi>Quid
autem vocatis me, Domine, Domine, et non facitis quae
dico <note>(Luc. VI, 46)</note>
          </hi>? Cum ergo dicitis, inquit, Domine;
jussa faciendo, quid dicatis ostendite. Nonne servo
obedienti ipse dicturus est, <hi>Euge, serve bone, quia in
paucis fuisti fidelis, supra multa te constituam; intra in
gaudium Domini tui <note>(Matth. XXV, 21)</note>
          </hi>? Potest igitur
esse servus et amicus, qui servus est bonus.</p>
        </div3>
<div3>
          <head>2.</head>
          <p>
 Sed quod sequitur attendamus. <hi>Jam non dico
vos servos; quia servus nescit quid faciat dominus ejus.</hi> 
Quomodo ergo intellecturi sumus, et servum et amicum
esse servum bonum, cum dicat, <hi>Jam non dico
vos servos, quia servus nescit quid faciat dominus ejus?</hi> 
Ita nomen constituit amici, ut auferat servi; non ut
in uno utrumque maneat, sed ut alterum altero decedente
succedat. Quid est hoc? Itane cum praecepta
Domini fecerimus, servi non erimus? Itane tunc servi
non erimus, quando boni servi fuerimus? Et quis
contradicere potest veritati quae ait, <hi>Jam non dico vos
servos?</hi> Et cur hoc dixerit, docet: <hi>Quia servus,</hi> inquit,
<pb n="1849"/> <hi>nescit quid faciat dominus ejus.</hi> 
 Numquidnam
servo bono et probato dominus ejus non etiam secreta
sua committit? Quid est ergo quod ait, <hi>Servus
nescit quid faciat dominus ejus?</hi> Verum, esto, <hi>nescit
quid faciat;</hi> numquid nescit etiam quid praecipiat?
Nam et si hoc nescit, quomodo servit? Aut quomodo
servus est, qui non servit? Et tamen Dominus loquitur, <hi>Vos amici mei estis, si feceritis quae ego praecipio
vobis. Jam non dico vos servos.</hi> 
 O rem mirabilem!
Cum servire non possimus, nisi praecepta Domini
fecerimus, quomodo praecepta faciendo servi non
erimus? Si servus non ero praecepta faciendo, et nisi
praecepta fecero, servire non potero; ergo serviendo
servus non ero.</p>
        </div3>
<div3>
          <head>3.</head>
          <p>
 Intelligamus, fratres, intelligamus, et hoc in
nobis Dominus faciat ut intelligamus, faciat etiam ut
intellecta faciamus. Hoc autem si scimus, profecto
scimus quod facit Dominus, quia nos ipsos tales non
facit nisi Dominus, et per hoc ad ejus amicitiam pertinemus.
Sicut enim duo sunt timores, qui faciunt
duo genera timentium; sic duae sunt servitutes, quae
faciunt duo genera servorum. Est timor quem perfecta
charitas foras mittit <note>(I Joan. IV, 18)</note>, et est
alius timor castus permanens in saeculum saeculi <note>(Psal.
XVIII, 10)</note>. Illum timorem qui non est in charitate, attendebat
Apostolus, cum dicebat: <hi>Non enim accepistis
spiritum servitutis iterum in timore <note>(Rom. VIII,
15)</note>
          </hi>. Illum autem timorem castum attendebat, cum
dicebat: <hi>Noli altum sapere, sed time <note>(Id. XI, 20)</note>
          </hi>. In
illo timore quem foras charitas mittit, est etiam servitus
simul foras cum ipso timore mittenda: utrumque
enim junxit Apostolus, hoc est servitutem et timorem,
dicendo, <hi>Non enim accepistis spiritum servitutis
iterum in timore.</hi> Ad hanc servitutem servum
pertinentem intuebatur et Dominus dicens, <hi>Jam non
dico vos servos; quia servus nescit quid faciat dominus
ejus.</hi> Non utique ille servus pertinens ad timorem
castum, cui dicitur, <hi>Euge, serve bone, intra in gaudium
Domini tui:</hi> sed ille servus pertinens ad timorem
foras a charitate mittendum, de quo alibi dicit, <hi>Servus non manet in domo in aeternum; filius autem
manet in aeternum 
 <note>(Joan. VIII, 35)</note>
          </hi>. Quoniam itaque
dedit nobis potestatem filios Dei fieri <note>(Id. I, 12)</note>,
non servi, sed filii simus: ut miro quodam et ineffabili,
sed tamen vero modo, servi non servi esse possimus;
servi scilicet timore casto, ad quem pertinet servus
intrans in gaudium domini sui; non servi autem timore
foras mittendo, ad quem pertinet servus non
manens in domo in aeternum. Ut autem tales servi non
servi simus, Dominum facere sciamus. Hoc autem
servus ille nescit, qui nescit quid faciat Dominus
ejus; et cum aliquid boni facit, sic extollitur quasi
hoc ipse faciat, non Dominus ejus; et in se, non in
Domino gloriatur, cum se ipse deceperit, quia sic
gloriatur, quasi non acceperit <note>(I Cor. IV, 7)</note>. Nos autem,
charissimi, ut amici Domini esse possimus,
<pb n="1850"/>
quid noster Dominus faciat sciamus. Non solum enim
homines, verum etiam justos ipse facit nos, et non
ipsi nos. Et ut hoc sciamus, quis nisi ipse facit? <hi>Non</hi> 
enim <hi>spiritum hujus mundi accepimus, sed Spiritum qui
ex Deo est, ut sciamus quae a Deo donata sunt nobis <note>(I Cor. II, 12)</note>
          </hi>.
Ab ipso quidquid boni est, donatur.
Ergo quia et hoc bonum est, ab ipso utique donatur
ut sciatur a quo bonum omne donetur; ut omnino de
omnibus bonis, qui gloriatur, in Domino glorietur <hi>(Id I, 31)</hi>.
Quod vero sequitur, <hi>Vos autem dixi amicos;
quia omnia quaecumque audivi a Patre meo, nota
feci vobis,</hi> ita est profundum, ut nullo modo sit isto
sermone coarctandum, sed in alium differendum.
</p>
        </div3>
      </div1>

<div1>
        <head>TRACTATUS LXXXVI. <hi>De eo quod Dominus ait,</hi> Vos autem dixi amicos; <hi>usque ad id,</hi> Ut quodcumque petieritis Patrem in nomine meo, det vobis. <hi>Cap.</hi> XV, V\ V\. 15, 16.</head>
<div3>
          <head>1.</head>
          <p>
 Merito quaeritur quomodo accipiendum sit quod
ait Dominus, <hi>Vos autem dixi amicos; quia omnia quaecumque
audivi a Patre meo, nota feci vobis.</hi> Quis enim
audeat affirmare vel credere ullum hominum scire
omnia quaecumque a Patre audivit unigenitus Filius;
quando ne hoc quidem quisquam capit, quomodo a
Patre audiat ullum verbum, cum ipse sit Patris unicum
Verbum? Quid, quod aliquanto post, in hoc
ipso tamen sermone, quem post coenam ante passionem
ad discipulos habuit, <hi>Multa,</hi> inquit, <hi>habeo vobis
dicere; sed non potestis illa portare modo <note>(Joan. XVI,
12)</note>
          </hi>? Quo igitur pacto intellecturi sumus omnia eum
nota fecisse discipulis, quaecumque audivit a Patre,
cum propterea quaedam multa non dicat, quia scit
eos modo portare non posse? Sed nimirum quod facturus
est, fecisse se dicit, qui ea quae futura sunt
fecit <note>(Isai. XLV, 11)</note>. Sicut enim dicit per prophetam, <hi>Foderunt manus meas et pedes meos 
 <note>(Psal. XXI, 18)</note>
          </hi>;
nec ait, fossuri sunt; velut praeterita dicens, et ea
tamen futura praedicens: ita et hoc loco ait omnia se
nota fecisse discipulis, quae se novit nota esse facturum
in illa plenitudine scientiae, de qua dicit Apostolus, <hi>Cum autem venerit quod perfectum est, quod
ex parte est evacuabitur.</hi> 
 Ibi quippe dicit: <hi>Nunc scio
ex parte, tunc autem cognoscam sicut et cognitus sum;
et nunc per speculum in aenigmate, tunc autem facie ad
faciem <note>(I Cor. XIII, 10, 12)</note>
          </hi>. Nam et ipse Apostolus
salvos nos dicit esse factos per lavacrum regenerationis <note>(Tit. III, 5)</note>:
qui tamen alio loco, <hi>Spe,</hi> inquit, <hi>salvi facti sumus. Spes autem quae videtur, non est
spes: quod enim videt quis, quid sperat? Si autem quod
non videmus speramus, per patientiam exspectamus <note>(Rom. VIII, 24 et 25)</note>
          </hi>.
Unde etiam ejus coapostolus
Petrus: <hi>In quem modo,</hi> inquit, <hi>non videntes creditis;
quem cum videritis, exsultabitis gaudio inenarrabili et
honorato, percipientes mercedem fidei, salutem animarum
vestrarum <note>(I Petr. I, 8 et 9)</note>
          </hi>. Si ergo nunc tempus
est fidei, salus autem animarum merces est fidei;
quis dubitet in fide, quae per dilectionem operatur <note>(Gal. V, 6)</note>,
peragendum diem, atque in fine dici
recipiendam esse mercedem, non solum redemptionem
corporis nostri, de qua dicit apostolus Paulus
<pb n="1851"/> <note>(Rom. VIII, 23)</note>;
verum etiam salutem animarum nostrarum,
de qua dicit Apostolus Petrus? Utriusque
enim rei felicitas isto tempore atque in hac mortalitate
in spe potius habetur, quam in re tenetur. Verum
hoc interest, quod exterior noster homo, id est
corpus, adhuc corrumpitur; interior autem, id est
anima, jam renovatur de die in diem <note>(II Cor. IV, 16)</note>.
Itaque sicut immortalitatem carnis et salutem animarum
futuram exspectamus, quamvis jam pignore
accepto salvi facti esse dicamur; ita omnium notitiam
quaecumque Unigenitus audivit a Patre, futuram sperare
debemus, quamvis hoc jam se fecisse dixerit
Christus.</p>
        </div3>
<div3>
          <head>2.</head>
          <p>
 <hi>Non vos me elegistis,</hi> inquit, <hi>sed ego vos elegi.</hi> 
Haec est illa ineffabilis gratia. Quid enim eramus
quando Christum nondum elegeramus, et ideo non
diligebamus? Nam qui eum non elegit, quomodo diligit?
Numquid jam in nobis erat quod in Psalmo canitur: <hi>Elegi abjectus esse in domo Domini, magis quam
habitare in tabernaculis peccatorum 
 <note>(Psal. LXXXIII, 11)</note>
          </hi>?
Non utique. Quid ergo eramus, nisi iniqui et perditi?
Neque enim jam credideramus in eum, ut eligeret
nos: nam si jam credentes elegit, electus elegit.
Cur ergo diceret, <hi>Non vos me elegistis,</hi> nisi quia misericordia
ejus praevenit nos <note>(Psal. LVIII, 11)</note>? Hic
certe vacat vana illorum ratiocinatio, qui praescientiam
Dei defendunt contra gratiam Dei, et
ideo dicunt nos electos ante mundi constitutionem <note>(Ephes. I, 4)</note>,
quia praescivit nos Deus futuros bonos,
non seipsum nos facturum bonos. Non hoc
dicit, qui dicit, <hi>Non vos me elegistis.</hi> Quoniam si
propterea nos elegisset, quia bonos futuros esse nos
praesciverat; simul etiam praescisset quod eum non
fuissemus prius electuri. Non enim aliter esse possemus
boni: nisi forte dicendus est bonus qui non elegit
bonum. Quid ergo elegit in non bonis? Non enim
electi sunt quia boni fuerunt, qui boni non essent
nisi electi essent. Alioquin gratia jam non est gratia,
si praecessisse contendimus merita. Haec quippe electio
gratiae est, de qua dicit Apostolus: <hi>Sic ergo et in hoc
tempore reliquiae per electionem gratiae salvae factae sunt.</hi> 
Unde subjungit: <hi>Si autem gratia, jam non ex operibus;
alioquin gratia jam non est gratia <note>(Rom. XI, 5,
6)</note>
          </hi>. Audi, ingrate, audi: <hi>Non vos me elegistis, sed
ego elegi vos.</hi> Non est ut dicas, Ideo electus sum,
quia jam credebam. Si enim credebas in eum, jam
elegeras eum. Sed audi: <hi>Non vos me elegistis.</hi> Non
est ut dicas, Antequam crederem, jam bona operabar,
ideo electus sum. Quid enim est boni operis ante
fidem, cum dicat Apostolus, <hi>Omne quod non est ex
fide, peccatum est <note>(Id. XIV, 23)</note>
          </hi>? Quid ergo dicturi
sumus audiendo, <hi>Non vos me elegistis;</hi> nisi quia mali
eramus et electi sumus, ut boni per gratiam nos eligentis
essemus? Non est enim gratia, si praecesserant
merita: est autem gratia; haec igitur non invenit,
sed effecit merita.
<pb n="1852"/>
</p>
        </div3>
<div3>
          <head>3. </head>
          <p>
Et videte, charissimi, quemadmodum non eligat
bonos, sed quos elegit, faciat bonos. <hi>Ego,</hi> inquit, <hi>elegi
vos, et posui vos ut eatis, et fructum afferatis, et fructus
vester maneat.</hi> Nonne iste est fructus de quo jam dixerat, <hi>Sine me nihil potestis facere 
 <note>(Joan. XV, 5)</note>
          </hi>? Elegit
ergo, et posuit ut eamus, et fructum afferamus: nullum
itaque fructum unde nos eligeret habebamus. <hi>Ut eatis,</hi> 
inquit, <hi>et fructum afferatis.</hi> Imus ut afferamus, et ipse
est via qua imus, in qua nos posuit ut eamus. Proinde
in omnibus misericordia ejus praevenit nos. <hi>Et fructus,</hi> 
inquit, <hi>vester maneat: ut quodcumque petieritis Patrem
in nomine meo, det vobis.</hi> Maneat ergo dilectio; ipse
est enim fructus noster. Quae dilectio nunc est in desiderio,
nondum in saturitate: et ipso desiderio quodcumque
petierimus in nomine unigeniti Filii, dat nobis
Pater. Quod autem accipere salvandis non expedit
nobis, non existimemus nos petere in nomine Salvatoris:
sed hoc petimus in nomine Salvatoris, quod
pertinet ad rationem salutis.
</p>
        </div3>
      </div1>

<div1>
        <head>TRACTATUS LXXXVII. <hi>De eo quod dicit Jesus,</hi> Haec mando vobis, ut diligatis invicem; <hi>usque ad id,</hi> Sed ego elegi vos de mundo; propterea odit vos mundus. <hi>Cap.</hi> XV, V\. 17-19.</head>
<div3>
          <head>1.</head>
          <p>
 In lectione evangelica quae hanc antecedit, dixerat
Dominus: <hi>Non vos me elegistis; sed ego elegi vos, et posu
vos, ut eatis et fructum afferatis, et fructus vester maneat:
ut quodcumque petieritis Patrem in nomine meo, det vobis.</hi> 
De quibus verbis jam nos quod Dominus dedit,
disseruisse meministis. Hic autem dicit, sequenti
scilicet lectione, quam modo cum recitaretur, audistis: <hi>Haec mando vobis, ut diligatis invicem.</hi> 
 Ac per
hoc intelligere debemus hunc esse fructum nostrum
de quo ait, <hi>Ego vos elegi ut eatis, et fructum afferatis,
et fructus vester maneat.</hi> Et quod adjunxit, <hi>Ut quodcumque
petieritis Patrem in nomine meo, det vobis:</hi> tunc
utique dabit nobis, si diligamus invicem; cum et hoc
ipsum ipse dederit nobis, qui nos elegit non habentes
fructum, quia non eum nos elegeramus; et posuit nos
ut fructum afferamus, hoc est, invicem diligamus:
quem fructum sine illo habere non possumus, sicut
palmites facere sine vite nihil possunt. Charitas ergo
est fructus noster, quam definit Apostolus, <hi>de corde
puro et conscientia bona, et fide non ficta <note>(I Tim. I, 5)</note>
          </hi>.
Hac diligimus invicem, hac diligimus Deum. Neque
enim vera dilectione diligeremus invicem, nisi diligentes
Deum Diligit enim unusquisque proximum
tanquam seipsum, si diligit Deum: nam si non diligit
Deum, non diligit seipsum. In his enim duobus praeceptis
charitatis tota Lex pendet et Prophetae <note>(Matth.
XXII, 40)</note>: hic est fructus noster. De fructu itaque
nobis mandans, <hi>Haec mando,</hi> inquit, <hi>vobis, ut diligatis
invicem.</hi> Unde et apostolus Paulus, cum contra opera
carnis commendare fructum spiritus vellet, a capite
hoc posuit, <hi>Fructus,</hi> inquit, <hi>spiritus charitas est:</hi> ac
deinde caetera tanquam ex isto capite exorta et religata
contexuit, quae sunt, <hi>gaudium, pax, longanimitas,
benignitas, bonitas, fides, mansuetudo, continentia <note>(Galat.
V, 22)</note>
          </hi>. Quis autem bene gaudet, qui bonum non diligit
unde gaudet? Quis pacem veram, nisi cum illo potest
<pb n="1853"/>
habere quem veraciter diligit? Quis est longanimis in
bono perseveranter manendo, nisi ferveat diligendo?
Quis est benignus, nisi diligat cui opitulatur? Quis
bonus, nisi diligendo efficiatur? Quis salubriter fidelis,
nisi ea fide quae per dilectionem operatur? Quis
utiliter mansuetus, cui non dilectio moderetur? Quis
ab eo continet unde turpatur, nisi diligat unde honestatur?
Merito itaque magister bonus dilectionem
sic saepe commendat, tanquam sola praecipienda sit,
sine qua non possunt prodesse caetera bona, et quae
non potest haberi sine caeteris bonis, quibus homo
efficitur bonus.</p>
        </div3>
<div3>
          <head>2.</head>
          <p>
 Pro hac autem dilectione patienter debemus
etiam mundi odia sustinere. Necesse est enim ut nos
oderit, quos cernit nolle quod diligit. Sed plurimum
nos de seipso Dominus consolatur, qui cum dixisset, <hi>Haec mando vobis, ut diligatis invicem;</hi> 
 adjecit, atque
ait, <hi>Si mundus vos odit, scitote quoniam me priorem
vobis odio habuit.</hi> Cur ergo se membrum supra verticem
extollit? Recusas esse in corpore, si non vis
odium mundi sustinere cum capite. <hi>Si de mundo,</hi> inquit, <hi>essetis, mundus quod suum erat diligeret.</hi> 
 Universae
utique hoc dicit Ecclesiae, quam plerumque etiam
ipsam mundi nomine appellat: sicut est illud, <hi>Deus
erat in Christo, mundum reconcilians sibi <note>(II Cor. V, 19)</note>
          </hi>.
Itemque illud. <hi>Non venit Filius hominis ut judicet mundum,
sed ut salvetur mundus per ipsum <note>(Joan. III, 16)</note>
          </hi>.
Et in Epistola sua Joannes ait: <hi>Advocatum habemus
ad Patrem, Jesum Christum justum, et ipse propitiator
est peccatorum nostrorum; non tantum nostrorum, sed
etiam totius mundi <note>(I Joan. II, 1 et 2)</note>
          </hi>. Totus ergo mundus
Ecclesia est, et totus mundus odit Ecclesiam. Mundus
igitur odit mundum, inimicus reconciliatum, damnatus
salvatum, inquinatus mundatum.</p>
        </div3>
<div3>
          <head>3.</head>
          <p>
 Sed iste mundus quem Deus in Christo reconciliat
sibi, et qui per Christum salvatur, et cui per
Christum peccatum omne donatur, de mundo electus
est inimico, damnato, contaminato. Ex ea quippe
massa quae tota in Adam periit, fiunt vasa misericordiae,
in quibus est mundus pertinens ad reconciliationem:
quem mundus odit, ex eadem massa pertinens
ad vasa irae, quae perfecta sunt ad perditionem <note>(Rom.
IX, 21-23)</note>. Denique cum dixisset, <hi>Si de mundo essetis,
mundus quod suum erat diligeret;</hi> continuo subjecit, <hi>Quia vero de mundo non estis, sed ego elegi vos de
mundo, propterea odit vos mundus.</hi> 
 Ergo et ipsi inde
erant, unde ut non essent, electi sunt inde, non meritis
suis, quorum nulla bona praecesserant opera; non
natura, quae tota fuerat per liberum arbitrium in ipsa
radice vitiata: sed gratuita, hoc est vera gratia. Qui
enim de mundo mundum elegit, fecit quod eligeret,
non invenit: quia <hi>reliquiae per electionem gratiae salvae
factae sunt. Si autem gratia,</hi> inquit, <hi>jam non ex
operibus; alioquin gratia jam non est gratia <note>(Rom.
XI, 5 et 6)</note>
          </hi>.</p>
        </div3>
<div3>
          <head>4.</head>
          <p>
 Si autem quaeratur quomodo se diligat mundus
perditionis, qui odit mundum redemptionis; diligit se
utique falsa dilectione, non vera. Proinde falso se diligit,
<pb n="1854"/>
et vere odit. Qui enim diligit iniquitatem, odit
animam suam <note>(Psal. X, 6)</note>. Sed diligere se dicitur,
quoniam iniquitatem qua iniquus est diligit: et rursus
odisse se dicitur, quoniam quod ei nocet, hoc diligit.
Odit ergo in se naturam, diligit vitium: odit quod
factus est per Dei bonitatem, diligit quod in eo factum
est per liberam voluntatem. Unde nos quoque illum
diligere et prohibemur, si recte intelligimus, et jubemur:
prohibemur scilicet, ubi nobis dicitur, <hi>Nolite
diligere mundum <note>(I Joan. II, 15)</note>
          </hi>; jubemur autem, ubi
nobis dicitur, <hi>Diligite inimicos vestros <note>(Luc. VI, 27)</note>
          </hi>.
Ipsi sunt mundus qui nos odit. Ergo et prohibemur
diligere in illo quod ipse diligit in seipso; et jubemur
diligere in illo quod ipse odit in seipso, Dei scilicet
opificium, et diversas bonitatis suae consolationes.
Vitium quippe in illo diligere prohibemur, jubemurque
diligere naturam, cum ipse in se diligat vitium,
oderitque naturam: ut nos eum et diligamus et oderimus
recte, cum se ipse diligat oderitque perverse.
</p>
        </div3>
      </div1>

<div1>
        <head>TRACTATUS LXXXVIII. <hi>De eo quod ait Jesus,</hi> Mementote sermonis mei, <hi>etc., usque ad id,</hi> Sed haec omnia facient vobis propter nomen meum, quia nesciunt eum qui misit me. <hi>Cap.</hi> XV, V\ V\. 20, 21.</head>
<div3>
          <head>1.</head>
          <p>
 Exhortans Dominus servos suos ad mundi odia
perferenda patienter, nullum majus eis et melius
quam de seipso proponit exemplum: quoniam, sicut
dicit apostolus Petrus, <hi>Christus pro nobis passus est,
relinquens nobis exemplum, ut sequamur vestigia ejus <note>(I Petr. II, 21)</note>
          </hi>.
Quod utique si facimus, ipso adjuvante
facimus, qui dixit, <hi>Sine me nihil potestis facere.</hi> 
Denique quibus jam dixerat, <hi>Si odit vos mundus, scitote
quia me priorem vobis odio habuit:</hi> et nunc in eo
quod audistis, cum legeretur Evangelium, <hi>Mementote,</hi> 
inquit, <hi>sermonis mei quem ego dixi vobis, Non est servus
major domino suo: si me persecuti sunt, et vos persequentur;
si sermonem meum servaverunt, et vestrum
servabunt.</hi> Dicendo autem, <hi>Non est servus major domino
suo,</hi> nonne evidenter ostendit quemadmodum
intelligere debeamus quod superius dixerat, <hi>Jam non
dico vos servos <note>(Joan. XV, 5; XVIII, 15)</note>
          </hi>? Ecce enim
eos servos dicit. Nam quid est aliud, <hi>Non est servus
major domino suo: si me persecuti sunt, et vos persequentur?</hi> 
Manifestum est igitur illum servum, qui
non manet in domo in aeternum <hi>(Id VIII, 35)</hi>, illum
pertinentem ad timorem quem foras charitas mittit <note>(I Joan. IV, 18)</note>,
esse intelligendum, ubi dictum est, <hi>Jam non dico vos servos:</hi> 
 hic autem ubi dicitur, <hi>Non
est servus major domino suo: si me persecuti sunt, et
vos persequentur,</hi> illum significari servum pertinentem
ad timorem castum, qui permanet in saeculum saeculi <note>(Psal. XVIII, 10)</note>.
Hic enim servus est auditurus, <hi>Euge, serve bone, intra in gaudium Domini tui 
 <note>(Matth.
XXV, 21)</note>
          </hi>.</p>
        </div3>
<div3>
          <head>2.</head>
          <p>
 <hi>Sed haec,</hi> inquit, <hi>omnia facient vobis propter nomen
meum, quia nesciunt eum qui misit me.</hi> Quae <hi>omnia
facient,</hi> nisi quae dixit, odio habebunt scilicet, et persequentur,
<pb n="1855"/>
sermonemque contemnent? Quoniam si sermonem
non servarent eorum, nec tamen odissent eos,
neque persequerentur; vel etiamsi odissent, nec tamen
persequerentur: non omnia facerent. <hi>Haec</hi> autem <hi>omnia facient vobis propter nomen meum,</hi> 
 quid est
aliud dicere, quam, me in vobis odio habebunt, me
in vobis persequentur, et sermonem vestrum, quia
meus est, ideo non servabunt? <hi>Haec</hi> enim <hi>omnia facient
vobis propter nomen meum:</hi> non vestrum, sed <hi>meum.</hi> 
 Tanto igitur miseriores qui propter hoc nomen
ista faciunt, quanto beatiores qui propter hoc nomen
ista patiuntur: sicut ipse alio loco dicit, <hi>Beati qui persecutionem
patiuntur propter justitiam <note>(Matth. V, 10)</note>
          </hi>. Hoc
est enim propter me, vel <hi>propter nomen meum:</hi> quia,
sicut Apostolus docet, <hi>Factus est nobis sapientia a Deo,
et justitia, et sanctificatio, et redemptio; ut quemadmodum
scriptum est, Qui gloriatur, in Domino glorietur <note>(I Cor. I, 30 et 31)</note>
          </hi>.
Faciunt quippe ista mali malis; sed
non propter justitiam: et ideo miseri utrique, et qui
faciunt, et qui patiuntur. Faciunt et boni malis: ubi
etsi faciunt isti propter justitiam, non tamen illi propter
justitiam patiuntur.</p>
        </div3>
<div3>
          <head>3.</head>
          <p>
 Sed dicit aliquis: Si mali quando persequuntur
bonos propter nomen Christi, propter justitiam boni
patiuntur, profecto propter justitiam haec eis mali faciunt;
quod si ita est, ergo et quando boni malos
propter justitiam persequuntur, propter justitiam
etiam mali patiuntur. Si enim possunt mali persecutionem
facere bonis propter nomen Christi, cur non
possunt mali persecutionem pati a bonis propter nomen
Christi; et quid est, nisi propter justitiam? Nam
si non propter quod boni faciunt, propter hoc mali
patiuntur; quia faciunt boni propter justitiam, patiuntur
mali propter injustitiam: nec mali ergo propter
hoc possunt facere propter quod boni patiuntur,
quia faciunt mali propter injustitiam, patiuntur boni
propter justitiam. Quomodo ergo erit verum, <hi>Haec
omnia facient vobis propter nomen meum;</hi> cum illi non
propter nomen Christi faciunt, id est, non propter justitiam,
sed propter iniquitatem suam? Haec quaestio
ita solvitur, si eo modo intelligamus dictum, <hi>Haec
omnia facient vobis propter nomen meum,</hi> ut totum referatur
ad justos; tanquam dictum sit, Haec omnia
patiemini ab eis propter nomen meum: ut hoc sit, <hi>facient vobis,</hi> 
 quod est, patiemini ab eis. Si autem <hi>propter nomen meum</hi> 
 sic accipitur, tanquam diceret,
propter nomen meum quod in vobis oderunt; ita potest
accipi, et propter justitiam quam in vobis oderunt: 
ac per hoc boni cum persecutionem faciunt
malis, possunt recte dici et propter justitiam facere,
quam diligendo persequuntur malos; et propter iniquitatem,
quam oderunt in ipsis malis: ita ergo et
ipsi mali possunt dici pati, et propter iniquitatem quae
in illis punitur, et propter justitiam quae in eorum
poena exercetur.</p>
        </div3>
<div3>
          <head>4.</head>
          <p>
 Item quaeri potest, si etiam mali faciunt persecutionem
malis; sicut impii reges et judices, cum
<pb n="1856"/>
essent persecutores piorum, utique et homicidas, et
adulteros, et quoscumque maleficos, quos contra leges
publicas fecisse cognoscerent, puniebant; quomodo
intelligendum est quod ait Dominus, <hi>Si de
mundo essetis, mundus quod suum erat diligeret <note>(Joan.
XV, 19)</note>
          </hi>. Neque enim quos punit diligit mundus, a quo
videmus supra dicta scelerum genera plerumque puniri:
nisi quia mundus est in eis a quibus talia scelera
puniuntur, et mundus est in eis a quibus talia
scelera diliguntur. Mundus itaque ille qui intelligitur
in malis atque impiis, et odit quod suum est, ex ea
parte hominum qua sceleratis nocet; et diligit quod
suum est, ex ea parte hominum qua eisdem ipsis
consceleratis favet. Ergo, <hi>Haec omnia facient vobis propter
nomen meum,</hi> vel ita dictum est, propter quod
vos patimini; vel ita, propter quod et ipsi faciunt:
quia et hoc in vobis dum persequuntur, oderunt. Et
addidit: <hi>Quia nesciunt eum qui misit me.</hi> Hoc secundum
eam scientiam dictum intelligendum est, de qua
et alibi scriptum est, <hi>Scire autem te, sensus est consummatus <note>(Sap. VI, 16)</note>
          </hi>.
Hac quippe scientia qui sciunt
Patrem a quo missus est Christus, nullo modo persequuntur
eos quos colligit Christus; quia et ipsi
cum eis colliguntur a Christo.
</p>
        </div3>
      </div1>

<div1>
        <head>TRACTATUS LXXXIX. <hi>De eo quod dicit Dominus,</hi> Si non venissem, et locutus eis fuissem; <hi>usque ad id,</hi> Qui me odit, et Patrem meum odit. <hi>Cap.</hi> XV, V\ V\. 22, 23.</head>
<div3>
          <head>1.</head>
          <p>
 Superius dixerat Dominus ad discipulos suos: <hi>Si me persecuti sunt, et vos persequentur; si sermonem
meum servaverunt, et vestrum servabunt: sed haec omnia
facient vobis propter nomen meum, quia nesciunt eum
qui misit me.</hi> 
 De quibus autem hoc dixerit si quaeramus,
invenimus eum ad haec verba venisse ab eo
quod dixerat, <hi>Si mundus vos odit, scitote quia me priorem
vobis odio habuit:</hi> nunc vero quod addidit, <hi>Si non
venissem, et locutus eis fuissem, peccatum non haberent,</hi> 
Judaeos ostendit expressius. De his ergo et illa dicebat;
nam hoc indicat verborum ipsa contextio. De
his enim dicit, <hi>Si non venissem, et locutus eis fuissem,
peccatum non haberent,</hi> de quibus dicebat, <hi>Si me persecuti
sunt, et vos persequentur; si sermonem meum servaverunt,
et vestrum servabunt: sed haec omnia facient
vobis propter nomen meum, quia nesciunt eum qui misit
me:</hi> his enim verbis et ista subjungit, <hi>Si non venissem,
et locutus eis fuissem, peccatum non haberent.</hi> Judaei
ergo persecuti sunt Christum, quod evidentissime indicat
Evangelium; Judaeis locutus est Christus, non
aliis gentibus: in eis ergo voluit intelligi mundum,
qui odit Christum et discipulos ejus; imo vero non in
eis solis, sed hos quoque ad eumdem mundum per tinere
monstravit. Quid est ergo, <hi>Si non venissem, et
locutus eis fuissem, peccatum non haberent?</hi> Numquid
sine peccato erant Judaei, antequam Christus ad eos
in carne venisset? Quis hoc vel stultissimus dixerit?
Sed magnum quoddam peccatum, non omne peccatum,
quasi sub generali nomine vult intelligi. Hoc est
enim peccatum quo tenentur cuncta peccata, quod
<pb n="1857"/>
unusquisque si non habeat, dimittuntur ei cuncta peccata:
hoc est autem, quia non crediderunt in Christum,
qui propterea venit ut credatur in eum. Hoc
peccatum, si non venisset, non utique haberent. Adventus
quippe ejus quantum credentibus salutaris,
tantum non credentibus exitiabilis factus est: tanquam
et ipse caput et princeps Apostolorum, quod de
se ipsi dixerunt, exstiterit <hi>quibusdam quidem odor
vitae in vitam, quibusdam vero odor mortis in mortem <note>(II Cor. II, 16)</note>
          </hi>.</p>
        </div3>
<div3>
          <head>2.</head>
          <p>
 Sed quod adjunxit, atque ait, <hi>Nunc autem excusationem
non habent de peccato suo,</hi> potest movere
quaerentes, utrum hi ad quos non venit Christus, nec
locutus est eis, habeant excusationem de peccato
suo. Si enim non habent, cur hic dictum est propterea
istos non habere, quia venit et locutus est eis? Si
autem habent, utrum ad hoc habeant ut a poenis alienentur,
an ut mitius puniantur? Ad haec inquisita pro
meo captu, Domino donante, respondeo, habere illos
excusationem, non de omni peccato suo, sed de
hoc peccato quo in Christum non crediderunt, ad
quos non venit, et quibus non est locutus. Sed non
in eo sunt numero hi ad quos in discipulis venit, et
quibus per discipulos est locutus, quod et nunc facit:
nam per Ecclesiam suam venit ad Gentes, et per Ecclesiam
loquitur Gentibus. Ad hoc enim pertinet quod
ait, <hi>Qui vos recipit, me recipit <note>(Matth. X, 40)</note>
          </hi>: et, <hi>Qui
vos spernit, me spernit <note>(Luc. X, 16)</note>
          </hi>. <hi>An vultis,</hi> inquit
apostolus Paulus, <hi>experimentum accipere ejus qui in
me loquitur Christus <note>(II Cor. XIII, 3)</note>
          </hi>?</p>
        </div3>
<div3>
          <head>3.</head>
          <p>
 Restat inquirere utrum hi qui priusquam Christus
in Ecclesia veniret ad Gentes, et priusquam
Evangelium ejus audirent, vitae hujus fine praeventi
sunt, seu praeveniuntur, possint habere hanc excusationem?
Possunt plane, sed non ideo possunt effugere
damnationem. <hi>Quicumque enim sine Lege peccaverunt,
sine Lege et peribunt: et quicumque in Lege peccaverunt,
per Legem judicabuntur <note>(Rom. II, 12)</note>
          </hi>. Quae
quidem Apostoli verba, quoniam id quod ait, <hi>peribunt,</hi> 
terribilius sonat quam quod ait, <hi>judicabuntur;</hi> 
non solum nihil adjuvare hanc excusationem videntur
ostendere, verum etiam plus gravare. Qui enim
se quia non audierunt, excusabunt, <hi>sine Lege peribunt.</hi> </p>
        </div3>
<div3>
          <head>4.</head>
          <p>
 Sed utrum hi qui cum audirent, contempserunt,
vel etiam restiterunt, nec tantum contradicendo,
sed et eos a quibus audierunt odiis persequendo, in
eis deputandi sunt de quibus aliquid levius videtur
sonnisse quod dictum est, <hi>per Legem judicabuntur,</hi> 
merito quaeritur. Sed si aliud est perire sine Lege,
aliud judicari per Legem, et illud est gravius, hoc autem
levius; procul dubio non sunt isti in hac poena
leviore ponendi, quia neque in Lege peccaverunt,
sed omnino Legem Christi accipere noluerunt, et
eam quantum ad ipsos attinet, omnino nullam esse
voluerunt. Illi autem peccant in Lege, qui sunt in
Lege, id est, qui eam suscipiunt, eamque sanctam,
et mandatum sanctum et justum et bonum fatentur <note>(Id. VII, 12)</note>;
sed infirmitate non implent quod ab ea
rectissime praecipi dubitare non possunt. Hi sunt qui
<pb n="1858"/>
aliquo modo forsitan possunt ab eorum, qui sine
Lege sunt, perditione discerni: si tamen quod Apostolus
ait, <hi>per Legem judicabuntur,</hi> sic accipiendum
est tanquam dixerit, non peribunt; quod mirum si
ita est. Neque enim de infidelibus et fidelibus erat
sermo ut hoc diceret, sed de Gentibus et Judaeis:
qui certe utrique nisi in eo Salvatore salventur, qui
venit quaerere quod perierat <note>(Luc. XIX, 10)</note>, ad perditionem
sine dubio pertinebunt. Quamvis dici possit,
alios gravius, alios levius perituros, id est, alios
graviores, alios leviores poenas in sua perditione passuros.
Ille enim perire Deo dicitur, quisquis ab illa
beatitudine quam dat sanctis suis, per supplicium separatur:
tanta est autem suppliciorum, quanta est diversitas
peccatorum; quae quomodo se habeat, altius
judicat sapientia divina, quam conjectura scrutatur
aut effatur humana. Isti certe ad quos venit, et quibus
locutus est Christus, non habent de magno infidelitatis
peccato illam excusationem, qua possint
dicere, Non vidimus, non audivimus: sive non acceptaretur
ista excusatio ab illo cujus inscrutabilia
sunt judicia, sive acceptaretur, et si non ut ab omni
damnatione liberarentur, certe ut aliquanto lenius damnarentur.</p>
        </div3>
<div3>
          <head>5.</head>
          <p>
 <hi>Qui me odit,</hi> inquit, <hi>et Patrem meum edit.</hi> Hic
nobis fortasse dicatur: Quis potest odisse quem nescit?
Et utique antequam diceret, <hi>Si non venissem, et
locutus eis fuissem, peccatum non haberent,</hi> dixerat
discipulis suis, <hi>Haec facient vobis, quia nesciunt eum
qui misit me.</hi> Quomodo ergo nesciunt et oderunt? Si
enim non quod est ipse, sed nescio quid aliud de illo
opinantur; non utique ipsum, sed illud inveniuntur
odisse quod fingunt, aut errando potius suspicantur.
Et tamen nisi possent homines odisse quod nesciunt,
non veritas utrumque dixisset, quia ejus Patrem et
nesciunt et oderunt. Sed quomodo id fieri possit,
si adjuvante Domino per nos demonstrari potest;
quia haec disputatio est jam claudenda, nunc non potest.
</p>
        </div3>
      </div1>

<div1>
        <head>TRACTATUS XC. <hi>In illud,</hi> Qui me odit, et Patrem meum odit. <hi>Cap.</hi> XV, V\. 23.</head>
<div3>
          <head>1.</head>
          <p>
 Audistis Dominum dicentem, <hi>Qui me odit, et Patrem
meum odit;</hi> qui superius dixerat, <hi>Haec facient
vobis, quia nesciunt eum qui misit me.</hi> Non itaque dissimulanda
nascitur quaestio, quomodo possint odisse
quem nesciunt. Si enim Deum non quod est ipse, sed
nescio quid aliud eum suspicantur aut credunt, et hoc
oderunt; utique non ipsum oderunt, sed quod sua
mendaci suspicione vel vana credulitate concipiunt:
si autem quod est, hoc de illo sentiunt, quomodo
eum nescire dicuntur? Et de hominibus quidem fieri
potest ut eos saepe quos nunquam vidimus, diligamus;
ac per hoc nec illud a contrario impossibile est,
ut eos quos nunquam vidimus, oderimus. Fama
quippe de aliquo sermocinante seu bene seu male, fit
non immerito ut amemus vel oderimus ignotum. Sed
si fama sit verax, quomodo est de quo vera didicimus,
dicendus ignotus? An quia ejus faciem non vidimus?
Quam cum et ipse non videat, nulli tamen
<pb n="1859"/>
potest potior esse quam sibi. Non igitur in ejus facie
corporali nobis intimatur cujusque notitia. Sed tunc
nobis ad cognitionem patet, quando ejus mores et vita
non latet. Alioquin nec seipsum nosse quisquam potest,
qui videre faciem suam non potest. Sed utique
tanto certius quam notus est aliis ipse se novit, quanto
certius interiore conspectu potest videre quod sapit,
videre quod cupit, videre quod vivit: quae cum aperiuntur
et nobis, tunc vere fit cognitus nobis. Haec itaque
quoniam plerumque ad nos de absentibus vel etiam
mortuis, sive fama, sive litteris perferuntur; hinc fit
ut saepe quos nunquam facie corporis vidimus (non tamen
quos omnino nescimus), vel oderimus homines,
vel amemus.</p>
        </div3>
<div3>
          <head>2.</head>
          <p>
 Sed plerumque in eis nostra credulitas fallitur;
quia nonnunquam et historia, et multo magis fama
mentitur. Pertinet autem ad nos ne perniciosa opinione
fallamur, ut quia non possumus hominum indagare
conscientiam, de ipsis rebus habeamus veram
certamque sententiam. Hoc est, ut si ille vel ille
homo utrum sit impudicus pudicusve nescimus, oderimus
tamen impudicitiam, et pudicitiam diligamus: et si
illum vel illum injustum esse justumve nescimus, amemus
tamen justitiam, et injustitiam detestemur; non
quas nobis ipsi errando confingimus, sed quas fideliter,
hanc appetendam, illamque vitandam in Dei veritate
conspicimus: ut cum de ipsis rebus quod appetendum
est appetimus, quod devitandum est devitamus, ignoscatur
nobis quod de occultis hominum aliquando,
imo assidue non vera sentimus. Hoc enim ad humanam
tentationem pertinere arbitror, sine qua duci
ista non potest vita, ita ut Apostolus diceret, <hi>Tentatio
vos non apprehendat nisi humana <note>(I Cor. X, 13)</note>
          </hi>.
Quid enim tam humanum quam non posse inspicere
cor humanum; et ideo non ejus latebras perscrutari,
sed plerumque aliud quam id quod ibi agitur suspicari?
Quanquam et in his rerum tenebris humanarum,
hoc est cogitationum alienarum, etsi suspiciones
intelligere non possumus, quia homines sumus;
judicia tamen, id est, definitas firmasque sententias
continere debemus, nec ante tempus quidquam judicare,
donec veniat Dominus, et illuminet abscondita
tenebrarum, et manifestet cogitationes cordis; et
tunc laus erit unicuique a Deo <note>(Id. IV, 5)</note>. Quando ergo
non erratur in rebus, ut recta sit improbatio vitiorum
virtutumque probatio; profecto si erratur in hominibus,
venialis est humana tentatio.</p>
        </div3>
<div3>
          <head>3.</head>
          <p>
 Per has autem humanorum cordium tenebras,
res multum miranda et multum dolenda contingit,
ut eum nonnunquam quem injustum putamus, et
tamen justus est et justitiam in eo nescientes diligimus,
devitemus, aversemur, a nostro prohibeamus
accessu, communem cum illo vitam victumque habere
nolimus; eumque etiam, si disciplinae imponendae
necessitas cogit, sive ne aliis noceat, sive ut
fiat ipse correctior, asperitate salubri persequamur;
et hominem bonum tanquam malum affligamus, quem
nescientes amamus. Hoc fit, si quis, verbi gratia,
<pb n="1860"/>
cum sit pudicus, a nobis creditur impudicus. Sine
dubio enim si pudicum diligo, hoc est ipse quod diligo:
ergo etiam ipsum diligo, et nescio. Et si impudicum
odi, non ergo ipsum odi; quia non est quod
odi: et tamen dilecto meo, cum quo semper in charitate
pudicitiae habitat anima mea, facio ignarus injuriam,
non errans in discretione virtutum atque vitiorum,
sed in cordium tenebris humanorum. Proinde
sicut fieri potest ut homo bonus hominem bonum
oderit nesciens, vel potius diligat nesciens (ipsum
enim diligit cum bonum diligit, quia id quod est ille,
hoc iste diligit); oderit autem nesciens non ipsum,
sed quod putat esse ipsum: ita fieri potest ut etiam
homo injustus hominem oderit justum, et dum aestimat
se sui similem injustum diligere, nesciens diligat
justum; et tamen dum eum credit injustum, diligat
non ipsum, sed quod putat esse ipsum. Quemadmodum
autem hominem, sic et Deum. Denique si interrogarentur
Judaei, utrum diligerent Deum; quid se
aliud quam diligere responderent, nec ex animo mentientes,
sed errando potius opinantes? Quomodo enim
diligerent Patrem veritatis, qui haberent odio veritatem?
Nolunt enim sua facta damnari, et hoc habet
veritas ut talia facta damnentur: tantum igitur oderunt
veritatem, quantum oderunt suas poenas, quas
talibus irrogat veritas. Nesciunt autem illam esse veritatem,
quae tales quales ipsi sunt damnat: oderunt
ergo quam nesciunt; et cum illam oderunt, profecto
et eum de quo nata est nisi odisse non possunt.
Ac per hoc quia veritatem qua judicante damnantur,
de Patre Deo natam nesciunt; utique etiam ipsum et
nesciunt, et oderunt. O miseros homines, qui cum
esse volunt mali, nolunt esse veritatem qua damnantur
mali! Nolunt enim eam esse quod est, cum seipsos
debeant nolle esse quod sunt; ut ipsa manente
mutentur, ne ipsa judicante damnentur.
</p>
        </div3>
      </div1>

<div1>
        <head>TRACTATUS XCI. <hi>In haec verba,</hi> Si opera non fecissem in eis, quae nemo alius fecit; <hi>usque ad id,</hi> Quia odio habuerunt me gratis. <hi>Cap.</hi> XV, V\ V\. 24, 25.</head>
<div3>
          <head>1.</head>
          <p>
 Dixerat Dominus: <hi>Qui me odit, et Patrem meum
odit.</hi> Utique enim qui odit veritatem, necesse est oderit
et a quo veritas nata est: unde jam quantum datum
est, locuti sumus. Deinde addidit unde nobis nunc
loquendum est: <hi>Si opera non fecissem in eis, quae nemo
alius fecit, peccatum non haberent.</hi> Peccatum illud scilicet
magnum, de quo et superius ait, <hi>Si non venissem,
et locutus eis fuissem, peccatum non haberent.</hi> Hoc est
peccatum quo in eum loquentem et operantem non
crediderunt. Neque enim nullum habebant peccatum,
antequam loqueretur eis et operaretur in eis; sed hoc
peccatum quo in eum non crediderunt, ideo sic commemoratur,
quia ipso peccato tenentur et caetera. Hoc
enim si non haberent, et in eum crederent, dimitterentur
et caetera.</p>
        </div3>
<div3>
          <head>2.</head>
          <p>
 Sed quid est hoc quod cum dixisset, <hi>Si opera non
fecissem in eis,</hi> mox addidit, <hi>quae nemo alius fecit?</hi> 
Nulla quippe in operibus Christi videntur esse majora
quam suscitatio mortuorum; quod scimus etiam antiquos
<pb n="1861"/>
fecisse Prophetas. Fecit enim Elias <note>(III Reg.
XVII, 21, 22)</note>, fecit Elisaeus et cum in hac carne viveret <note>(IV Reg. IV, 35)</note>,
et cum in suo monumento sepultus
jaceret. Nam quidam portantes mortuum, cum
irruentibus hostibus eo refugissent, eumque ibi posuissent,
continuo resurrexit <note>(Id. XIII, 21)</note>. Fecit tamen
aliqua Christus, quae nemo alius fecit: quod quinque
millia hominum de quinque, et quatuor millia de septem
panibus pavit <note>(Matth. XIV, 15-21, et XV, 32-38)</note>;
quod super aquas ambulavit, et Petro ut hoc faceret
praestitit <note>(Id. XIV, 25 et 29)</note>; quod aquam mutavit in
vinum <note>(Joan. II, 9)</note>; quod aperuit oculos caeci nati <note>(Id. IX, 7)</note>,
et alia multa quae commemorare longum est.
Sed respondetur nobis, et alios fecisse quae ipse non fecit,
et quae nemo alius fecit. Quis enim nisi Moyses Aegyptios
plagis tot tantisque percussit <note>(Exod. VII-XII)</note>, diviso
mari populum duxit <note>(Id. XIV, 21-29)</note>, manna de
coelo esurientibus impetravit <note>(Id. XVI,)</note> aquam de Petra
sitientibus fudit <note>(Id. XVII, 6)</note>? Quis nisi Jesus Nave
populo transituro Jordanis fluenta divisit <note>(Josue III)</note>,
et currentem solem emissa ad Deum oratione frenavit
et fixit <note>(Id. X, 12-14)</note>? Quis praeter Samson propter
suam sitim maxilla mortui asini exundante satiatus est <note>(Judic. XV, 19)</note>?
Quis praeter Eliam curru igneo in alta
subvectus est <note>(IV Reg. II, 11)</note>? Quis praeter Elisaeum,
quod paulo ante commemoravi, sepulto suo cadavere,
cadaver alterius reddidit vitae? Quis praeter Danielem
inter ora inclusorum secum leonum esurientium vixit
innocuus <note>(Dan. VI, 22)</note>? Quis praeter tres viros, Ananiam,
Azariam, Misaelem, in flammis ardentibus et
non urentibus deambulavit illaesus <note>(Id. III, 93)</note>?</p>
        </div3>
<div3>
          <head>3.</head>
          <p>
 Praetereo caetera, quoniam haec satis esse arbitror,
quibus demonstretur et aliquos sanctos quaedam
opera miranda fecisse, quae nemo alius fecit. Sed qui
tam multa vitia et malas valetudines vexationesque
mortalium tanta potestate sanaret, nullus omnino legitur
antiquorum. Ut enim taceantur quos jubendo,
sicut occurrebant, salvos singulos fecit; Marcus evangelista
quodam loco ait: <hi>Vespere autem facto cum occidisset
sol, afferebant ad eum omnes male habentes, et daemonia
habentes; et erat omnis civitas ad januam congregata:
et curavit multos qui vexabantur variis languoribus, et daemonia
multa ejiciebat <note>(Marc. I, 32-34)</note>
          </hi>. Id autem cum commemorasset
Matthaeus, etiam testimonium propheticum
addidit dicens: <hi>Ut adimpleretur quod dictum est per
Isaiam prophetam dicentem, Ipse infirmitates nostras
accepit, et aegritudines portavit <note>(Matth. VIII, 17)</note>
          </hi>. Item
alio loco dicit Marcus: <hi>Et quocumque introibat in vicos,
vel in villas, aut in civitates, in plateis ponebant
infirmos, et deprecabantur eum ut vel fimbriam vestimenti
ejus tangerent; et quotquot tangebant eum, salvi
fiebant <note>(Marc. VI, 56)</note>
          </hi>. Haec nemo alius fecit in eis.
Sic enim intelligendum est quod ait, <hi>in eis,</hi> non inter
eos vel coram eis; sed prorsus <hi>in eis,</hi> quia sanavit eos.
Haec quippe intelligi voluit quae non solum facerent
admirationem, verum etiam manifestam conferrent
salutem; pro quibus beneficiis utique amorem, non
odium retribuere debuerunt. Omnia quidem caeterorum
miracula superat, quod est natus ex virgine,
<pb n="1862"/>
matrisque integritatem solus potuit nec conceptus
violare nec natus: sed hoc nec coram eis factum
est, nec in eis. Ad cognoscendam quippe hujus miraculi
veritatem, non communi cum eis aspectu, sed
discreto ab eis discipulatu Apostoli pervenerunt.
Jam vero illud quod die tertia in carne in qua occisus
fuerat, de sepulcro se reddidit vivum, et nunquam
deinde moriturus cum illa ascendit in coelum, superat
etiam cuncta quae fecit: sed neque hoc factum est
in Judaeis, neque coram eis; et nondum hoc fecerat,
quando dicebat, <hi>Si opera non fecissem in eis, quae nemo
alius fecit.</hi> </p>
        </div3>
<div3>
          <head>4.</head>
          <p>
 Nimirum ergo sunt illa quae in eorum valetudinibus
tanta miracula salutis ostendit, quanta in illis
antea nemo donavit: haec enim viderunt, et hoc eis
exprobrans adjungit, et dicit, <hi>Nunc autem et viderunt,
et oderunt et me et Patrem meum: sed ut adimpleatur
sermo qui in Lege eorum scriptus est, Quia odio habuerunt
me gratis.</hi> Eorum Legem dicit, non ab ipsis inventam,
sed ipsis datam: sicut dicimus, <hi>Panem nostrum
quotidianum;</hi> quem tamen a Deo petimus, addendo, <hi>da nobis 
 <note>(Matth. VI, 11)</note>
          </hi>. Gratis autem odit,
qui nullum ex odio commodum quaerit, vel incommodum
fugit: sic oderunt Dominum impii; sic diligunt
justi, hoc est gratis, ut alia praeter illum non exspectent
bona, quoniam ipse erit in omnibus omnia.
Quisquis vero altius attenderit Christum dicentem, <hi>Si opera non fecissem in eis, quae nemo alius fecit</hi> 
 (sed
haec et si Pater aut Spiritus sanctus fecit, nemo alius
fecit, quia totius Trinitatis una substantia est), inveniet
ipsum fecisse, si quando quispiam Dei homo tale
aliquid fecit. Potest quippe in seipso cuncta per seipsum;
nemo autem potest aliquid sine ipso. Christus
namque cum Patre et Spiritu sancto, non sunt
tres dii, sed unus Deus, de quo scriptum est, <hi>Benedictus
Dominus Deus Israel, qui facit mirabilia solus <note>(Psal. LXXI, 18)</note>
          </hi>.
Nemo ergo alius fecit quaecumque
opera in eis fecit; quoniam quisquis alius homo aliquid
eorum fecit, ipso faciente fecit. Haec autem ipse,
non illis facientibus, fecit.
</p>
        </div3>
      </div1>

<div1>
        <head>TRACTATUS XCII. <hi>In haec verba,</hi> Cum autem venerit Paracletus quem ego mittam vobis a Patre, Spiritum veritatis, <hi>etc. Cap.</hi> XV, V\ V\. 26, 27.</head>
<div3>
          <head>1.</head>
          <p>
 Dominus Jesus in sermone quem locutus est discipulis
suis post coenam, proximus passioni, tanquam
iturus et relicturus eos praesentia corporali,
cum omnibus autem suis usque in consummationem
saeculi futurus praesentia spirituali, exhortatus est eos
ad perferendas persecutiones impiorum, quos mundi
nomine nuncupavit: ex quo tamen mundo etiam
ipsos discipulos se elegisse dixit, ut scirent se Dei
gratia esse quod sunt, suis autem vitiis fuisse quod
fuerunt. Deinde persecutores et suos et ipsorum Judaeos
evidenter expressit, ut omnino appareret etiam
ipsos mundi damnabilis appellatione conclusos, qui
persequitur sanctos. Cumque de illis diceret quod
ignorarent eum a quo missus est, et tamen odissent
<pb n="1863"/>
et Filium et Patrem, hoc est, et eum qui missus est,
et eum a quo missus est, de quibus omnibus in aliis
sermonibus jam disseruimus; ad hoc pervenit ubi ait, <hi>Ut adimpleatur sermo qui in Lege eorum scriptus est,
Quia odio habuerunt me gratis.</hi> 
 Deinde tanquam consequenter
adjunxit, unde modo disputare suscepimus:
 « Cum autem venerit Paracletus quem ego mittam
vobis a Patre, Spiritum veritatis qui a Patre procedit,
ille testimonium perhibebit de me; et vos testimonium
perhibebitis, quia ab initio mecum estis. » 
Quid hoc pertinet ad illud quod dixerat. « Nunc autem
et viderunt, et oderunt et me et Patrem meum:
sed ut impleatur sermo qui in Lege eorum scriptus
est, Quia odio habuerunt me gratis? »  An quia Paracletus
quando venit, Spiritus veritatis, eos qui viderunt
et oderunt, testimonio manifestiore convicit? Imo
vero etiam aliquos ex illis qui viderunt, et adhuc oderant,
ad fidem quae per dilectionem operatur <note>(Galat. V,
6)</note>, sui manifestatione convertit. Hoc ut ita intelligamus,
ita factum esse recolimus. Venit enim die Pentecostes
Spiritus sanctus in centum viginti homines congregatos,
in quibus et Apostoli omnes erant, qui illo adimpleti
cum linguis omnium gentium loquerentur, plures
ex his qui oderant, tanto miraculo stupefacti
(quandoquidem viderunt loquente Petro tam magnum
atque divinum testimonium perhiberi de Christo, ut
ille qui occisus ab eis inter mortuos deputabatur, resurrexisse
et vivere probaretur), compuncti corde
conversi sunt; et tanti sanguinis tam impie atque immaniter
fusi indulgentiam perceperunt, ipso redempti
sanguine quem fuderunt <note>(Act. II, 2)</note>. Christi enim
sanguis sic in remis ionem peccatorum omnium fusus
est, ut ipsum etiam peccatum posset delere quo
fusus est. Hoc ergo intuens Dominus dicebat, <hi>Odio
habuerunt me gratis: cum autem venerit Paracletus,
ille testimonium perhibebit de me:</hi> tanquam diceret,
Odio me habuerunt, et occiderunt videntes; sed tale
de me Paracletus testimonium perhibebit, ut eos faciat
in me credere non videntes.</p>
        </div3>
<div3>
          <head>2.</head>
          <p>
 <hi>Et vos,</hi> inquit, <hi>testimonium perhibebitis, quia ab
initio mecum estis.</hi> Perhibebit Spiritus sanctus, perhibebitis
et vos. Quia enim ab initio mecum estis, potestis
praedicare quod nostis: quod ut modo non faciatis,
illius Spiritus plenitudo nondum adest vobis. <hi>Ille ergo testimonium perhibebit de me, et vos perhibebitis:</hi> 
dabit enim vobis fiduciam testimonium perhibendi
charitas Dei diffusa in cordibus vestris per Spiritum
sanctum qui dabitur vobis <note>(Rom. V, 5)</note>. Quae
utique Petro adhuc defuit, quando mulieris ancillae
interrogatione perterritus, non potuit verum testimonium
perhibere; sed contra suam pollicitationem timore
magno compulsus est ter negare <note>(Matth. XXVI,
69-74)</note>. Timor autem iste non est in charitate, sed
perfecta charitas foras mittit timorem <note>(I Joan. IV, 18)</note>.
Denique ante passionem Domini, servilis timor ejus
interrogatus est a femina servitutis; post resurrectionem
vero Domini liberalis ejus amor ab ipso Principe
libertatis <note>(Joan. XXI, 15)</note>: et ideo ibi turbabatur, hic
<pb n="1864"/>
tranquillabatur; ibi quem dilexerat negabat, hic quem
negaverat diligebat. Sed adhuc etiam tunc amor ipse
infirmus fuerat et angustus, donec eum roboraret et
dilataret Spiritus sanctus. Qui posteaquam illi est
abundantia gratiae largioris infusus, sic ad perhibendum
de Christo testimonium quondam ejus frigidum
pectus accendit, atque illa prius trepida quae veritatem
suppresserant, ora reseravit, ut cum omnes in
quos venerat Spiritus sanctus, linguis omnium gentium
loquerentur, Judaeorum circumstantibus turbis,
solus ad testimonium de Christo perhibendum praecaeteris
promptius emicaret, ejusque interfectores de
illius resurrectione confunderet. Si quem delectat
tam suaviter sanctum tale spectaculum intueri, Actus
Apostolorum legat <note>(Act. II-V.)</note>: ibi beatum Petrum
quem negantem doluerat, stupeat praedicantem; ibi
linguam illam videat ad fiduciam a diffidentia, et ad
libertatem a servitute translatam, tot linguas inimicorum
convertere ad Christi confessionem, quarum non
valendo unam ferre, versa fuerat in negationem. Quid
plura? Tantus in illo fulgor gratiae, tanta Spiritus
sancti plenitudo apparebat, tanta de ore praedicantis
pretiosissimae veritatis pondera procedebant, ut ingentis
multitudinis adversarios interfectores Christi
Judaeos faceret pro illo paratos mori, a quibus cum
illo formidabat occidi. Hoc fecit Spiritus sanctus tunc
missus, ante promissus. Ista Dominus magna atque
miranda sua beneficia praevidebat, quando dicebat,
 « Et viderunt, et oderunt et me et Patrem meum: ut
adimpleatur sermo qui in Lege eorum scriptus est,
quia odio habuerunt me gratis. Cum autem venerit
Paracletus quem ego mittam vobis a Patre, Spiritum
veritatis qui a Patre procedit, ille testimonium perhibebit
de me; et vos testimonium perhibebitis. »  Ille
quippe testimonium perhibens et testes fortissimos
faciens, abstulit Christi amicis timorem, et inimicorum
odium convertit in amorem.
</p>
        </div3>
      </div1>

<div1>
        <head>TRACTATUS XCIII. <hi>De eo quod Dominus dicit,</hi> Haec locutus sum vobis, ut non scandalizemini; <hi>usque ad id,</hi> Sed haec locutus sum vobis, ut, cum venerit hora eorum, reminiscamini, quia ego dixi vobis. <hi>Cap.</hi> XVI, V\. 1-4.</head>
<div3>
          <head>1.</head>
          <p>
 In his quae praecedunt hoc Evangelii capitulum,
Dominus discipulos suos ad inimicorum odia perferenda
confirmans, suo quoque praeparavit exemplo,
ut eum imitando fierent fortiores: addens et promittens
eis quod venturus esset Spiritus sanctus, qui de
illo testimonium perhiberet, et adjiciens quod et ipsi
fierent testes ejus, hoc utique in eis operante Spiritu
sancto. Sic enim ait: <hi>Ille testimonium perhibebit de
me, et vos testimonium perhibebitis.</hi> Utique quia ille
perhibebit, etiam vos perhibebitis: ille in cordibus
vestris, vos in vocibus vestris; ille inspirando, vos
sonando: ut possit impleri, <hi>In omnem terram exivit
sonus eorum <note>(Psal. XVIII, 5)</note>
          </hi>. Parum quippe fuerat eos
adhortari exemplo suo, nisi impleret Spiritu suo. Denique
apostolus Petrus cum jam verba ejus audisset,
ubi dixerat, <hi>Non est servus major domino suo: si me
<pb n="1865"/>
persecuti sunt, et vos persequentur <note>(Joan. XV, 20)</note>
          </hi>; et
hoc in illo jam videret impleri, in quo patientiam Domini
sui, si exemplum sufficeret, debuit imitari:
succubuit et negavit, non utique ferens quod illum
ferre cernebat. Cum vere accepit donum Spiritus
sancti, quem negaverat praedicavit; et quem confiteri
timuerat, non timuit profiteri. Prius enim exemplo
quidem fuerat edoctus, ut quod fieri convenerat nosset;
sed nondum fuerat virtute fultus, ut quod noverat
faceret: instructus erat ut staret, sed non erat firmatus
ne caderet. Quod posteaquam per Spiritum
sanctum factum est, annuntiavit usque ad mortem,
quem negaverat timens mortem. Ideo Dominus in hoc
consequenti capitulo, de quo nunc vobis loquendum
est, <hi>Haec,</hi> inquit, <hi>locutus sum vobis, ut non scandalizemini.</hi> 
Canitur quippe in Psalmo, <hi>Pax multa diligentibus
legem tuam, et non est illis scandalum <note>(Psal. CXVIII,
165)</note>
          </hi>. Merito itaque promisso Spiritu sancto, quo in
eis operante fierent testes ejus, subjunxit, <hi>Haec locutus
sum vobis, ut non scandalizemini.</hi> Cum enim charitas
Dei diffunditur in cordibus nostris per Spiritum sanctum
qui datus est nobis <note>(Rom. V, 5)</note>, fit pax multa diligentibus
legem Dei, ut non sit illis scandalum.</p>
        </div3>
<div3>
          <head>2.</head>
          <p>
 Deinde quid passuri essent, jam exprimens ait: <hi>Extra synagogas facient vos.</hi> 
 Quid autem mali erat
Apostolis expelli de synagogis Judaicis, quasi non
inde fuerant se separaturi, etiamsi eos nullus expelleret?
Sed nimirum hoc voluit denuntiare, quia Judaei
Christum non fuerant recepturi, a quo isti non fuerant
recessuri; et ideo futurum erat ut foras mitterentur
cum illo, ab eis qui esse nollent in illo, hi qui esse
non possent sine illo. Nam profecto, quia non erat ullus
alius populus Dei quam illud semen Abrahae, si
agnoscerent et reciperent Christum, tanquam rami
naturales in olea permanerent <note>(Id. XI, 17)</note>; nec aliae
fierent Ecclesiae Christi, aliae Synagogae Judaeorum:
eaedem quippe essent, si in eodem esse voluissent.
Quod quia noluerunt, quid restabat nisi ut remanentes
extra Christum, extra synagogas facerent eos qui non
relinquerent Christum? Accepto quippe Spiritu sancto
testes ejus effecti, non utique tales essent, de quibus
dicitur: <hi>Multi principes Judaeorum crediderunt in eum;
sed propter metum Judaeorum, ne pellerentur de synagogis,
non audebant confiteri eum: dilexerunt enim
gloriam hominum magis quam Dei <note>(Joan. XII, 42 et 43)</note>
          </hi>.
Crediderunt ergo in eum, sed non sic quomodo eos
volebat credere, qui dicebat: <hi>Quomodo potestis credere,
gloriam ab invicem exspectantes, et gloriam quae a
solo Deo est non quaerentes <note>(Id. V, 44)</note>
          </hi>? Discipulis
ergo sic in eum credentibus, ut impleti Spiritu sancto,
hoc est dono gratiae Dei, non sint de numero eorum
qui <hi>ignorantes Dei justitiam, et suam volentes constituere,
justitiae Dei non sunt subjecti <note>(Rom. X, 3)</note>
          </hi>; nec de
illorum de quibus dictum est, <hi>Dilexerunt gloriam hominum
magis quam Dei:</hi> illa congruit prophetia, quae
de ipsis invenitur impleta, <hi>Domine, in lumine vultus
tui ambulabunt, et in nomine tuo exsultabunt tota die, et
in tua justitia exaltabuntur; quoniam gloria virtutis eorum
<pb n="1866"/>
tu es <note>(Psal. LXXXVIII, 16-18)</note>
          </hi>. Merito eis dicitur, <hi>Extra synagogas facient vos:</hi> 
 illi scilicet qui <hi>zelum Dei
habent, sed non secundum scientiam;</hi> propter quod <hi>ignorantes Dei justitiam, et suam volentes constituere <note>(Rom. X, 2 et 3)</note>
          </hi>,
eos expellunt qui non in sua, sed in
Dei justitia exaltantur, nec expulsi ab hominibus
erubescunt, quoniam gloria virtutis eorum ipse est.</p>
        </div3>
<div3>
          <head>3.</head>
          <p>
 Denique cum hoc eis dixisset, adjecit: <hi>Sed venit
hora ut omnis qui interficit vos, arbitretur obsequium
se praestare Deo: et haec facient vobis, quia non cognoverunt
Patrem neque me.</hi> Hoc est, non cognoverunt
Deum nec ejus Filium, cui se in vobis occidendis
praestare arbitrantur obsequium. Quae verba Dominus
ita subjecit, tanquam ex hoc consolaretur suos, qui
de synagogis Judaicis pellerentur. Praenuntians enim
quae mala essent pro ejus testimonio perpessuri, <hi>Extra
synagogas,</hi> inquit, <hi>facient vos.</hi> Nec ait, Et venit
hora ut omnis qui interficit vos, arbitretur obsequium
se praestare Deo. Quid ergo ait? <hi>Sed venit hora:</hi> 
quemadmodum diceret, si aliquid boni post mala ista
praediceret. Quid sibi ergo vult, <hi>Extra synagogas facient
vos: sed venit hora?</hi> Tanquam hoc dicturus fuisset:
Separabunt illi quidem vos, sed ego vos colligam;
aut, Separabunt quidem illi vos, sed venit hora
laetitiae vestrae. Quid ergo tibi facit hoc verbum quod
ait, <hi>Sed venit hora,</hi> quasi consolationem eis promitteret
post tribulationem; cum magis dicere debuisse
videatur indicativo modo, Et venit hora? Sed non
ait, Et venit, cum tribulationem super tribulationem,
non consolationem post tribulationem venturam illis
esse praediceret. An forte sic eos illa de synagogis separatio
fuerat turbatura, ut mori mallent, quam in
hac vita sine Judaeorum congregationibus immorari?
Absit ut sic turbarentur, qui Dei, non hominum gloriam
requirebant. Quid ergo est, <hi>Extra synogogas facient
vos: sed venit hora;</hi> cum potius dicere debuisse videatur,
Et venit hora, <hi>ut omnis qui interficit vos, arbitretur
obsequium se praestare Deo?</hi> Neque enim saltem
dictum est, Sed venit hora ut interficiant vos, quasi
ut eis mors pro consolatione illius separationis accideret;
sed, <hi>Venit,</hi> inquit, <hi>hora ut omnis qui interficit
vos, arbitretur obsequium se praestare Deo.</hi> Prorsus non
mihi videtur aliud significare voluisse, nisi ut intelligerent
atque gauderent tam multos se Christo acquisituros,
cum de Judaeorum congregationibus pellerentur,
ut eos non sufficeret pellere, sed non sinerent
vivere, ne omnes ad nomen Christi sua praedicatione
converterent, et ab observatione Judaismi, tanquam
divinae veritatis, averterent. Hoc enim de Judaeis dictum
debemus accipere, de quibus dixerat, <hi>Extra synagogas
facient vos.</hi> Nam testes, id est martyres Christi,
etiamsi occisi sunt a Gentilibus; non tamen illi
arbitrati sunt Deo, sed diis suis falsis obsequium se
praestare, cum haec facerent. Judaeorum autem omnis
qui occidit praedicatores Christi, Deo se praestare putavit
<pb n="1867"/>
obsequium; credens quod desererent Deum
Israel, quicumque converterentur ad Christum. Ut
enim et ipsum Christum occiderent, ista ratione commoti
sunt: nam eorum de hac re etiam verba conscripta
sunt. <hi>Videtis quia totus mundus post eum abiit <note>(Joan. XII, 19)</note>
          </hi>:
 <hi>si dimiserimus eum vivere, venient Romani,
et tollent nobis et locum et gentem.</hi> Et quod Caiphas
dixit: <hi>Expedit ut unus homo moriatur pro populo,
et non tota gens pereat <note>(Id. XI, 48, 50)</note>
          </hi>. Et in hoc ergo
sermone suos discipulos suo erexit exemplo, quibus
dixerat, <hi>Si me persecuti sunt, et vos persequentur <note>(Id.
XV, 20)</note>
          </hi>; ut quemadmodum illum occidendo, Deo
se praestitisse obsequium putaverunt, sic etiam
illos.</p>
        </div3>
<div3>
          <head>4.</head>
          <p>
 Iste itaque sensus est in his verbis: <hi>Extra synagogas
facient vos;</hi> sed nolite solitudinem formidare:
separati quippe a congregatione eorum, tam
multos in nomine meo congregabitis, ut illi metuentes
ne templum quod erat apud eos, et omnia Legis
veteris sacramenta deserantur, interficiant vos; sic
fundentes sanguinem vestrum, ut Deo se praestare
arbitrentur obsequium. Ecce est illud quod de his
dixit Apostolus, <hi>Zelum Dei habent, sed non secundum
scientiam <note>(Rom. X, 2)</note>
          </hi>: obsequium se putant praestare
Deo, interficiendo famulos Dei. O error horrendus!
Itane ut placeas Deo, percutis placentem Deo; et
templum Dei vivum te feriente prosternitur, ne Dei
templum lapideum deseratur? O exsecrabilis caecitas!
Sed ex parte in Israel facta est, ut plenitudo Gentium
intraret: ex parte, inquam, facta est, non ex toto.
Non enim omnes, sed aliqui ex ramis fracti sunt, ut
insereretur oleaster <note>(Id. XI, 25, 17)</note>. Nam Spiritu
sancto implente discipulos Christi, cum linguis
omnium gentium loquerentur, cum per eos divina
miracula frequentarentur, et divina eloquia spargerentur,
etiam occisus ita dilectus est Christus, ut
ejus discipuli expulsi a congregationibus Judaeorum,
ex ipsis quoque Judaeis ingentem multitudinem congregarent,
et nullam solitudinem formidarent <note>(Act.
II-IV)</note>. Hinc ergo accensi caeteri reprobi et caeci, zelum
Dei habentes, sed non secundum scientiam, et
obsequium se praestare Deo credentes, occidebant
eos. Sed pro illis occisus colligebat eos; qui de his
futuris, antequam occideretur, instruxerat eos, ne
ignaros atque imparatos animos mala inopinata et improvisa,
quamvis cito transitura, turbarent, sed praecognita
et patienter accepta ad bona sempiterna perducerent.
Hanc enim fuisse causam ut haec eis praenuntiaret,
etiam ipse demonstravit adjungens: <hi>Sed
haec locutus sum vobis, ut cum venerit hora eorum, reminiscamini
quia ego dixi vobis.</hi> Hora eorum hora tenebrosa,
hora nocturna. Sed in die mandavit Dominus
misericordiam suam, et in nocte declaravit <note>(Psal.
XLI, 9)</note>: quando nox Judaeorum separatum a se diem
Christianorum nulla confusione fuscavit; et quando
carnem occidere potuit, fidem tenebrare non potuit.
</p>
        </div3>
      </div1>

<div1>
        <head>TRACTATUS XCIV. <hi>De eo quod dicit Jesus,</hi> Haec autem vobis ab initio non dixi, quia vobiscum eram; <hi>usque ad id,</hi> Si autem abiero, mittam eum ad vos. <hi>Cap.</hi> XVI, V\. 5-7.</head>

<pb n="1868"/>
<div3>
          <head>1.</head>
          <p>
 Cum Dominus Jesus praedixisset discipulis suis
persecutiones quas passuri fuerant post ejus abscessum,
subjunxit, atque ait: <hi>Haec autem vobis ab initio
non dixi, quia vobiscum eram: nunc autem vado ad
eum qui me misit.</hi> Ubi primum videndum est, utrum
eis futuras non praedixerit ante passiones. Sed alii
tres evangelistae satis eum praedixisse ista demonstrant,
antequam ventum esset ad coenam <note>(Matth.
XXIV, 9; Marc. XIII, 9-13, et Luc. XXI, 12-17)</note>: qua
peracta secundum Joannem ista locutus est, ubi ait, <hi>Haec autem vobis ab initio non dixi, quia vobiscum eram.</hi> 
An forte hinc ista solvitur quaestio, quia et illi eum
narrant passioni proximum fuisse cum haec diceret?
Non ergo ab initio quando cum illis erat, quia jam
discessurus, jamque ad Patrem perrecturus haec
dixit: et ideo etiam secundum illos evangelistas verum
est quod hic dictum est, <hi>Haec autem vobis ab initio
non dixi.</hi> Sed quid agimus de fide Evangelii secundum
Matthaeum, qui haec eis a Domino non solum
cum jam esset Pascha cum discipulis coenaturus imminente
passione, verum et ab initio denuntiata esse
commemorat, ubi primum nominatim duodecim exprimuntur
Apostoli, et ad opera divina mittuntur <note>(Matth. X, 17)</note>?
Quid sibi ergo vult quod hic ait, <hi>Haec
autem vobis ab initio non dixi, quia vobiscum eram:</hi> nisi
quia ea quae hic dicit de Spiritu sancto, quod sit venturus
ad eos et testimonium perhibiturus, quando
mala illa passuri sunt, haec ab initio eis non dixit,
quia cum ipsis erat?</p>
        </div3>
<div3>
          <head>2.</head>
          <p>
 Consolator ergo ille vel advocatus (utrumque
enim interpretatur quod est graece paracletus), Christo
abscedente fuerat necessarius; et ideo de illo non
dixerat ab initio quando cum illis erat, quia ejus praesentia
consolabantur: abscessurus autem oportebat
ut diceret illum esse venturum, per quem futurum
erat ut charitate diffusa in cordibus suis verbum Dei
cum fiducia praedicarent; et illo intrinsecus apud
eos testimonium perhibente de Christo, ipsi quoque
testimonium perhiberent; neque scandalizarentur cum
inimici Judaei absque synagogis facerent eos, et interficerent
arbitrantes obsequium se praestare Deo:
quoniam charitas omnia tolerat <note>(I Cor. XIII, 7)</note>, quae
diffundenda erat in cordibus eorum per Spiritus sancti
donum <note>(Rom. V, 5)</note>. Hinc ergo iste totus ducitur
sensus, quia facturus eos erat martyres suos, id est
testes suos per Spiritum sanctum; ut illo in eis operante,
persecutionum quaecumque aspera tolerarent,
nec frigescerent a charitate praedicandi, illo divino
igne succensi. <hi>Haec</hi> ergo, inquit, <hi>locutus sum vobis, ut
cum venerit hora eorum, reminiscamini quia ego dixi vobis <note>(Joan. XVI, 4)</note>
          </hi>.
Haec scilicet locutus sum vobis,
non tantum quia passuri estis ista; sed quia cum venerit
paracletus ille, testimonium perhibebit de me,
ne ista timendo taceatis, unde fiet ut etiam vos testimonium
perhibeatis. <hi>Haec autem vobis ab initio non
dixi, quia vobiscum eram,</hi> et ego vos consolabar mea
corporali praesentia, exhibita humanis sensibus vestris,
<pb n="1869"/>
quam parvuli capere poteratis.</p>
        </div3>
<div3>
          <head>3.</head>
          <p>
 <hi>Nunc autem vado ad eum qui me misit: et nemo,</hi> 
inquit, <hi>ex vobis interrogat me, Quo vadis?</hi> Significat sic
se iturum ut nullus interrogaret, quod palam fieri visu
corporis cernerent: nam superius interrogaverant
eum quo esset iturus, et responderat eis se iturum quo
ipsi tunc venire non possent <note>(Joan. XIII, 36)</note>. Nunc
vero ita se promittit iturum, ut nullus eorum quo
vadit interroget. Nubes enim suscepit eum quando
ascendit ab eis; et euntem in coelum non verbis quaesierunt,
sed oculis deduxerunt <note>(Act. I, 9-11)</note>.</p>
        </div3>
<div3>
          <head>4.</head>
          <p>
 <hi>Sed quia haec locutus sum vobis,</hi> inquit, <hi>tristitia
implevit cor vestrum.</hi> Videbat utique quid illa sua verba
in eorum cordibus agerent: spiritualem quippe nondum
interius habentes consolationem, quam per Spiritum
sanctum fuerant habituri, id quod exterius in
Christo videbant, amittere metuebant; et quia se
amissuros esse illum vera denuntiantem dubitare
non poterant, contristabatur humanus affectus, quia
carnalis desolabatur aspectus. Noverat autem ille quid
eis potius expediret, quia visus interior ipse est utique
melior, quo eos consolaturus fuerat Spiritus sanctus;
non cernentium corporibus ingesturus corpus
humanum, sed seipsum credentium pectoribus infusurus.
Denique adjungit, <hi>Sed ego veritatem dico vobis,
expedit vobis ut ego vadam. Si enim non abiero, Paracletus
non veniet ad vos: si autem abiero, mittam eum
ad vos:</hi> tanquam diceret, Expedit vobis ut haec forma
servi auferatur a vobis: caro quidem factum Verbum
habito in vobis; sed nolo me carnaliter adhuc diligatis,
et isto lacte contenti semper infantes esse cupiatis. <hi>Expedit vobis ut ego vadam. Si enim non abiero,
Paracletus non veniet ad vos.</hi> 
 Si alimenta tenera quibus
vos alui, non subtraxero, solidum cibum non esurietis;
si carni carnaliter haeseritis, capaces Spiritus non
eritis. Nam quid est, <hi>Si non abiero, Paracletus non
veniet ad vos: si autem abiero, mittam eum ad vos?</hi> 
Numquid hic positus, eum non poterat mittere? Quis
hoc dixerit? Neque enim ubi ille erat, iste inde recesserat;
et sic venerat a Patre, ut non maneret in
Patre. Postremo, quomodo eum etiam hic constitutus
non poterat mittere, quem scimus super eum baptizatum
venisse atque mansisse <note>(Joan. I, 32)</note>; imo vero
a quo scimus eum nunquam separabilem fuisse? Quid
est ergo, <hi>Si non abiero, Paracletus non veniet ad vos;</hi> 
nisi, non potestis capere Spiritum, quamdiu secundum
carnem persistitis nosse Christum? Unde ille qui jam
acceperat Spiritum: <hi>Etsi noveramus,</hi> inquit, <hi>secundum
carnem Christum, sed nunc jam non novimus <note>(II Cor.
V, 16)</note>
          </hi>. Etiam ipsam quippe carnem Christi non secundum
carnem novit, qui Verbum carnem factum
spiritualiter novit. Hoc nimirum significare voluit magister
bonus dicendo, <hi>Si enim non abiero, Paracletus
non veniet ad vos: si autem abiero, mittam eum ad vos.</hi> </p>
        </div3>
<div3>
          <head>5.</head>
          <p>
 Christo autem discedente corporaliter, non solum
Spiritus sanctus, sed et Pater et Filius illis adfuit
spiritualiter. Nam si ab eis sic abscessit Christus, ut
pro illo, non cum illo in eis esset Spiritus sanctus;
<pb n="1870"/>
ubi est ejus promissio dicentis, <hi>Ecce ego vobiscum sum
usque in consummationem saeculi <note>(Matth. XXVIII, 20)</note>
          </hi>; et, <hi>Veniemus ad eum</hi> 
 ego et Pater, <hi>et mansionem apud eum
faciemus <note>(Joan. XIV, 23)</note>
          </hi>: cum et Spiritum sanctum
ita se promiserit esse missurum, ut cum eis esset in
aeternum? Ac per hoc cum ex carnalibus vel animalibus
essent spirituales futuri, profecto et Patrem et
Filium et Spiritum sanctum capacius fuerant habituri.
In nullo autem credendus est esse Pater sine Filio et
Spiritu sancto, aut Pater et Filius sine Spiritu sancto,
aut Filius sine Patre et Spiritu sancto, aut sine Patre
et Filio Spiritus sanctus, aut Pater et Spiritus sanctus
sine Filio: sed ubi eorum quilibet unus, ibi Trinitas
Deus unus. Oportebat autem ita insinuari Trinitatem,
ut quamvis nulla esset diversitas substantiarum, singillatim
tamen commendaretur distinctio personarum;
ubi eis qui recte intelligunt, nunquam videri
potest separatio naturarum.</p>
        </div3>
<div3>
          <head>6.</head>
          <p>
 Quod autem sequitur, <hi>Et cum venerit ille, arguet
mundum de peccato, et de justitia, et de judicio: de
peccato quidem, quia non credunt in me; de justitia
vero, quia ad Patrem vado, et jam non videbitis me; de
judicio autem, quia princeps hujus mundi judicatus est <note>(Id. XVI, 8-11)</note>
          </hi>:
tanquam solum sit peccatum non
credere in Christum, et tanquam ipsa sit justitia non
videre Christum, et tanquam ipsum sit judicium quod
princeps hujus mundi, hoc est diabolus judicatus est:
valde latebrosum est, nec isto sermone coarctandum,
ne fiat obscurius brevitate; sed alio potius quantum
Dominus adjuverit explicandum.
</p>
        </div3>
      </div1>

<div1>
        <head>TRACTATUS XCV. <hi>In haec verba superioris lectionis,</hi> Cum venerit ille, arguet mundum de peccato, et de justitia, <hi>etc. Cap.</hi> XVI, V\. 8-11.</head>
<div3>
          <head>1.</head>
          <p>
 Promittens Dominus missurum se Spiritum sanctum, <hi>Cum venerit,</hi> 
 inquit, <hi>ille arguet mundum de peccato,
et de justitia, et de judicio.</hi> Quid est hoc? Numquidnam
Dominus Christus non arguit mundum de
peccato, cum ait: <hi>Si non venissem, et locutus eis fuissem,
peccatum non haberent; nunc autem excusationem
non habent de peccato suo?</hi> Sed ne quis forte dicat hoc
ad Judaeos proprie pertinere, non ad mundum; nonne
ait alio loco: <hi>Si de mundo essetis, mundus quod suum
esset diligeret <note>(Id. XV, 22, 19)</note>
          </hi>? Numquid non arguit
de justitia, ubi ait: <hi>Pater juste, mundus te non cognovit <note>(Joan. XVII, 25)</note>
          </hi>?
Numquid non arguit de judicio, ubi
se ait sinistris esse dicturum: <hi>Ite in ignem aeternum,
qui paratus est diabolo et angelis ejus <note>(Matth. XXV, 41)</note>
          </hi>?
Et multa alia reperiuntur in sancto Evangelio, ubi de
his Christus arguit mundum. Quid est ergo quod tanquam
proprie tribuit hoc Spiritui sancto? An forte,
quia Christus in Judaeorum tantum gente locutus est,
mundum non videtur arguisse, ut ille intelligatur argui
qui audit arguentem? Spiritus autem sanctus in
discipulis ejus toto orbe diffusis, non unam gentem
intelligitur arguisse, sed mundum. Nam hoc illis ait
ascensurus in coelum: <hi>Non est vestrum scire tempora
vel momenta, quae Pater posuit in sua potestate: sed
<pb n="1871"/>
accipietis virtutem Spiritus sancti supervenientis in vos,
et eritis mihi testes in Jerusalem, et in tota Judaea, et in
Samaria, et usque in fines terrae <note>(Act. I, 7 et 8)</note>
          </hi>. Hoc est
arguere mundum. Sed quis audeat dicere quod per
discipulos Christi arguit mundum Spiritus sanctus, et
non arguat ipse Christus; cum clamet Apostolus, <hi>An
vultis experimentum accipere ejus qui in me loquitur
Christus <note>(II Cor. XIII, 3)</note>
          </hi>? Quos itaque arguit Spiritus
sanctus, arguit utique et Christus. Sed quantum mihi
videtur, quia per Spiritum sanctum diffundenda erat
charitas in cordibus eorum <note>(Rom. V, 5)</note>, quae foras
mittit timorem <note>(I Joan. IV, 18)</note>, quo impediri possent
ne arguere mundum qui persecutionibus fremebat,
auderent; propterea dixit, <hi>Ille arguet mundum:</hi> tanquam
diceret, Ille diffundet in cordibus vestris charitatem;
sic enim timore depulso, arguendi habebitis
libertatem. Saepe autem diximus inseparabilia opera
esse Trinitatis <note>(Supra, Tract. 20)</note>; sed singillatim
commendandas fuisse personas, ut non solum sine
separatione, verum etiam sine confusione et unitas
intelligatur et Trinitas.</p>
        </div3>
<div3>
          <head>2.</head>
          <p>
 Exponit deinde quid dixerit <hi>de peccato, et de justitia
et de judicio. De peccato quidem,</hi> inquit, <hi>quia non
crediderunt in me.</hi> Hoc enim peccatum quasi solum
sit, prae caeteris posuit; quia hoc manente caetera detinentur,
et hoc discedente caetera remittuntur. <hi>De
justitia vero,</hi> inquit, <hi>quia ad Patrem vado, et jam non
videbitis me.</hi> Hic primo videndum est, si recte quisque
arguitur de peccato, quomodo recte arguatur et de
justitia. Numquid enim si arguendus est peccator propterea
quia peccator est, arguendum putabit quisquam
et justum propterea quia justus est? Absit. Nam et
si aliquando justus arguitur, ideo recte arguitur, quia,
sicut scriptum est, <hi>Non est justus in terra qui faciet bonum,
et non peccabit.</hi> Quocirca etiam cum justus arguitur,
de peccato arguitur, non de justitia. Quoniam
et in illo quod legimus divinitus dictum, <hi>Noli effici
justus multum <note>(Eccle. VII, 21, 17)</note>
          </hi>; non est notata
justitia sapientis, sed superbia praesumentis. Qui ergo
fit <hi>multum justus,</hi> ipso nimio fit injustus. Multum enim
se facit justum, qui dicit se non habere peccatum;
aut qui se putat non gratia Dei, sed sua voluntate
sufficiente effici justum; nec recte vivendo justus est,
sed potius inflatus, putando se esse quod non est. Quo
pacto igitur mundus arguendus est de justitia, nisi de
justitia credentium? Arguitur itaque de peccato, quia
in Christum non credit; et arguitur de justitia eorum
qui credunt. Ipsa quippe fidelium comparatio, infidelium
est vituperatio. Hoc et ipsa expositio satis indicat.
Volens enim aperire quid dixerit, <hi>De justitia
vero,</hi> inquit, <hi>quia ad Patrem vado, et jam non videbitis
me.</hi> Non ait, Et jam non videbunt me; de quibus
dixerat, <hi>quia non crediderunt in me.</hi> Sed peccatum quid
vocaret exponens, de illis locutus est dicens, <hi>quia non
crediderunt in me:</hi> exponens autem quam diceret justitiam,
de qua mundus arguitur, ad ipsos quibus loquebatur,
se convertit, atque ait, <hi>Quia ad Patrem
vado, et jam non videbitis me.</hi> Quapropter mundus de
peccato quidem suo, de justitia vero arguitur aliena,
<pb n="1872"/>
sicut arguuntur de lumine tenebrae: <hi>Omnia enim quae
arguuntur,</hi> ait Apostolus, <hi>a lumine manifestantur <note>(Ephes.
V, 13)</note>
          </hi>. Quantum enim malum sit eorum qui non credunt,
non solum per seipsum, verum etiam ex bono
potest eorum apparere qui credunt. Et quoniam ista
vox infidelium esse consuevit, Quomodo credimus
quod non videmus? ideo credentium justitiam sic
oportuit definiri, <hi>Quia ad Patrem vado, et jam non videbitis
me.</hi> Beati enim qui non vident, et credunt <note>(Joan.
XX, 29)</note>. Nam et qui viderunt Christum, non in eo laudata
est fides eorum, quia credebant quod videbant,
id est Filium hominis; sed quia credebant, quod non
videbant, id est Filium Dei. Cum vero et ipsa forma
servi subtracta eorum esset aspectibus, tum vero ex
omni parte impletum est, <hi>Justus ex fide vivit <note>(Rom. I,
17; Habac. II, 4, et Hebr. XI, 1)</note>
          </hi>. <hi>Est</hi> enim <hi>fides,</hi> sicut
in Epistola quae ad Hebraeos est definitur, <hi>sperantium
substantia, convictio rerum quae non videntur.</hi> </p>
        </div3>
<div3>
          <head>3.</head>
          <p>
 Sed quid est, <hi>Jam non videbitis me?</hi> Non enim
ait, Ad Patrem vado, et non videbitis me; ut temporis
intervallum quo non videbitur, significasse intelligeretur,
sive breve, sive longum, tamen utique terminatum:
sed dicendo, <hi>Jam non videbitis me,</hi> velut
nunquam eos de caetero visuros Christum, veritas
praenuntiavit. Haeccine justitia est nunquam Christum
videre, et in eum tamen credere; cum propterea
laudetur fides ex qua justus vivit, quoniam credit,
quem modo non videt Christum, se aliquando esse
visurum? Postremo secundum hanc justitiam, numquid
dicturi sumus Paulum apostolum non fuisse justum,
confitentem se Christum vidisse post ascensionem
ejus in coelum <note>(I Cor. XV, 8)</note>, de quo utique jam
tempore dixerat, <hi>Jam non videbitis me?</hi> Numquid secundum
hanc justitiam justus non erat gloriosissimus
Stephanus, qui cum lapidaretur, ait: <hi>Ecce video coelum
apertum, et Filium hominis stantem ad dexteram
Dei <note>(Act. VII, 55)</note>
          </hi>? Quid ergo est, <hi>Ad Patrem vado, et
jam non videbitis me;</hi> nisi, quomodo sum, cum vobiscum
sum? Tunc enim adhuc erat mortalis in similitudine
carnis peccati <note>(Rom. VIII, 3)</note>, qui esurire poterat
ac sitire, fatigari atque dormire: hunc ergo
Christum, id est talem Christum, cum transisset de
hoc mundo ad Patrem, non erant jam visuri; et ipsa
est justitia fidei, de qua dicit Apostolus, <hi>Etsi noveramus
Christum secundum carnem, sed nunc jam non
novimus <note>(II Cor. V, 16)</note>
          </hi>. Erit itaque, inquit, vestra
justitia, qua mundus arguetur, <hi>quia vado ad Patrem, et
jam non videbitis me:</hi> quoniam in eum quem non videbitis
credetis in me: et quando me videbitis, quod tunc
ero, non videbitis me quod sum vobiscum modo; non
videbitis humilem, sed excelsum; non videbitis mortalem,
sed sempiternum; non videbitis judicandum,
sed judicaturum: et de hac fide vestra, id est justitia
vestra, arguet Spiritus sanctus incredulum mundum.</p>
        </div3>
<div3>
          <head>4.</head>
          <p>
 Arguet etiam <hi>de judicio, quia princeps hujus
mundi judicatus est.</hi> Quis est iste, nisi de quo ait alio
loco, <hi>Ecce venit princeps mundi, et in me nihil inveniet <note>(Joan. XIV, 30)</note>
          </hi>;
id est, nihil juris sui, nihil quod ad
<pb n="1873"/>
eum pertineat, nullum scilicet omnino peccatum? Per
hoc enim est diabolus princeps mundi. Non enim coeli
et terrae et omnium quae in eis sunt, est diabolus
princeps, qua significatione intelligitur mundus, ubi
dictum est, <hi>Et mundus per eum factus est:</hi> sed mundi
est diabolus princeps, de quo mundo ibi continuo
subjungit atque ait, <hi>Et mundus eum non cognovit <note>(Joan.
I, 10)</note>
          </hi>, hoc est homines infideles, quibus toto orbe
terrarum mundus est plenus: inter quos gemit fidelis
mundus, quem de mundo elegit, per quem factus est
mundus; de quo ipse dicit, <hi>Non venit Filius hominis
ut judicet mundum, sed ut salvetur mundus per ipsum <note>(Id. III, 17)</note>
          </hi>.
Mundus eo judicante damnatur, mundus
eo subveniente salvatur: quoniam sicut arbor
foliis et pomis, sicut area paleis et frumentis, ita
infidelibus et fidelibus plenus est mundus. Princeps
ergo mundi hujus, hoc est princeps tenebrarum harum,
id est infidelium; de quibus eruitur mundus,
quibus dicitur, <hi>Fuistis aliquando tenebrae; nunc autem
lux in Domino <note>(Ephes. V, 8)</note>
          </hi>: princeps mundi hujus de
quo alibi dicit, <hi>Nunc princeps mundi hujus missus est
foras <note>(Joan. XII, 31)</note>
          </hi>, utique judicatus est; quoniam
judicio ignis aeterni irrevocabiliter destinatus est. Et
de hoc itaque judicio quo princeps judicatus est mundi,
arguitur a Spiritu sancto mundus; quoniam cum
suo principe judicatur, quem superbus atque impius
imitatur. <hi>Si enim Deus,</hi> sicut dicit apostolus Petrus, <hi>peccantibus angelis non pepercit, sed carceribus caliginis
inferi retrudens tradidit in judicio puniendos servari <note>(II Petr. II, 4)</note>
          </hi>;
quomodo non a Spiritu sancto de hoc
judicio mundus arguitur, quando in Spiritu sancto
haec loquitur Apostolus? Credant itaque homines in
Christum, ne arguantur de peccato infidelitatis suae,
quo peccata omnia detinentur: transeant in numerum
fidelium, ne arguantur de justitia eorum, quos justificatos
non imitantur: caveant futurum judicium, ne
cum mundi principe judicentur, quem judicatum imitantur.
Etenim ne sibi existimet parci superbia dura
mortalium, de superborum supplicio terrenda est angelorum.
</p>
        </div3>
      </div1>

<div1>
        <head>TRACTATUS XCVI. <hi>In haec verba,</hi> Adhuc multa habeo vobis dicere; sed non potestis portare modo: cum autem venerit ille Spiritus veritatis, docebit vos omnem veritatem. <hi>Cap.</hi> XVI, V\ V\. 12, 13.</head>
<div3>
          <head>1.</head>
          <p>
 In isto sancti Evangelii capitulo, ubi Dominus
ait discipulis suis, <hi>Adhuc multa habeo vobis dicere, sed
non potestis portare modo,</hi> prius quaerendum illud occurrit,
quomodo superius dixerit, <hi>Omnia quae audivi a
Patre meo, nota feci vobis <note>(Joan. XV, 15)</note>
          </hi>: et hic dicat, <hi>Adhuc multa habeo vobis dicere, sed non potestis portare
modo.</hi> 
 Verum illud quomodo dixerit, quod nondum
fecerat tanquam fecerit, sicut ea quae futura sunt,
Deum fecisse propheta testatur dicens, <hi>Qui fecit quae
futura sunt <note>(Isai. XLV, 11, sec. LXX)</note>
          </hi>, jam cum ipsa
verba tractaremus, ut potuimus, exposuimus. Nunc
<pb n="1874"/>
ergo quae ista sint quae Apostoli tunc portare non
poterant, vultis forsitan scire. Sed quis nostrum audeat
eorum se dicere jam capacem, quae illi capere
non valebant? Ac per hoc nec a me exspectanda sunt
ut dicantur, quae forte non caperem, si mihi ab alio
dicerentur; nec vos ea portare possetis, etiamsi ego
tantus essem, ut a me ista quae vobis altiora sunt
audiretis. Et fieri quidem potest ut sint in vobis aliqui
ad ea capienda jam idonei, quae alii capere nondum
valent; et si non omnia de quibus magister Deus ille
dicebat, <hi>Adhuc multa habeo vobis dicere,</hi> tamen eorum
fortasse nonnulla: sed quaenam sint ista quae ipse
non dixit, temerarium est velle praesumere ac dicere.
Nam et mori pro Christo nondum erant idonei tunc
Apostoli, quibus dicebat, <hi>Non potestis me sequi modo;</hi> 
unde primus eorum Petrus, qui hoc jam se posse
praesumpserat, aliud expertus est quam putabat <note>(Joan.
XIII, 36-38)</note>: et tamen postea et viri et mulieres, pueri
et puellae, juvenes et virgines, seniores cum junioribus
innumerabiles martyrio coronati sunt; et posse
inventae sunt oves, quod tunc quando ista Dominus
loquebatur, nondum poterant portare pastores. Numquid
ergo debuit illis ovibus dici in illo tentationis
articulo, quo certare usque ad mortem pro veritate
oportebat, et pro Christi nomine vel doctrina sanguinem
fundere; numquid, inquam, debuit eis dici, Quis
vestrum audeat idoneum martyrio se putare, cui Petrus
idoneus nondum fuerat; quando eum os ad os
ipse Dominus instruebat? Sic itaque dixerit aliquis
non debere dici populis christianis, audire cupientibus
quae sint de quibus Dominus tunc dicebat, <hi>Adhuc
multa habeo vobis dicere, sed non potestis portare modo,</hi> 
Si Apostoli nondum poterant, multo minus vos potestis:
quia forte sic multi possunt audire, quod tunc
nondum poterat Petrus, sicut multi possunt martyrio
coronari, quod tunc nondum poterat Petrus: praesertim
jam misso Spiritu sancto, qui tunc nondum erat
missus, de quo continuo subjunxit, atque ait, <hi>Cum
autem venerit ille Spiritus veritatis, docebit vos omnem
veritatem;</hi> sic utique demonstrans illos ideo quae habebat
dicere, portare non posse, quia nondum ad eos
venerat Spiritus sanctus.</p>
        </div3>
<div3>
          <head>2.</head>
          <p>
 Ecce concedamus ut ita sit, multos ea modo
portare posse jam misso Spiritu sancto, quae tunc eo
nondum misso non poterant portare discipuli: numquid
ideo scimus quae sint quae dicere noluit, quae
tunc sciremus si ab eo dicta legeremus vel audiremus?
Aliud est enim scire utrum a nobis vel a vobis
portari possint; aliud autem scire quae sint, sive portari
possint, sive non possint. Quae cum ipse tacuerit,
quis nostrum dicat, Ista vel illa sunt? Aut si dicere
audeat, unde probat? Quis enim est tam vanus aut
temerarius, qui cum dixerit etiam vera quibus voluerit,
quae voluerit, sine ullo testimonio divino affirmet
ea esse quae tunc Dominus dicere noluit? Quis hoc
nostrum faciat, et non maximam culpam temeritatis
incurrat, in quo nec prophetica nec apostolica excellit
auctoritas? Nam profecto si eorum aliquid legissemus
in Libris canonica auctoritate firmatis, qui post
<pb n="1875"/>
ascensionem Domini scripti sunt, parum fuerat hoc
legisse, nisi illic id etiam legeretur, hoc ex eis esse
quae tunc Dominus noluit discipulis dicere, quia non
poterant illa portare. Tanquam si, verbi gratia, ego
dicerem, illud quod legimus in hujus Evangelii capite, <hi>In principio erat Verbum, et Verbum erat apud Deum,
et Deus erat Verbum, hoc erat in principio apud Deum <note>(Joan. I, 1, 2)</note>
          </hi>,
et alia quae sequuntur, quoniam postea
scripta sunt, nec ea Dominum Jesum dixisse narratum
est, cum hic esset in carne, sed haec unus ex
Apostolis ejus, ac Spiritu ejus sibi revelante conscripsit,
ex his esse quae noluit tunc Dominus dicere,
quia ea discipuli portare non poterant; quis me audiat
tam temere ista dicentem? Si autem ubi hoc legimus, ibi
hoc etiam legeremus, quis non tanto apostolo crederet?</p>
        </div3>
<div3>
          <head>3.</head>
          <p>
 Sed id quoque mihi videtur absurdissime dici,
ea tunc non potuisse portare discipulos, quae de invisibilibus
et altissimis rebus invenimus in apostolicis
Litteris, quae postmodum scriptae sunt, nec ea Dominum
quando cum illis visibiliter erat, dixisse narratur.
Cur enim ea tunc ferre non poterant, quae nunc
in eorum Libris quis non legat, quis non ferat,
etiamsi non intelligat? Nonnulla quidem homines infideles
in Scripturis sanctis et non intelligunt cum
legunt vel audiunt, et lecta vel audita ferre non possunt:
sicut Pagani, quod per eum qui crucifixus est,
factus est mundus; sicut Judaei, quod Filius Dei sit,
qui eo modo quo ipsi celebrant sabbatum solvit; sicut
Sabelliani, quia Trinitas est Pater et Filius et Spiritus
sanctus; sicut Ariani, quia aequalis est Patri Filius,
et Patri ac Filio Spiritus sanctus; sicut Photiniani,
quia non homo tantum similis nobis, sed etiam
Deus Deo Patri aequalis est Christus; sicut Manichaei,
quod Christus Jesus per quem liberandi sumus, nasci
in carne et de carne dignatus est: et caeteri omnes
perversarum ac diversarum sectarum homines, utique
ferre non possunt, quidquid in Scripturis sanctis
et in fide catholica reperitur, quod contra eorum proferatur
errores; sicut nos ferre non possumus sacrilegas
eorum vanitates et insanias mendaces. Quid est
enim ferre non posse, nisi aequo animo non habere?
Sed omnia quae post ascensionem Domini canonica
veritate atque auctoritate conscripta sunt, quis fidelis
vel etiam catechumenus, antequam Spiritum sanctum
baptizatus accipiat, non aequo animo legit atque
audit, etiamsi nondum sicut oportet intelligit? Quomodo
ergo aliquid eorum quae post ascensionem Domini
scripta sunt, non possent ferre discipuli, etiam
nondum sibi misso Spiritu sancto, cum omnia nunc ferant
catechumeni nondum accepto Spiritu sancto? Quia
etsi non eis fidelium sacramenta produntur, non ideo fit
quod ea ferre non possunt; sed ut ab eis tanto ardentius
concupiscantur, quanto eis honorabilius occultantur.</p>
        </div3>
<div3>
          <head>4.</head>
          <p>
 Quapropter, charissimi, non a nobis exspectetis
audire quae tunc noluit Dominus discipulis dicere, quia
nondum poterant illa portare: sed potius in charitate
proficite, quae diffunditur in cordibus vestris per Spiritum
<pb n="1876"/>
sanctum qui datus est vobis <note>(Rom. V, 5)</note>; ut
spiritu ferventes et spiritualia diligentes, spritualem
lucem spiritualemque vocem, quam carnales homines
ferre non possunt, non aliquo signo corporalibus
oculis apparente, nec aliquo sono corporalibus auribus
instrepente, sed interiore conspectu et auditu
nosse possitis. Non enim diligitur quod penitus ignoratur.
Sed cum diligitur quod ex quantulacumque
parte cognoscitur, ipsa efficitur dilectione ut melius et
plenius cognoscatur. Si ergo in charitate proficiatis,
quam diffundit in cordibus Spiritus sanctus, <hi>docebit
vos omnem veritatem:</hi> vel, sicut alii codices habent, <hi>deducet vos in omni veritate</hi>:
unde dictum est, <hi>Deduc me, Domine, in via tua, et ambulabo in veritate
tua 
 <note>(Psal. LXXXV, 11)</note>
          </hi>. Sic fiet ut non a doctoribus
exterioribus illa discatis, quae noluit Dominus tunc
dicere, sed sitis omnes docibiles Deo <note>(Joan. VI, 45)</note>;
ut ea ipsa quae per lectiones atque sermones extrinsecus
adhibitos didicistis et credidistis de natura Dei
non corporea, nec loco aliquo inclusa, nec per infinita
spatia locorum quasi mole distenta, sed ubique
tota et perfecta et infinita, sine nitoribus colorum,
sine figuris lineamentorum, sine notis litterarum,
sine serie syllabarum, ipsa mente conspicere valeatis.
Ecce dixi aliquid quod forte inde sit, et tamen accepistis;
et non solum ferre potuistis, verum etiam libenter
audistis. Sed ille magister interior, qui cum
adhuc discipulis exterius loqueretur, ait, <hi>Adhuc multa
habeo vobis dicere, sed non potestis portare modo,</hi> si
vellet nobis id quod de incorporea Dei natura dixi,
intrinsecus ita dicere, sicut sanctis Angelis dicit, qui
semper vident faciem Patris <note>(Matth. XVIII, 10)</note>; nondum
ea portare possemus. Proinde quod ait, <hi>Docebit
vos omnem veritatem,</hi> vel, <hi>deducet vos in omni veritate,</hi> 
non arbitror in hac vita in cujusquam mente posse
compleri <note>(quis enim vivens in hoc corpore quod
corrumpitur et aggravat animam <hi>[Sap. IX, 15]</hi>, possit
omnem cognoscere veritatem; cum dicat Apostolus, <hi>Ex parte scimus?</hi> 
)</note>; sed quia per Spiritum sanctum fit,
unde nunc pignus accepimus <note>(II Cor. I, 22)</note>, ut ad
ipsam quoque plenitudinem veniamus: de qua idem
dicit apostolus, <hi>Tunc autem facie ad faciem;</hi> et, <hi>Nunc
scio ex parte, tunc autem cognoscam sicut et cognitus
sum <note>(I Cor. XIII, 9, 12)</note>
          </hi>: non quod in hac vita scit
totum, quod usque ad illam perfectionem futurum
nobis Dominus promisit per charitatem Spiritus, dicens, <hi>Docebit vos omnem veritatem;</hi> 
 vel, <hi>deducet vos
in omni veritate.</hi> </p>
        </div3>
<div3>
          <head>5.</head>
          <p>
 Quae cum ita sint, dilectissimi, moneo vos in
charitate Christi, ut seductores caveatis impuros et
obscoenae turpitudinis sectas, de quibus ait Apostolus, <hi>Quae autem occulte fiunt ab istis, turpe est et dicere <note>(Ephes. V, 12)</note>
          </hi>:
ne cum horrendas immunditias docere
coeperint, quas humanae aures qualescumque
sint, portare non possunt, dicant ipsa esse quae Dominus
ait, <hi>Adhuc multa habeo vobis dicere, sed non
potestis portare modo;</hi> et per Spiritum sanctum asserant
fieri ut possint illa immunda et nefanda portari.
<pb n="1877"/>
Alia sunt mala quae portare non potest qualiscumque
pudor humanus, et alia sunt bona quae portare non
potest parvus sensus humanus: ista fiunt in corporibus
impudicis, illa remota sunt a corporibus universis;
hoc impura carne committitur, illud pura mente
vix cernitur. « Renovamini ergo spiritu mentis vestrae <note>(Ephes. IV, 23)</note>,
et intelligite quae sit voluntas Dei,
quod bonum est et beneplacitum et perfectum »  <note>(Rom.
XII, 2)</note>:  « ut in charitate radicati et fundati, possitis
comprehendere cum omnibus sanctis, quae sit longitudo,
latitudo, altitudo et profundum; cognoscere
etiam supereminentem scientiae charitatem Christi, ut
impleamini in omnem plenitudinem Dei »  <note>(Ephes. III,
17-19)</note>. Isto enim modo vos docebit Spiritus sanctus
omnem veritatem, cum magis magisque diffundet in
cordibus vestris charitatem.
</p>
        </div3>
      </div1>

<div1>
        <head>TRACTATUS XCVII. <hi>In eamdem lectionem.</hi> </head>
<div3>
          <head>1.</head>
          <p>
 Spiritus sanctus quem promisit Dominus se discipulis
suis esse missurum, qui eos doceret omnem veritatem,
quam tunc quando cum eis loquebatur, portare
non poterant: de quo Spiritu sancto, sicut dicit
Apostolus, nunc <hi>pignus</hi> accepimus <note>(II Cor. I, 22)</note>,
quo verbo intelligeremus ejus plenitudinem nobis in
vita alia reservari: ipse ergo Spiritus sanctus et nunc
docet fideles, quanta quisque potest capere spiritualia;
et eorum pectora desiderio majore succendit, si
quisque in ea charitate proficiat, qua et diligat cognita,
et cognoscenda desideret: ita ut ea quoque ipsa quae
nunc quomodocumque cognoscit, nondum se scire sciat,
sicut scienda sunt in ea vita quam nec oculus vidit, nec
auris audivit, nec in cor hominis ascendit <note>(I Cor. II, 9)</note>.
Quo sciendi modo, si nunc ea vellet interior magister
dicere, id est, nostrae menti aperire atque monstrare;
humana infirmitas portare non posset. Unde me vestra
Dilectio meminit jam locutum, cum sancti Evangelii
verba tractaremus, ubi Dominus ait, <hi>Adhuc multa
habeo vobis dicere, sed non potestis portare modo.</hi> Non
ut in his Domini verbis nescio quae secreta nimis abdita
suspicemur, quae cum dici a docente possint, portari
a discente non possint: sed ea ipsa quae in doctrina
religionis in quorumlibet hominum notitia legimus et
scribimus, audimus et dicimus, si vellet eo modo
nobis Christus dicere, sicut ea dicit Angelis sanctis
in seipso unigenito Patris Verbo, Patrique coaeterno;
quinam portare homines possent, etiam si jam essent
spirituales, quales adhuc Apostoli non fuerunt, quando
ista eis Dominus loquebatur, qualesque postea veniente
sancto Spiritu facti sunt? Nam utique quidquid
de creatura sciri potest, minus est ipso Creatore,
qui summus et verus et immutabilis est Deus. Et
quis eum tacet? Ubi non a legentibus, disputantibus,
quaerentibus, respondentibus, laudantibus, cantantibus,
quoquomodo sermocinantibus, postremo ab
ipsis etiam blasphemantibus nominatur? Et cum eum
nemo taceat, quis est qui eum sicut intelligendus est
capiat, cum de oribus et auribus hominum non recedat?
Quis est cujus acies ad eum mentis accedat? Quis
<pb n="1878"/>
est qui eum Trinitatem esse scisset, nisi ipse sic
innotescere voluisset? Et quis hominum jam istam
sileat Trinitatem: et tamen quis hominum sicut
Angeli sapiat Trinitatem? Ea ipsa ergo quae de
Dei aeternitate, veritate, sanctitate, in promptu et
palam sine cessatione dicuntur, ab aliis bene, ab
aliis male intelliguntur: imo ab aliis intelliguntur, ab
aliis non intelliguntur. Qui enim male intelligit, non
intelligit. Ab eis ipsis autem a quibus bene intelliguntur,
ab aliis minus, ab aliis amplius mentis vivacitate
cernuntur, et a nullo hominum sicut ab Angelis
capiuntur. In ipsa ergo mente, hoc est in interiore
homine, quodammodo crescitur, non solum ut ad
cibum a lacte transeatur, verum etiam ut amplius
atque amplius cibus ipse sumatur. Non autem crescitur
spatiosa mole, sed intelligentia luminosa; quia et
ipse cibus intelligibilis lux est. Ut ergo crescatis, eumque
capiatis, et quanto magis crescitis, tanto magis
magisque capiatis; non ab eo doctore qui vestris auribus
sonat, hoc est, forinsecus operando plantat et rigat,
sed ab eo qui dat incrementum <note>(I Cor. III, 6)</note>, petere
ac sperare debetis.</p>
        </div3>
<div3>
          <head>2.</head>
          <p>
 Proinde, sicut praeterito sermone commonui,
cavete, maxime qui parvuli estis et adhuc alimentis
lacteis indigetis, ne hominibus sub hac occasione deceptis
ac deceptoribus, quia Dominus ait, <hi>Adhuc multa
habeo vobis dicere, sed non potestis portare modo,</hi> aurem
curiosam praebeatis ad incognita scienda, cum
mentes invalidas habeatis ad vera et falsa dijudicanda:
maxime propter obscoenissimas turpitudines, quas
docuit satanas animas instabiles atque carnales, ad
hoc Deo sinente, ut ejus ubique sint tremenda judicia,
et in comparatione impurae nequitiae dulcescat
purissima disciplina; atque ut illi det honorem, timorem
autem vel pudorem sibi, qui in illa mala vel illo
regente non cecidit, vel illo inde levante surrexit.
Cavete timendo et orando, ne irruatis in illud aenigma
Salomonis, ubi <hi>mulier insipiens et audax, inops panis
effecta,</hi> convocat praetereuntes dicens, <hi>Panes occultos
libenter attingite, et aquae furtivae dulcedinem <note>(Prov.
IX, 13-17)</note>
          </hi>. Haec enim mulier vanitas est impiorum,
cum sint insipientissimi, aliquid se scire opinantium,
sicut de ista muliere dictum est, <hi>inops panis effecta.</hi> 
Quae cum sit inops panis, promittit panes; id est, cum
sit ignara veritatis, promittit scientiam veritatis. Occultos
tamen panes promittit, quos dicit libenter attingi,
et aquae furtivae dulcedinem; ut ea scilicet libentius
et dulcius audiantur et agantur, quae palam in
Ecclesia dici credique prohibentur. Ipsa quippe occultatione
condiunt quodammodo nefarii doctores sua venena
curiosis; ut ideo se existiment aliquid discere
magnum, quia meruit habere secretum, et suavius
hauriant insipientiam, quam putant scientiam, cujus
prohibitam quodammodo furantur audientiam.</p>
        </div3>
<div3>
          <head>3.</head>
          <p>
 Hinc et nefarios ritus suos hominibus sacrilega
curiositate deceptis vel decipiendis magicarum artium
doctrina commendat. Hinc illae illicitae divinationes
inspectis pecudum visceribus occisorum, aut vocibus
et volatibus avium, aut signis multiformibus daemonum,
<pb n="1879"/>
insusurrantur auribus hominum periturorum
per colloquia perditorum. Propter haec illicita atque
punienda secreta, mulier illa non solum <hi>insipiens,</hi> verum <hi>audax</hi> 
 etiam nuncupatur. Sed haec non solum a
re ipsa, verum et a nomine nostrae religionis aliena
sunt. Quid quod mulier haec insipiens et audax, sub
christiano vocabulo tot scelestas haereses condidit,
tot nefandas fabulas finxit? Utinam tales quales in
theatris sive cantantur, sive saltantur, sive mimica
scurrilitate ridentur; et non quasdam tales, quales
adversus Deum fingere potuisse sic illam doleamus
insipientiam, ut miremur audaciam. Omnes autem
insipientissimi haeretici, qui se christianos vocari volunt,
audacias figmentorum suorum, quas maxime
exhorret sensus humanus, occasione evangelicae sententiae
colorare conantur, ubi Dominus ait, <hi>Adhuc
multa habeo vobis dicere, sed non potestis portare modo:</hi> 
quasi haec ipsa sint quae tunc discipuli portare non poterant,
et ea docuerit Spiritus sanctus, quae palam
docere atque praedicare, quantalibet feratur audacia,
spiritus erubescit immundus.</p>
        </div3>
<div3>
          <head>4.</head>
          <p>
 Hos Apostolus in Spiritu sancto praevidens ait:
 « Erit enim tempus quo sanam doctrinam non sustinebunt,
sed secundum desideria sua magistros sibi
coacervabunt prurientes auditu: et a veritate quidem
auditum suum avertent, ad fabulas autem convertentur » <note>(II Tim. IV, 3, 4)</note>.
Illa enim secreti furtique commemoratio
qua dicitur, <hi>Panes occultos libenter attingite,
et aquae furtivae dulcedinem,</hi> pruritum facit audientibus
in auribus spiritualiter fornicantibus, sicut pruritu
quodam libidinis etiam in carne corrumpitur integritas
castitatis. Audite itaque Apostolum talia praevidentem,
et ea vitanda salubriter admonentem: <hi>Profanas,</hi> 
inquit, <hi>verborum novitates evita: multum enim
proficiunt ad impietatem, et sermo eorum sicut cancer
serpit <note>(Id. II, 16, 17)</note>
          </hi>. Et non ait, verborum novitates;
sed addidit, <hi>profanas.</hi> Sunt enim et doctrinae religionis
congruentes verborum novitates, sicut ipsum
nomen Christianorum quando dici coeperit, scriptum
est. In Antiochia enim primum post ascensionem Domini
appellati sunt discipuli Christiani, sicut legitur
in Actibus Apostolorum <note>(Act. XI, 26)</note>: et xenodochia
et monasteria postea sunt appellata novis nominibus,
res tamen ipsae et ante nomina sua erant, et religionis
veritate firmantur, qua etiam contra improbos defenduntur.
Adversus impietatem quoque Arianorum haereticorum
novum nomen Patris Homousion condiderunt:
sed non rem novam tali nomine signaverunt;
hoc enim vocatur Homousion, quod est, <hi>Ego et Pater
unum sumus <note>(Joan. X, 30)</note>
          </hi>, unius videlicet ejusdemque
substantiae. Nam si omnis novitas profana esset, nec
a Domino diceretur, <hi>Mandatum novum do vobis <note>(Id.
XIII, 34)</note>
          </hi>; nec Testamentum appellaretur Novum, nec
cantaretur in universa terra Canticum novum. Sed
profanae sunt verborum novitates, ubi dicit <hi>mulier insipiens
et audax: Panes occultos libenter attingite, et
aquae furtivae dulcedinem.</hi> Ab hac pollicitatione falsae
scientiae prohibet etiam illo loco Apostolus ubi dicit:
<pb n="1880"/>
 « O Timothee, depositum custodi, devitans profanas
vocum novitates, et contradictiones falsi nominis scientiae,
quam quidam promittentes, circa fidem exciderunt » <note>(I Tim. VI, 20)</note>.
Nihil enim sic amant isti quam
scientiam promittere; et fidem rerum verarum quas credere
parvuli praecipiuntur, velut imperitiam deridere.</p>
        </div3>
<div3>
          <head>5.</head>
          <p>
 Dicet aliquis: Nihilne spirituales viri habent in
doctrina, quod carnalibus taceant, et spiritualibus
eloquantur? Si respondero, Non habent, continuo
mihi dicetur ex Epistola ad Corinthios apostoli Pauli:
 « Non potui vobis loqui quasi spiritualibus, sed quasi
carnalibus. Quasi parvulis in Christo lac vobis potum
dedi, non escam; nondum enim poteratis: sed nec adhuc
quidem potestis; adhuc enim estis carnales »  <note>(I Cor.
III, 1 et 2)</note>; et illud,  « Sapientiam loquimur inter perfectos; » 
et illud  « Spiritualibus spiritualia comparantes:
animalis autem homo non percipit quae sunt Spiritus
Dei; stultitia enim est illi »  <note>(Id. II, 6, 13 et 14)</note>. Hoc
totum quale sit, ne rursus propter haec verba Apostoli
profanis vocum novitatibus secreta quaerantur, et ea
quae debet castorum spiritus corpusque vitare, dicatur
carnales sustinere non posse, sermone alio si Dominus
donaverit, disputandum est, ut jam istum aliquando
claudamus.
</p>
        </div3>
      </div1>

<div1>
        <head>TRACTATUS XCVIII. <hi>In eamdem lectionem.</hi> </head>
<div3>
          <head>1.</head>
          <p>
 Ex verbis Domini nostri, ubi dicit, <hi>Adhuc multa
habeo vobis dicere, sed non potestis portare modo,</hi> 
exortam difficilem quaestionem me recolo distulisse,
ut inde otiosius tractaretur, quia illum modus competens
compellebat finire sermonem. Nunc ergo quoniam
tempus est promissa reddendi, pertractetur ut
Dominus ipse donaverit, qui cordi nostro ut proponeretur
ingessit. Haec est autem quaestio: utrum spirituales
homines habeant aliquid in doctrina, quod carnalibus
taceant, et spiritualibus dicant. Quia si dixerimus,
Non habent; respondebitur nobis, Quid est
ergo quod dicebat Apostolus scribens ad Corinthios:
 « Non potui vobis loqui quasi spiritualibus, sed quasi
carnalibus. Quasi parvulis in Christo lac vobis potum
dedi, non escam; nondum enim poteratis: sed nec
adhuc quidem potestis; adhuc enim estis carnales » <note>(I Cor. III, 1 et 2)</note>?
Si autem dixerimus, Habent; timendum
et cavendum est, ne sub hac occasione in occultis
nefaria doceantur, et spiritualium nomine,
velut ea quae carnales capere non possunt, non solum
excusatione dealbanda, verum etiam praedicatione
laudanda videantur.</p>
        </div3>
<div3>
          <head>2.</head>
          <p>
 Primum ergo scire debet Charitas vestra, quod
ipse Christus crucifixus, quo velut lacte parvulos
aluisse se dicit Apostolus; ipsa vero caro ejus, in qua
facta est vera mors ejus et vulnera vera confixi, sanguisque
percussi, non eo modo a carnalibus quo ab
spiritualibus cogitatur, et illis est lac, istis cibus; quia
et si non audiunt amplius, intelligunt amplius. Non
<pb n="1881"/>
enim aequaliter mente percipitur, etiam quod in fide pariter
ab utrisque recipitur. Ita fit ut praedicatus ab Apostolis
Christus crucifixus, et Judaeis esset scandalum, et
Gentibus stultitia, et ipsis vocatis Judaeis et Graecis Dei
Virtus et Dei Sapientia <note>(I Cor. I, 23, 24)</note>: sed carnalibus
parvulis id tantum credendo tenentibus, spiritualibus
autem capacioribus id etiam intelligendo cernentibus;
illis ergo tanquam lacteus potus, istis tanquam solidus
cibus: non quia hoc illi aliter in populis, isti aliter
in cubiculis cognoverunt; sed quod eodem modo utrique
cum palam diceretur audiebant, pro suo modo
quique capiebant. Cum enim Christus propterea sit
crucifixus, ut in remissionem peccatorum sanguinem
funderet, qua ejus Unigeniti passione divina gratia
commendatur, ut nemo in homine glorietur; quomodo
intelligebant Christum crucifixum qui adhuc dicebant, <hi>Ego sum Pauli 
 <note>(Ibid., 12)</note>
          </hi>? Numquid quomodo ipse
Paulus qui dicebat, <hi>Mihi autem absit gloriari, nisi in
cruce Domini nostri Jesu Christi <note>(Galat. VI, 14)</note>
          </hi>? De
ipso itaque Christo crucifixo, et ipse cibum pro sua
capacitate sumebat, et illos lacte pro eorum infirmitate
nutriebat. Denique illa quae scripsit ad Corinthios,
aliter utique ab ipsis parvulis, aliter a capacioribus
posse intelligi sciens, ait: <hi>Si quis est inter vos propheta
aut spiritualis, agnoscat quae scribo vobis, quia Domini
est mandatum: si quis autem ignorat, ignorabitur <note>(I
Cor. XIV, 37, 38)</note>
          </hi>. Solidam profecto voluit esse scientiam
spiritualium, ubi non sola fides accommodaretur,
sed certa cognitio teneretur; ac per hoc illi ea
ipsa credebant, quae spirituales insuper agnoscebant. <hi>Ignorabitur</hi> 
 autem, ait, qui <hi>ignorat;</hi> quia nondum ei
revelatum est, ut quod credit sciat. Quod cum fit in
hominis mente, ipse dicitur cognosci a Deo; quia
Deus illum cognoscentem facit, sicut alibi ait: <hi>Nunc
autem cognoscentes Deum, imo cogniti a Deo <note>(Galat. IV,
9)</note>
          </hi>. Neque enim tunc cognoverat eos Deus, praecognitos
et electos ante mundi constitutionem <note>(Eph. I, 4)</note>; sed
tunc eos seipsum cognoscere fecerat.</p>
        </div3>
<div3>
          <head>3.</head>
          <p>
 Hoc igitur primitus cognito, quod ea ipsa quae
simul audiunt spirituales atque carnales, pro suo quique
modulo capiunt; illi ut parvuli, isti ut majores,
illi ut lactis alimentum, isti ut cibi solidamentum:
nulla videtur esse necessitas, ut aliqua secreta doctrinae
taceantur, et abscondantur fidelibus parvulis,
seorsum dicenda majoribus, hoc est intelligentioribus;
et hoc ideo faciendum putetur, quia dixit Apostolus, <hi>Non potui vobis loqui quasi spiritualibus, sed quasi
carnalibus.</hi> 
 Hoc ipsum enim quod non judicavit se
scire in eis nisi Jesum Christum, et hunc crucifixum <note>(I Cor. II, 2)</note>,
ipsis non potuit loqui quasi spiritualibus,
sed quasi carnalibus; quia id sicut spirituales
capere non valebant. Quicumque autem spirituales
inter eos erant, idem quod illi tanquam carnales audiebant,
spirituali ipsi intellectu capiebant: ut sic intelligatur
quod ait, <hi>Non potui vobis loqui quasi spiritualibus,
sed quasi carnalibus,</hi> ac si diceret, Non potuistis
quasi spirituales, sed quasi carnales capere
quod loquebar. <hi>Animalis</hi> enim <hi>homo,</hi> id est, qui secundum
hominem sapit, animalis dictus ab anima, carnalis
<pb n="1882"/>
a carne, quia ex anima et carne constat totus homo; <hi>non percipit quae sunt Spiritus Dei 
 <note>(I Cor. II, 14)</note>
          </hi>, id est,
quid gratiae credentibus crux conferat Christi; et putat
hoc illa cruce actum esse tantummodo, ut nobis
usque ad mortem pro veritate certantibus imitandum
praeberetur exemplum. Nam si scirent hujusmodi homines,
qui nolunt esse nisi homines, quemadmodum
Christus crucifixus <hi>factus</hi> sit <hi>nobis sapientia a Deo, et
justitia, et sanctificatio, et redemptio, ut quemadmodum
scriptum est, Qui gloriatur in Domino glorietur <note>(Id.
I, 30, 31)</note>
          </hi>; procul dubio non gloriarentur in homine,
nec carnaliter dicerent, <hi>Ego quidem sum Pauli; ego
autem Apollo; ego vero Cephae:</hi> sed spiritualiter, <hi>Ego
sum Christi <note>(Ibid. 12)</note>
          </hi>.</p>
        </div3>
<div3>
          <head>4.</head>
          <p>
 Verum illud adhuc quaestionem facit, quod in
Epistola ad Hebraeos legitur:  « Cum jam deberetis
tempore ipso esse doctores, iterum doctrina indigetis,
quae sint elementa sermonum Dei; et facti estis
opus habentes lacte, non solido cibo. Omnis enim qui
lactatur, inexpertus est verbum justitiae; infans est
enim. Perfectorum est autem solidus cibus, eorum qui
per habitum exercitatos habent sensus, ad separandum
bonum a malo »  <note>(Hebr. V, 12-14)</note>. Hic enim videmus
tanquam definitum esse quem perfectorum dicit solidum
cibum; et hoc esse illud quod ad Corinthios
scriptum est, <hi>Sapientiam loquimur inter perfectos <note>(I
Cor. II, 6)</note>
          </hi>. Quos autem perfectos voluerit hoc loco
intelligi, subjecit atque ait, <hi>Qui per habitum exercitatos
habent sensus, ad separandum bonum a malo.</hi> Hoc ergo
qui invalida et inexercitata mente non possunt, profecto
nisi fidei quodam lacte teneantur, ut et invisibilia
quae non vident, et intelligibilia, quae nondum intelligunt,
credant, facile ad vanas et sacrilegas fabulas
promissione scientiae ducuntur: ut et bonum et malum
nonnisi corporalibus imaginibus cogitent, et ipsum
Deum nonnisi aliquod esse corpus existiment, et malum
nisi substantiam putare non possint; cum sit
potius ab immutabili substantia mutabilium substantiarum
quidam defectus, quas fecit ex nihilo ipsa immutabilis
et summa substantia, qui est Deus. Quod
profecto quisquis non solum credit, verum etiam
exercitatis interioribus animi sensibus intelligit, percipit,
novit; non est jam metuendum ne seducatur ab
eis qui malum putando esse substantiam quam non
fecit Deus, mutabilem substantiam faciunt ipsum
Deum, sicut Manichaei, vel si quae aliae pestes ita desipiunt.</p>
        </div3>
<div3>
          <head>5.</head>
          <p>
 Sed mente adhuc parvulis, quos dicit Apostolus
carnales lacte nutriendos, omnis de hac re sermo,
quo agitur ut non solum credatur, verum etiam intelligatur
sciaturque quod dicitur, percipere talia non
valentibus onerosus est, faciliusque illos premit quam
pascit. Ex quo fit ut spirituales ista carnalibus non
omnimodo taceant, propter catholicam fidem, quae
omnibus praedicanda est; nec tamen sic disserant,
ut volentes ea perducere ad intelligentiam non capacem,
facilius fastidiri faciant in veritate sermonem,
quam in sermone percipi veritatem. Propterea dicit
scribens ad Colossenses; <hi>Et si corpore absens sum, spiritu
<pb n="1883"/>
vobiscum sum, gaudens et videns ordinationem vestram,
et id quod deest fidei vestrae in Christo <note>(Coloss.
II, 5)</note>
          </hi>. Et ad Thessalonicenses: <hi>Nocte ac die,</hi> inquit, <hi>abundantius orantes, ut videamus faciem vestram, et
suppleamus quae desunt fidei vestrae 
 <note>(I Thess. III, 10)</note>
          </hi>.
Intelligendi sunt utique ita primum catechizati, ut
lacte alerentur, non solido cibo: cujus lactis ad Hebraeos
commemoratur ubertas eis quos volebat cibi
soliditate jam pascere. Propter quod ait:  « Ideoque
remittentes initii Christi verbum, in consummationem
respiciamus; non iterum jacientes fundamentum
poenitentiae ab operibus mortuis, et fidei in Deum,
lavacri doctrinae, et impositionis manuum, resurrectionis
etiam mortuorum, et judicii aeterni »  <note>(Hebr. VI,
1, 2)</note>. Haec est lactis ubertas, sine quo non vivunt
qui jam quidem ratione utuntur ut possint credere,
sed bonum a malo, non credendo tantum, verum
etiam intelligendo (quod pertinet ad solidum cibum)
separare non possunt. Quod autem in lactis commemoratione
posuit et doctrinam, ipsa est quae per symbolum
traditur et orationem dominicam.</p>
        </div3>
<div3>
          <head>6.</head>
          <p>
 Sed huic lacti absit ut sit contrarius cibus rerum
spiritualium firma intelligentia capiendus, qui Colossensibus
et Thessalonicensibus defuit, et supplendus,
fuit. Quando enim suppletur quod defuit, non improbatur
quod fuit. Nam et in ipsis quae sumimus alimentis,
usque adeo non est lacti contrarius solidus
cibus, ut ipse lactescat, quo possit esse aptus infantibus,
ad quos per matris vel nutricis pervenit carnem:
sicut fecit etiam mater ipsa sapientia, quae cum
sit in excelsis Angelorum solidus cibus, dignata est
quodammodo lactescere parvulis, cum Verbum caro
factum est, et habitavit in nobis <note>(Joan. I, 1, 14)</note>. Sed
ipse homo Christus, qui vera carne, vera cruce, vera
morte, vera resurrectione sincerum lac dicitur parvulorum,
cum bene ab spiritualibus capitur, invenitur
Dominus Angelorum. Proinde nec sic parvuli sunt lactandi,
ut semper non intelligant Deum Christum;
nec sic ablactandi, ut deserant hominem Christum.
Quod alio modo idipsum ita dici potest: nec sic lactandi
sunt, ut creatorem nunquam intelligant Christum;
nec sic ablactandi, ut mediatorem unquam deserant
Christum. In hoc quippe non convenit huic rei
similitudo materni lactis et solidi cibi, sed potius fundamenti:
quia et puer quando ablactatur, ut ab alimentis
infantiae jam recedat, inter solidos cibos non
repetit ubera quae sugebat; Christus autem crucifixus,
et lac sugentibus, et cibus est proficientibus. Fundamenti
vero ideo est aptior similitudo, quia ut perficiatur
quod struitur, additur aedificium, non subtrahitur
fundamentum.</p>
        </div3>
<div3>
          <head>7.</head>
          <p>
 Quae cum ita sint, o quicumque estis, qui sine
dubio multi estis parvuli in Christo, proficite ad solidum
cibum mentis, non ventris. Proficite ad separandum
bonum a malo, et magis magisque inhaerete Mediatori,
per quem liberamini a malo; quod non est a
<pb n="1884"/>
vobis loco separandum, sed in vobis potius est sanandum.
Quisquis autem vobis dixerit. Nolite credere verum
hominem Christum, aut non a vero Deo corpus
cujuslibet hominis vel cujuslibet animantis creatum,
aut non a vero Deo Vetus Testamentum datum, et si
quid hujusmodi; haec enim vobis prius ideo non dicebantur,
quando lacte nutriebamini, quoniam ad vera
capienda cor nondum habebatis idoneum: non vobis
iste cibum praeparat, sed venenum: Propter quod beatus
Apostolus eos alloquens qui sibi jam videbantur
esse perfecti, cum se imperfectum ipse dixisset, <hi>Quotquot
ergo,</hi> inquit, <hi>perfecti, hoc sapiamus: et si quid aliter
sapitis, hoc quoque vobis Deus revelabit.</hi> Et ne forte
incurrerent in seductores, qui eos vellent a fide avertere
promittendo scientiam veritatis, et hoc putarent
esse quod dixit Apostolus, <hi>id quoque vobis Deus revelabit;</hi> 
continuo subjunxit, <hi>Verumtamen in quod pervenimus,
in eo ambulemus <note>(Philipp. III, 15, 16)</note>
          </hi>. Si quid
ergo intellexeris quod non sit contra regulam catholicae
fidei, ad quam, velut viam quae te ducat ad patriam,
pervenisti; et sic intellexeris, ut inde dubitare
omnino non debeas: adde aedificium, noli tamen relinquere
fundamentum. Sic debent majores docere
aliquid parvulos, ut omnium Dominum Christum, et
seipsis longe majores Prophetas et Apostolos non dicant
aliquid fuisse mentitos. Non autem solum vaniloquos
et mentis seductores fabulosa et falsa garrientes,
et in eis vanitatibus velut altam scientiam promittentes
contra regulam fidei, quam catholicam suscepistis,
cavere debetis: verum etiam ipsos qui de ipsa
divinae immutabilitate naturae, vel incorporea creatura,
sive Creatore veraciter disputant, et quod dicunt,
omnino documentis atque rationibus certissimis probant,
et tamen ab uno Dei et hominum Mediatore conantur
avertere, tanquam pestem insidiosiorem caeteris
fugite. Tales enim sunt de quibus dicit Apostolus, <hi>Quia cognoscentes Deum, non sicut Deum glorificaverunt <note>(Rom. I, 21)</note>
          </hi>.
Quid enim prodest habere intelligentiam
veram de immutabili bono, ei qui non tenet
per quem liberetur a malo? Prorsus admonitio beatissimi
Apostoli de vestris cordibus non recedat: <hi>Si quis
vobis evangelizaverit praeter quod accepistis, anathema sit <note>(Galat. I, 9)</note>
          </hi>.
Non ait, plus quam accepistis; sed, <hi>praeter
quod accepistis.</hi> Nam si illud diceret, sibi ipse praejudicaret,
qui cupiebat venire ad Thessalonicenses, ut
suppleret quae illorum fidei defuerunt. Sed qui supplet,
quod minus erat addit, non quod inerat tollit:
qui autem praetergreditur fidei regulam, non accedit
in via, sed recedit de via.</p>
        </div3>
<div3>
          <head>8.</head>
          <p>
 Quod itaque ait Dominus, <hi>Adhuc multa habeo vobis
dicere, sed non potestis portare modo;</hi> adjicienda
illis fuerant quae nesciebant, non quae didicerant evertenda.
Et ille quidem, sicut in pristino sermone jam
exposui, potuit hoc ita dicere, quia illa ipsa quae docuerat,
si vellet eis sic aperire, ut in illo concipiuntur
ab Angelis; hoc infirmitas humana in qua adhuc
erant, ferre non posset. Spiritualis autem homo quilibet
potest alterum hominem docere quod novit, si proficiendo
capaciorem faciat Spiritus sanctus, in quo et
<pb n="1885"/>
ipse doctor aliquid amplius addiscere potuit, ut sint
ambo docibiles Deo <note>(Joan. VI, 45)</note>. Quanquam et inter
ipsos spirituales sunt utique aliis alii capaciores atque
meliores; ita ut quidam illorum ad ea pervenerit quae
non licet homini loqui. Qua occasione vani quidam
Apocalypsim Pauli, quam sana non recipit Ecclesia,
nescio quibus fabulis plenam, stultissima praesumptione
finxerunt; dicentes hanc esse unde dixerat raptum
se fuisse in tertium coelum, et illic audisse ineffabilia
verba <hi>quae non licet homini loqui <note>(II Cor. XII, 2,
4)</note>
          </hi>. Utcumque illorum tolerabilis esset audacia, si se
audisse dixisset quae adhuc non licet homini loqui:
cum vero dixerit, <hi>quae non licet homini loqui;</hi> isti qui
sunt qui haec audeant impudenter et infeliciter loqui?
Sed jam istum sermonem hoc fine concludam; per
quem vos esse cupio sapientes quidem in bono, integros
autem a malo.
</p>
        </div3>
      </div1>

<div1>
        <head>TRACTATUS XCIX. <hi>In illud,</hi> Non enim loquetur a semetipso, sed quaecumque audiet, loquetur. <hi>Cap.</hi> XVI, V\. 13.</head>
<div3>
          <head>1.</head>
          <p>
 Quid est quod Dominus ait de Spiritu sancto,
cum eum venturum esse promitteret, et docturum discipulos
ejus omnem veritatem, vel eos deducturum
in omni veritate: <hi>Non enim loquetur a semetipso, sed
quaecumque audiet, loquetur?</hi> Simile est enim hoc ei
quod de se ipse dixit, <hi>Non possum a me facere quidquam:
sicut audio, judico <note>(Joan. V, 30)</note>
          </hi>. Sed illud cum
exponeremus, secundum hominem posse accipi diximus <note>(Supra, Tract. XIX-XXII)</note>:
ut obedientiam suam qua
factus est obediens usque ad mortem crucis <note>(Philipp.
II, 8)</note>, praenuntiasse Filius videretur, et in judicio futuram,
quo vivos et mortuos judicabit; quia hoc per
id facturus est quod filius hominis est. Propter quod
dixit, <hi>Pater non judicat quemquam, sed omne judicium
dedit Filio:</hi> quia in judicio non forma Dei qua aequalis
est Patri, nec ab impiis videri potest, sed forma hominis
apparebit, qua minoratus est etiam modico minus
ab Angelis; quamvis jam in claritate, non in pristina
sit humilitate venturus, conspicuus tamen futurus
et bonis et malis. Hinc ait et illud: <hi>Et potestatem
dedit ei judicium facere, quoniam filius hominis est <note>(Joan. V, 22, 27)</note>
          </hi>.
In quibus verbis ejus manifestatur
non eam formam praesentandam esse judicio, in qua
cum esset, non rapinam arbitratus est esse aequalis
Deo; sed illam quam cum semetipsum exinanisset,
accepit. Semetipsum enim exinanivit formam servi
accipiens <note>(Philipp. II, 6, 7)</note>: in qua videtur etiam ad
faciendum judicium obedientiam suam commendasse,
cum dixit, <hi>Non possum facere a meipso quidquam: sicut
audio, judico.</hi> Adam namque per cujus unius hominis
inobedientiam peccatores constituti sunt multi, non
sicut audivit, judicavit; quia quod audivit praevaricavit,
et a semetipso fecit malum quod fecit; quia non Dei
voluntatem, sed suam fecit: iste autem per cujus unius
hominis obedientiam justi constituuntur multi <note>(Rom.
V, 19)</note>, non solum obediens fuit usque ad mortem crucis,
in qua est vivus judicatus a mortuis; sed obedientem
<pb n="1886"/>
se futurum promittens in ipso quoque judicio, quo
est de vivis judicaturus et mortuis, <hi>Non possum,</hi> inquit, <hi>a meipso facere quidquam: sicut audio, judico.</hi> 
 Sed
numquid de Spiritu sancto quod dictum est, <hi>Non enim
loquetur a semetipso, sed quaecumque audiet, loquetur,</hi> 
secundum hominem vel secundum assumptionem cujusquam
creaturae dictum esse audebimus opinari? Solus
quippe in Trinitate Filius formam servi accepit,
quae forma illi ad unitatem personae coaptata est, id est,
ut Filius Dei et filius hominis unus sit Jesus Christus; ne
non Trinitas, sed quaternitas praedicetur anobis, quod
absit a nobis Propter quam personam unam ex duabus
substantiis divina humanaque constantem, aliquando
secundum id quod Deus est loquitur, ut est illud quod
ait, <hi>Ego et Pater unum sumus <note>(Joan. X, 30)</note>
          </hi>: aliquando
secundum id quod homo est, sicuti est illud, <hi>Quoniam
Pater major me est <note>(Id. XIV, 28)</note>
          </hi>; secundum quod accepimus
esse ab eo dictum et hoc unde nunc disputo, <hi>Non possum a meipso facere quidquam: sicut audio, judico.</hi> 
In persona vero Spiritus sancti quomodo accipiamus
quod ait, <hi>Non enim loquetur a semetipso, sed
quaecumque audiet, loquetur;</hi> cum in ea non sit alia divinitatis,
alia humanitatis, vel alterius creaturae cujuscumque
substantia, magna exoritur difficultas.</p>
        </div3>
<div3>
          <head>2.</head>
          <p>
 Illud enim quod sicut columba Spiritus sanctus
apparuit specie corporali <note>(Matth. III, 16)</note>, visio fuit ad
horam facta atque transacta: sicut etiam quando super
discipulos venit, visae sunt illis linguae divisae velut
ignis, qui et insedit super unumquemque eorum <note>(Act. II, 3)</note>.
Qui ergo dicit columbam ad unitatem personae
Spiritui sancto fuisse conjunctam, ut ex illa et
Deo (quia Spiritus sanctus Deus est) una Spiritus sancti
persona constaret; hoc etiam de illo igne compellitur
dicere, ut intelligat nihil horum debere se dicere.
Ista enim quae de substantia Dei quoquo modo ut opus
erat significanda, corporeis hominum sensibus sese
intulerunt atque transierunt, ad horam divinitus facta
sunt de creatura serviente, non de ipsa dominante
natura, quae in se manens quod vult movet, et quod
vult immutabilis mutat. Sicut etiam vox illa de nube
aures utique attigit corporales, eumque sensum corporis
qui vocatur auditus <note>(Luc. IX, 35)</note>; nec tamen ullo
modo credendum est Verbum Dei, quod est unigenitus
Filius, quoniam Verbum dicitur, syllabis sonisque
finiri: quia nec omnes simul sonare possunt cum sermo
fit, sed tanquam nascentes morientibus ordine suo
soni quicumque succedunt, ut totum quod loquimur
novissima syllaba compleatur. Absit ut sic loquatur
Pater ad Filium, hoc est, Deus ad Verbum suum Deum.
Sed hoc eorum est capere, quantum ab homine capi
potest, ad quos non lac pertinet, sed solidus cibus.
Cum igitur Spiritus sanctus nulla susceptione hominis
sit homo factus, nulla susceptione angeli sit angelus
factus, nulla susceptione cujusquam creaturae creatura
sit factus; quomodo de illo intelligendum est
quod Dominus ait, <hi>Non enim loquetur a semetipso, sed
quaecumque audiet, loquetur?</hi> Ardua quaestio, nimis ardua.
Ipse adsit Spiritus, ut saltem sicut eam cogitare
possumus, sic eloqui possimus, ac sic ad intelligentiam
<pb n="1887"/>
vestram pro mei moduli facultate perveniat.</p>
        </div3>
<div3>
          <head>3.</head>
          <p>
 Prius itaque nosse debetis, et intelligere qui potestis,
credere autem qui intelligere nondum potestis,
in ea substantia quae Deus est, non quasi per corporis
molem sensus locis propriis distributos, sicut in
carne mortali quorumque animalium alibi est visus,
alibi auditus, alibi gustus, alibi olfactus, per totum
autem tactus. Absit hoc credere in illa incorporea immutabilique
natura. Audire ergo ibi et videre, idipsum
est. Dicitur et olfactus in Deo: unde dicit Apostolus, <hi>Sicut et Christus dilexit nos, et tradidit semetipsum
pro nobis oblationem et hostiam Deo in odorem
suavitatis 
 <note>(Ephes. V, 2)</note>
          </hi>. Et gustus intelligi potest,
secundum quem Deus et odit amaricantes, et nec
frigidos nec calidos, sed tepidos evomit ex ore suo <note>(Apoc. III, 16)</note>:
et Deus Christus dicit, <hi>Meus cibus est
ut faciam voluntatem ejus qui me misit <note>(Joan. IV, 34)</note>
          </hi>.
Est etiam tactus ille divinus, unde dicit sponsa de
sponso: <hi>Sinistra ejus sub capite meo, et dextera ejus
complectetur me <note>(Cant. II, 6)</note>
          </hi>. Non sunt haec in Deo per
diversa corporis loca. Cum enim dicitur scire, ibi sunt
omnia; et videre, et audire, et olfacere, et gustare,
et tangere; sine ulla ejus mutatione substantiae, sine
ulla mole quae in alia parte major, in alia minor:
etiam in senibus puerili pectore cogitatur, quando
Deus sic cogitatur.</p>
        </div3>
<div3>
          <head>4.</head>
          <p>
 Nec mireris quod ineffabilis Dei scientia, qua
novit omnia, per varios humanae locutionis modos,
omnium istorum corporalium sensuum nominibus
nuncupatur: cum et ipsa mens nostra, hoc est homo
interior, cui uniformiter scienti per hos quinque veluti
nuntios corporis diversa nuntiantur, quando immutabilem
veritatem intelligit, eligit, diligit, et lumen
videt de quo dicitur, <hi>Erat lumen verum;</hi> et verbum
audit de quo dicitur, <hi>In principio erat Verbum <note>(Joan.
I, 9, 1)</note>
          </hi>; et odorem capit de quo dicitur, <hi>Post odorem
unguentorum tuorum curremus <note>(Cant. I, 3)</note>
          </hi>; et fontem
bibit, de quo dicitur, <hi>Apud te est fons vitae <note>(Psal.
XXXV, 10)</note>
          </hi>; et tactu fruitur, de quo dicitur, <hi>Mihi autem
adhaerere Deo bonum est <note>(Psal. LXXII, 28)</note>
          </hi>: nec
aliud atque aliud, sed una intelligentia tot sensuum
nominibus nuncupatur. Cum ergo de Spiritu sancto
dicitur, <hi>Non enim loquetur a semetipso, sed quaecumque
audiet, loquetur;</hi> multo magis ibi simplex natura, ubi
verissime simplex est, vel intelligenda est vel credenda,
quae longe alteque naturam nostrae mentis excedit.
Mutabilis quippe est mens nostra, quae percipit
discendo quod nesciebat, et amittit dediscendo quod
sciebat; et veri similitudine fallitur, ut pro vero approbet
falsum, et obscuritate sua quasi quibusdam
tenebris impeditur, ne perveniat ad verum. Et ideo
non est ista substantia verissime simplex, cui non hoc
est esse quod nosse: potest enim esse, nec nosse. At
illa divina non potest, quia id quod habet est. Ac per
hoc non sic habet scientiam, ut aliud illi sit scientia
qua scit, aliud essentia qua est; sed utrumque unum.
Nec utrumque dicendum est, quod simpliciter unum
est. <hi>Sicut habet Pater vitam in semetipso,</hi> nec aliud est
ipse quam vita quae in ipso est; <hi>et dedit Filio habere
<pb n="1888"/>
vitam in semetipso <note>(Joan. V, 26)</note>
          </hi>, hoc est, genuit Filium
qui et ipse vita esset. Sic itaque debemus accipere
quod de Spiritu sancto dictum est, <hi>Non enim loquetur
a semetipso, sed quaecumque audiet, loquetur,</hi> ut intelligamus
non eum esse a semetipso. Pater quippe solus
de alio non est. Nam et Filius de Patre natus est, et
Spiritus sanctus de Patre procedit: Pater autem nec
natus est de alio, nec procedit. Nec ideo sane aliqua
disparilitas in summa illa Trinitate cogitationi occurrat
humanae: nam et Filius ei de quo natus est,
et Spiritus sanctus ei de quo procedit, aequalis est.
Quid autem illic intersit inter procedere et nasci, et
longum est quaerendo disserere, et temerarium cum
disserueris definire: quia hoc et menti utcumque comprehendere,
et si quid forte mens inde comprehenderit,
linguae difficillimum est explicare, quantuslibet
praesit doctor, quantuslibet adsit auditor. <hi>Non</hi> ergo <hi>loquetur a semetipso:</hi> 
 quia non est a semetipso. <hi>Sed
quaecumque audiet, loquetur:</hi> ab illo audiet a quo procedit.
Audire illi scire est; scire vero esse, sicut superius
disputatum est. Quia ergo non est a semetipso,
sed ab illo a quo procedit; a quo illi est essentia, ab
illo scientia: ab illo igitur audientia, quod nihil est
aliud quam scientia.</p>
        </div3>
<div3>
          <head>5.</head>
          <p>
 Nec moveat quod verbum futuri temporis positum
est. Non enim dictum est, quaecumque audivit,
aut, quaecumque audit; sed, <hi>quaecumque audiet, loquetur.</hi> 
Illa quippe audientia sempiterna est, quia sempiterna
scientia. In eo autem quod sempiternum est,
sine initio et sine fine, cujuslibet temporis verbum
ponatur, sive praeteriti, sive praesentis, sive futuri,
non mendaciter ponitur. Quamvis enim natura illa
immutabilis et ineffabilis non recipiat Fuit et Erit, sed
tantum Est: ipsa enim veraciter est, quia mutari non
potest; et ideo illi tantum convenerat dicere, <hi>Ego sum
qui sum;</hi> et, <hi>Dices filiis Israel, Qui est, misit me ad vos <note>(Exod. III, 14)</note>
          </hi>:
tamen propter mutabilitatem temporum
in quibus versatur nostra mortalitas et nostra
mutabilitas, non mendaciter dicimus, et fuit, et erit,
et est. Fuit, in praeteritis saeculis, est in praesentibus,
erit in futuris. Fuit, quia nunquam defuit; erit, quia
nunquam deerit; est, quia semper est. Neque enim,
velut qui jam non sit, cum praeteritis occidit; aut cum
praesentibus, velut qui non maneat, labitur; aut cum
futuris, velut qui non fuerat, orietur. Proinde cum
secundum volumina temporum locutio humana variatur,
qui per nulla deesse potuit aut potest aut poterit
tempora, vera de illo dicuntur cujuslibet temporis
verba. Semper itaque audit Spiritus sanctus, quia
semper scit: ergo et scivit, et scit, et sciet; ac per
hoc et audivit, et audit, et audiet: quia sicut jam diximus,
hoc est illi audire quod scire, et scire illi hoc
est quod esse. Ab illo igitur audivit, audit, et audiet
a quo est: ab illo est a quo procedit.</p>
        </div3>
<div3>
          <head>6.</head>
          <p>
 Hic aliquis forsitan quaerat utrum et a Filio procedat
Spiritus sanctus. Filius enim solius Patris est
Filius, et Pater solius Filii est Pater: Spiritus autem
sanctus non est unius eorum Spiritus, sed amborum.
Habes ipsum Dominum dicentem, <hi>Non enim vos estis
<pb n="1889"/>
qui loquimini, sed Spiritus Patris vestri qui loquitur in
vobis <note>(Matth. X, 20)</note>
          </hi>: habes et Apostolum, <hi>Misit Deus
Spiritum Filii sui in corda vestra <note>(Galat. IV, 6)</note>
          </hi>. Numquid
duo sunt, alius Patris, alius Filii? Absit. <hi>Unum</hi> 
enim <hi>corpus,</hi> ait, cum significaret Ecclesiam; moxque
addidit, <hi>et unus Spiritus.</hi> Et vide quomodo illic impleat
Trinitatem. <hi>Sicut vocati estis,</hi> inquit, <hi>in una spe vocationis
vestrae. Unus Dominus;</hi> hic utique Christum intelligi
voluit: restat ut etiam Patrem nominet: sequitur
ergo, <hi>Una fides, unum Baptisma: unus Deus et
Pater omnium, qui super omnes, et per omnes</hi>, <hi>et in
omnibus nobis <note>(Ephes. IV, 4-6)</note>
          </hi>. Cum ergo sicut unus
Pater, et unus Dominus, id est Filius, ita sit et unus
Spiritus; profecto amborum est: quandoquidem dicit
ipse Christus Jesus. <hi>Spiritus Patris vestri qui loquitur
in vobis;</hi> et dicit Apostolus, <hi>Misit Deus Spiritum Filii
sui in corda vestra.</hi> Habes alio loco eumdem apostolum
dicentem, <hi>Si autem Spiritus ejus qui suscitavit Jesum
ex mortuis, habitat in vobis;</hi> hic utique Spiritum Patris
intelligi voluit: de quo tamen alio loco dicit, <hi>Quisquis autem Spiritum Christi non habet, hic non est
ejus 
 <note>(Rom. VIII, 11, 9)</note>
          </hi>. Et multa alia sunt testimonia
quibus hoc evidenter ostenditur, et Patris et Filii
esse Spiritum qui in Trinitate dicitur Spiritus sanctus.</p>
        </div3>
<div3>
          <head>7.</head>
          <p>
 Nec ob aliud existimo ipsum vocari proprie Spiritum:
cum etiamsi de singulis interrogemur, non
possimus nisi et Patrem et Filium spiritum dicere;
quoniam spiritus est Deus <note>(Joan. IV, 24)</note>, id est, non
corpus est Deus, sed spiritus. Quod ergo communiter
vocantur et singuli, hoc proprie vocari oportuit
eum qui non est unus eorum, sed in quo communitas
apparet amborum. Cur ergo non credamus quod etiam
de Filio procedat Spiritus sanctus, cum Filii quoque
ipse sit Spiritus? Si enim non ab eo procederet, non
post resurrectionem se repraesentans discipulis
suis insufflasset dicens: <hi>Accipite Spiritum sanctum <note>(Id. XX, 22)</note>
          </hi>.
Quid enim aliud significavit illa insufflatio,
nisi quod procedat Spiritus sanctus et de
ipso? Ad hoc pertinet etiam illud quod de muliere
quae fluxum sanguinis patiebatur, ait: <hi>Tetigit me aliquis;
ego enim sensi de me virtutem exiisse <note>(Luc. VIII, 46)</note>
          </hi>.
Nam virtutis nomine appellari etiam Spiritum sanctum,
et eo loco clarum est, ubi angelus dicenti Mariae, <hi>Quomodo fiet istud, quoniam virum non cognosco?</hi> 
respondit, <hi>Spiritus sanctus superveniet in te, et virtus
Altissimi obumbrabit tibi <note>(Id. I, 34, 35)</note>
          </hi>: et ipse Dominus
promittens eum discipulis, ait, <hi>Vos autem sedete
in civitate quousque induamini virtute ex alto <note>(Id. XXIV,
49)</note>
          </hi>; et iterum, <hi>Accipietis,</hi> inquit, <hi>virtutem Spiritus
sancti supervenientem in vos, et eritis mihi testes <note>(Act. I, 8)</note>
          </hi>.
De hac virtute credendus est dicere evangelista, <hi>Virtus de illo exibat, et sanabat omnes <note>(Luc. VI, 19)</note>
          </hi>.</p>
        </div3>
<div3>
          <head>8.</head>
          <p>
 Si ergo et de Patre et de Filio procedit Spiritus
sanctus; cur Filius dixit, <hi>De Patre procedit (Joan.
<pb n="1890"/>
XV, 26)</hi>? Cur putas, nisi quemadmodum ad eum solet
referre et quod ipsius est, de quo et ipse est? Unde
illud est quod ait, <hi>Mea doctrina non est mea, sed
ejus qui me misit <note>(Joan. VII, 16)</note>
          </hi>. Si igitur intelligitur
hic ejus doctrina, quam tamen dixit non suam, sed
Patris; quanto magis illic intelligendus est de ipso
procedere Spiritus sanctus, ubi sic ait, <hi>De Patre procedit,</hi> 
ut non diceret, De me non procedit? A quo
autem habet Filius ut sit Deus (est enim de Deo Deus),
ab illo habet utique ut etiam de illo procedat Spiritus
sanctus: ac per hoc Spiritus sanctus ut etiam de
Filio procedat, sicut procedit de Patre, ab ipso habet
Patre.</p>
        </div3>
<div3>
          <head>9.</head>
          <p>
 Hic utcumque etiam illud intelligitur, quantum a
talibus quales nos sumus, intelligi potest, cur non dicatur
natus esse, sed potius procedere Spiritus sanctus.
Quoniam si et ipse Filius diceretur, amborum
utique Filius diceretur, quod absurdissimum est. Filius
quippe nullus est duorum, nisi patris et matris.
Absit autem, ut inter Deum Patrem et Deum Filium
tale aliquid suspicemur. Quia nec filius hominum simul
et ex patre et ex matre procedit: sed cum in matrem
procedit ex patre, non tunc procedit ex matre;
et cum in hanc lucem procedit ex matre, non tunc
procedit ex patre. Spiritus autem sanctus non de Patre
procedit in Filium, et de Filio procedit ad sanctificandam
creaturam; sed simul de utroque procedit:
quamvis hoc Filio Pater dederit, ut quemadmodum
de se, ita de illo quoque procedat. Neque enim
possumus dicere quod non sit vita Spiritus sanctus
cum vita Pater, vita sit Filius. Ac per hoc sicut Pater
cum habeat vitam in semetipso, dedit et Filio habere
vitam in semetipso; sic ei dedit vitam procedere
de illo, sicut procedit et de ipso. Sequuntur autem
verba Domini dicentis: <hi>Et quae ventura sunt, annuntiabit
vobis. Ille me clarificabit, quia de meo accipiet,
et annuntiabit vobis. Omnia quaecumque habet Pater,
mea sunt: propterea dixi quia de meo accipiet, et annuntiabit
vobis.</hi> Sed quia iste jam prolixus est, in alium
sunt differenda sermonem.
</p>
        </div3>
      </div1>

<div1>
        <head>TRACTATUS C. <hi>In ejusdem lectionis verba postrema. Cap.</hi> XVI, V\. 13-15.</head>
<div3>
          <head>1.</head>
          <p>
 Cum promitteret Dominus venturum Spiritum
sanctum, <hi>Docebit vos,</hi> inquit, <hi>omnem veritatem;</hi> vel,
quod in nonnullis codicibus legitur, <hi>Deducet vos in omni
veritate. Non enim loquetur a semetipso, sed quaecumque
audiet, loquetur.</hi> De quibus evangelicis verbis jam
quod donavit Dominus disputavimus: nunc ea quae
sequuntur attendite. <hi>Et quae ventura sunt,</hi> inquit, <hi>annuntiabit vobis.</hi> 
 Neque hic est, quoniam planum est,
immorandum: nihil enim habet quaestionis, cujus a
nobis expositio flagitetur. Sed quod adjungit, <hi>Ille me
clarificabit, quia de meo accipiet, et annuntiabit vobis,</hi> 
non negligenter est transeundum. Quod enim ait, <hi>Ille
me clarificabit,</hi> potest intelligi, quia diffundendo in
<pb n="1891"/>
cordibus credentium charitatem, spiritualesque faciendo,
declaravit eis quomodo Filius Patri esset aequalis,
quem secundum carnem prius tantummodo noverant,
et hominem sicut homines cogitabant. Vel certe, quia
per ipsam charitatem fiducia repleti, et timore depulso,
annuntiaverunt hominibus Christum; ac sic fama
ejus diffusa est toto orbe terrarum. Ut sic dixerit, <hi>Ille
me clarificabit,</hi> tanquam diceret: Ille vobis auferet timorem,
et dabit amorem, quo me ardentius praedicantes,
gloriae meae per totum mundum dabitis odorem,
commendabitis honorem. Quod enim facturi fuerant
in Spiritu sancto, hoc eumdem Spiritum dixit esse facturum:
quale est etiam illud, <hi>Non enim vos estis qui
loquimini, sed Spiritus Patris vestri qui loquitur in vobis <note>(Matth. X, 20)</note>
          </hi>.
Verbum quippe graecum quod est <foreign xml:lang="greek">δοξάσει,</foreign>
 alius <hi>clarificabit,</hi> alius <hi>glorificabit,</hi> latini interpretes
in sua quisque translatione posuerunt: quoniam
ipsa quae graece dicitur <foreign xml:lang="greek">δόξα,</foreign> unde dictum est
verbum <foreign xml:lang="greek">δοξάσει,</foreign> et claritas interpretatur et gloria. Gloria
namque fit quisque clarus, et claritate gloriosus;
ac per hoc quod utroque verbo significatur, idipsum
est. Sicut autem definierunt antiqui latinae linguae clarissimi
auctores, gloria est frequens de aliquo fama
cum laude. Quae cum est in hoc mundo facta de Christo,
non Christo credenda est magnum aliquid contulisse,
sed mundo. Bonum enim laudare, non laudato,
sed laudantibus prodest.</p>
        </div3>
<div3>
          <head>2.</head>
          <p>
 Est autem etiam falsa gloria, quando laudantes
errore falluntur, sive in rebus, sive in hominibus, sive
in utrisque. Nam in rebus falluntur, quando putant
id bonum esse quod malum est: in hominibus autem,
quando putant eum bonum esse qui malus est: in
utrisque vero, quando et id quod est vitium, virtus putatur:
et ipse qui propter hoc laudatur, non habet
quod putatur, sive sit bonus, sive sit malus. Donare
quippe res suas histrionibus, vitium est immane, non
virtus: et scitis de talibus quam sit frequens fama
cum laude; quia, sicut scriptum est, <hi>Laudatur peccator
in desideriis animae suae, et qui iniqua gerit, benedicitur <note>(Psal. IX, 3)</note>
          </hi>.
Hic laudatores non falluntur in hominibus,
sed in rebus: malum est enim quod bonum
esse credunt. Illi autem qui hoc malo largitionis vitiosi
sunt, tales utique sunt, quales eos hi qui laudant
non suspicantur esse, sed cernunt. Porro si se quisquam
justum fingat, et non sit, sed totum quidquid
coram hominibus laudabiliter agere videtur, non agat
propter Deum, hoc est propter veram justitiam, sed
solam quaerat et diligat ab hominibus gloriam; illi
autem apud quos frequens est ejus fama cum laude,
non eum putent nisi propter Deum laudabiliter vivere,
non falluntur in re, sed falluntur in homine. Quod
enim bonum esse credunt, est bonum; sed quem bonum
esse credunt, non est bonus. Quod si putetur,
verbi gratia, bonum artium peritia magicarum, et dum
quisque patriam liberasse eisdem quas omnino nescit
artibus creditur, frequentem cum laude famam, quae
gloria definita est, apud homines impios consequatur;
<pb n="1892"/>
errant in utroque qui laudant: et in re scilicet, quia
id quod malum est, bonum putant; et in homine, quia
non est quod putant. Quapropter falsa est in his tribus
generibus gloria. Cum autem de aliquo per Deum
et propter Deum justo, hoc est veraciter justo, causa
ipsius justitiae frequens est fama cum laude; vera
quidem gloria est; non tamen ea credendum est beatificari
justum, sed laudantibus gratulandum est, quia
recte judicant, et diligunt justum. Quanto magis ergo
Dominus Christus, non sibi, sed eis profuit gloria sua,
quibus profuit morte sua?</p>
        </div3>
<div3>
          <head>3.</head>
          <p>
 Sed non est vera ejus apud haereticos gloria,
apud quos tamen frequentem famam videtur habere
cum laude. Non est haec vera gloria, quia in utroque
falluntur: nam et bonum putant esse quod bonum
non est, et Christum putant esse quod Christus non
est. Unigenitum enim Filium aequalem non esse gignenti,
non est bonum: unigenitum Dei Filium hominem
tantum esse, non Deum, non est bonum: Veritatis
carnem non esse veram carnem, non est bonum.
Horum trium quae dixi, primum sentiunt Ariani, secundum
Photiniani, tertium Manichaei. Sed quia et eorum
nihil est bonum, et Christus nihil est eorum, in utroque
falluntur: nec dant veram gloriam Christo, quamvis
apud eos esse videatur cum laude frequens fama
de Christo. Et omnes prorsus haeretici, quos commemorare
nimis longum est, qui de Christo non recte
sentiunt, ideo errant, quia et de bonis rebus ac malis
non verum sentiunt. Pagani etiam quoniam sunt Christi
plurimi laudatores, et ipsi in utroque falluntur,
qui non secundum veritatem Dei, sed potius secundum
suam suspicionem dicunt eum fuisse hominem magum.
Christianos quippe velut imperitos vituperant, Christum
autem velut magum laudant, ac sic produnt
quod amant: Christum vero non amant; quoniam
quod non erat Christus, hoc amant. Ideo ergo in
utroque falluntur, quia et magum esse malum est;
et magus non fuit Christus, quia bonus est. Quapropter
quoniam de his nihil hoc loco dicendum est, qui
Christum vituperant atque blasphemant; quia de gloria
ejus loquimur, qua est glorificatus in mundo:
non eum glorificavit Spiritus sanctus vera gloria, nisi
in Ecclesia sancta catholica. Alibi enim, id est, vel
apud haereticos, vel apud quosdam paganos, vera
ejus in terris gloria non potest esse, et ubi videtur
esse frequens de illo fama cum laude. Vera ergo ejus
gloria in Ecclesia catholica sic a propheta cantatur: <hi>Exaltare super coelos, Deus, et super omnem terram gloria
tua 
 <note>(Psal. CVII, 6)</note>
          </hi>. Quia itaque post ejus exaltationem
venturus erat Spiritus sanctus, et eum glorificaturus,
hoc sacer Psalmus, hoc ipse Unigenitus
promisit futurum, quod videmus impletum.</p>
        </div3>
<div3>
          <head>4.</head>
          <p>
 Quod autem ait, <hi>De meo accipiet, et annuntiabit
vobis,</hi> catholicis audite auribus, catholicis percipite
mentibus. Non enim propterea, sicut quidam haeretici
putaverunt, minor est Filio Spiritus sanctus: quasi
Filius accipiat a Patre, et Spiritus sanctus a Filio
quibusdam gradibus naturarum. Absit hoc credere,
absit hoc dicere, absit a christianis cordibus cogitare.
<pb n="1893"/>
Denique continuo solvit ipse quaestionem, et cur hoc dixerit, explanavit. <hi>Omnia,</hi> inquit, <hi>quaecumque habet
Pater, mea sunt: propterea dixi quia de meo accipiet,
et annuntiabit vobis.</hi> Quid vultis amplius? Ergo de
Patre accipit Spiritus sanctus, unde accipit Filius;
quia in hac Trinitate de Patre natus est Filius, de
Patre procedit Spiritus sanctus. Qui autem de nullo
natus sit, de nullo procedat, Pater solus est. Quomodo
autem dixerit unigenitus Filius, <hi>Omnia quae habet
Pater, mea sunt</hi> <note>(quia utique non sic quemadmodum
dictum est illi Filio non unigenito, sed ex duobus
majori, <hi>Tu mecum es semper, et omnia mea tua sunt [Luc. XV, 31]</hi> 
)</note>; eo loco, si Dominus voluerit, diligenti
consideratione tractabitur, ubi dicit Unigenitus Patri, <hi>Et mea omnia tua sunt, et tua mea sunt 
 <note>(Joan. XVII, 10)</note>
          </hi>:
ut hic iste sermo claudatur; quoniam quae sequuntur,
aliud poscunt, quo disserantur, exordium.
</p>
        </div3>
      </div1>

<div1>
        <head>TRACTATUS CI. <hi>De eo quod Dominus dicit,</hi> Modicum et jam non videbitis me; <hi>usque ad id,</hi> Et in illo die me non rogabitis quidquam. <hi>Cap.</hi> XVI, V\. 16-23.</head>
<div3>
          <head>1.</head>
          <p>
 Haec Domini verba ubi ait, <hi>Modicum et jam non
videbitis me, et iterum modicum et videbitis me, quia
vado ad Patrem,</hi> ita obscura erant discipulis, antequam
id quod dicit impletum esset, ut quaerentes inter se
quid esset quod diceret, omnino se faterentur nescire.
Sequitur enim Evangelium: <hi>Dixerunt ergo ex discipulis
ejus ad invicem, Quid est hoc quod dicit nobis, Modicum
et non videbitis me, et iterum modicum et videbitis
me, et quia vado ad Patrem? Dicebant ergo, Quid est
hoc quod dicit, Modicum? Nescimus quid loquitur.</hi> Hoc
enim est quod eos movebat, quia dixit, <hi>Modicum et
non videbitis me, et iterum modicum et videbitis me.</hi> Nam
in praecedentibus quia non dixerat, <hi>Modicum,</hi> sed
dixerat, <hi>Ad Patrem vado, et jam non videbitis me <note>(Joan.
XVI, 10)</note>
          </hi>; tanquam aperte illis visus est locutus, nec
inter se de hoc aliquid quaesierunt. Nunc ergo quod
illis tunc obscurum fuit, et mox manifestatum est,
jam nobis utique manifestum est: post paululum enim
passus est, et non viderunt eum; rursus, post paululum
resurrexit, et viderunt eum. Illud autem quod
ait, <hi>Jam non videbitis me,</hi> quia isto verbo, id est, <hi>jam,</hi> 
hoc intelligi voluit quod eum ulterius non viderent,
ibi exposuimus quomodo accipiendum sit, ubi dixit, <hi>De justitia arguet mundum</hi> 
 Spiritus sanctus, <hi>quia ad
Patrem vado, et jam non videbitis me <note>(Supra, Tract.
95)</note>
          </hi>: quia scilicet mortalem Christum ulterius non
viderent.</p>
        </div3>
<div3>
          <head>2.</head>
          <p>
 <hi>Cognovit autem Jesus,</hi> sicut sequens Evangelista
dicit, <hi>quia volebant eum interrogare, et dixit eis: De
hoc quaeritis inter vos, quia dixi, Modicum et non videbitis
me, et iterum modicum et videbitis me. Amen, amen
dico vobis, quia plorabitis et flebitis vos; mundus autem
gaudebit: vos autem contristabimini, sed tristitia vestra
in gaudium erit</hi>. Et hoc sic accipi potest, quia contristati
sunt discipuli de morte Domini, et confestim
de resurrectione laetati: mundus autem, quo nomine
<pb n="1894"/>
significati sunt inimici a quibus Christus occisus est,
tunc utique laetati sunt occiso Christo, quando sunt
discipuli contristati. Mundi quippe nomine, malitia
potest mundi hujus intelligi, id est hominum mundi
hujus amicorum. Unde Jacobus apostolus in Epistola
sua dicit, <hi>Quicumque voluerit amicus esse hujus saeculi,
inimicus Dei constituitur <note>(Jacobi IV, 4)</note>
          </hi>: quibus inimicitiis
Dei factum est ut nec ejus Unigenito parceretur.</p>
        </div3>
<div3>
          <head>3.</head>
          <p>
 Deinde subjungit, et dicit: <hi>Mulier cum parit,
tristitiam habet, quia venit hora ejus; cum autem pepererit
puerum, jam non meminit pressurae propter gaudium,
quia natus est homo in mundum: et vos igitur
nunc quidem tristitiam habetis; iterum autem videbo
vos, et gaudebit cor vestrum, et gaudium vestrum nemo
tollet a vobis.</hi> Nec ista similitudo ad intelligendum videtur
esse difficilis; quoniam comparatio ejus in
promptu est, eodem ipso exponente cur dicta sit. Parturitio
quippe tristitiae, partus autem gaudio comparatur;
quod tunc majus esse consuevit, quando non
puella, sed puer nascitur. Quod vero ait, <hi>Gaudium
vestrum nemo tollet a vobis,</hi> quia gaudium eorum est
ipse Jesus, significatum est quod ait Apostolus, <hi>Christus
surgens a mortuis jam non moritur, et mors ei ultra
non dominabitur <note>(Rom. VI, 9)</note>
          </hi>.</p>
        </div3>
<div3>
          <head>4.</head>
          <p>
 Hucusque in isto Evangelii capitulo, unde hodie
disputamus, velut facili intellectu omnia cucurrerunt:
acrior necessaria est in his quae sequuntur intentio.
Quid est enim quod ait, <hi>Et in illo die me non rogabitis
quidquam?</hi> Hoc verbum quod est rogare, non solum
petere, verum etiam interrogare significat; et graecum
Evangelium, unde hoc translatum est, tale habet verbum
quod utrumque possit intelligi, ut haec ambiguitas
nec inde solvatur: quanquam etsi solveretur,
non ideo nulla quaestio remaneret. Dominum etenim
Christum, postquam resurrexit, et interrogatum legimus
et rogatum. Nam interrogatus est a discipulis
ascensurus in coelum, quando praesentaretur, et
quando regnum esset Israel <note>(Act. I, 6)</note>: cum vero jam
esset in coelo, rogatus est a sancto Stephano, ut spiritum
ejus acciperet <note>(Id. VII, 58)</note>. Et quis audeat vel
cogitare vel dicere, in coelo sedentem Christum rogandum
non esse, et in terra manentem rogatum
fuisse? rogandum non esse immortalem, rogari debuisse
mortalem? Imo, charissimi, rogemus eum, ut
nodum quaestionis hujus ipse dissolvat, lucendo in cordibus
nostris ad videnda quae dicit.</p>
        </div3>
<div3>
          <head>5.</head>
          <p>
 Puto enim quod ait, <hi>Iterum autem videbo vos, et
gaudebit cor vestrum, et gaudium vestrum nemo tollet a
vobis,</hi> non ad illud tempus esse referendum quo resurrexit,
eisque suam carnem cernendam tangendamque
monstravit <note>(Joan. XX, 27)</note>: sed potius ad illud
unde jam dixerat, <hi>Qui diligit me, diligetur a Patre
meo; et ego diligam eum, et manifestabo meipsum illi <note>(Id. XIV, 21)</note>
          </hi>.
Jam quippe resurrexerat, jam se illis in
carne monstraverat, jam sedebat ad dexteram Patris,
quando dicebat idem ipse apostolus Joannes, cujus
est hoc Evangelium, in Epistola sua: <hi>Dilectissimi,
nunc filii Dei sumus, et nondum manifestatum est quid
<pb n="1895"/>
erimus: scimus quia cum manifestatum fuerit, similes
ei erimus, quoniam videbimus eum sicuti est <note>(I Joan. III,
2)</note>
          </hi>. Ista visio non vitae hujus est, sed futurae; non
temporalis, sed aeterna. <hi>Haec est autem vita aeterna,</hi> 
dicente ipsa vita, <hi>ut cognoscant te,</hi> inquit, <hi>unum verum
Deum, et quem misisti Jesum Christum <note>(Joan. XVII, 3)</note>
          </hi>.
De hac visione et cognitione dicit Apostolus: <hi>Videmus
nunc per speculum in aenigmate, tunc autem facie
ad faciem: nunc scio ex parte, tunc autem cognoscam
sicut et cognitus sum <note>(I Cor. XIII, 12 et 13)</note>
          </hi>. Hunc totius
laboris sui fructum Ecclesia nunc parturit desiderando,
tunc est paritura cernendo; nunc parturit gemendo,
tunc paritura laetando; nunc parturit orando, tunc
paritura laudando. Et ideo masculum; quoniam ad
istum fructum contemplationis cuncta officia referuntur
actionis. Solus est enim liber; quia propter se appetitur,
et non refertur ad aliud. Huic servit actio:
ad hunc enim refertur quidquid bene agitur, quia
propter hunc agitur; ipse autem non propter aliud,
sed propter semetipsum tenetur et habetur. Ibi ergo
finis qui sufficit nobis. Aeternus igitur erit: neque
enim nobis sufficit finis, nisi cujus nullus est finis.
Hoc inspiratum erat Philippo quando dixit: <hi>Ostende
nobis Patrem, et sufficit nobis.</hi> In qua ostensione se
promisit et Filius dicens: <hi>Non credis quia ego in Patre,
et Pater in me est <note>(Joan. XIV, 8, 10)</note>
          </hi>? De hoc itaque
quod sufficit nobis, rectissime audimus, <hi>Gaudium
vestrum nemo tollet a vobis.</hi> </p>
        </div3>
<div3>
          <head>6.</head>
          <p>
 De hoc etiam quae superius dicta sunt, melius
existimo intelligi, <hi>Modicum et jam non videbitis me,
et iterum modicum et videbitis me.</hi> Modicum est enim
hoc totum spatium quo praesens pervolat saeculum:
unde dicit idem ipse evangelista in Epistola sua, <hi>Novissima
hora est <note>(I Joan. II, 18)</note>
          </hi>. Ideo namque addidit, <hi>quia vado ad Patrem:</hi> 
 quod ad priorem sententiam
referendum est, ubi ait, <hi>Modicum et jam non videbitis
me;</hi> non ad posteriorem ubi ait, <hi>et iterum modicum et
videbitis me.</hi> Eundo quippe ad Patrem, facturus erat
ut eum non viderent. Ac per hoc non ideo dictum est,
quia fuerat moriturus, et donec resurgeret, ab eorum
aspectibus recessurus; sed quod esset iturus ad Patrem,
quod fecit posteaquam resurrexit, et cum eis
per quadraginta dies conversatus ascendit in coelum <note>(Act. I, 3, 9)</note>.
Illis ergo ait, <hi>Modicum et jam non videbitis
me,</hi> qui eum corporaliter tunc videbant, quia
iturus erant ad Patrem, et eum deinceps mortalem visuri
non erant, qualem cum ista loqueretur videbant.
Quod vero addidit, <hi>et iterum modicum et videbitis me,</hi> 
universae promisit Ecclesiae: sicut universae promisit, <hi>Ecce ego vobiscum sum usque in consummationem saeculi <note>(Matth. XXVIII, 20)</note>
          </hi>.
Non tardat Dominus promissum:
modicum, et videbimus eum, ubi jam nihil
rogemus, nihil interrogemus; quia nihil desiderandum
remanebit, nihil quaerendum latebit. Hoc modicum
longum nobis videtur, quoniam adhuc agitur:
cum finitum fuerit, tunc sentiemus quam modicum
fuerit. Non ergo sit gaudium nostrum quale habet
mundus, de quo dictum est, <hi>Mundus autem gaudebit:</hi> 
<pb n="1896"/>
nec tamen in hujus desiderii parturitione sine gaudio
tristes simus, sed sicut ait Apostolus, <hi>Spe gaudentes,
in tribulatione patientes <note>(Rom. XII, 12)</note>
          </hi>; quia et ipsa
parturiens, cui comparati sumus, plus gaudet de mox
futura prole, quam tristis est de praesenti dolore. Sed
hujus sermonis iste sit finis: habent enim quaestionem
molestissimam quae sequuntur, nec brevitate coarctanda
sunt, ut possint commodius, si Dominus voluerit,
explicari.
</p>
        </div3>
      </div1>

<div1>
        <head>TRACTATUS CII. <hi>De eo quod Dominus ait,</hi> Amen, amen dico vobis, si quid petieritis Patrem in nomine meo, dabit vobis; <hi>usque ad id,</hi> Iterum relinquo mundum, et vado ad Patrem. <hi>Cap.</hi> XVI, V\. 23-28.</head>
<div3>
          <head>1.</head>
          <p>
 Domini verba nunc ista tractanda sunt, <hi>Amen,
amen dico vobis, si quid petieritis Patrem in nomine meo,
dabit vobis.</hi> Jam dictum est in superioribus hujus dominici
sermonis partibus, propter eos qui nonnulla petunt
a Patre in Christi nomine, nec accipiunt, non peti
in nomine Salvatoris quidquid petitur contra rationem
salutis <note>(Supra, Tract. 73)</note>. Non enim sonum litterarum
ac syllabarum, sed quod sonus ipse significat, et
quod eo sono recte ac veraciter intelligitur, hoc accipiendus
est dicere cum dicit, <hi>in nomine meo.</hi> Unde qui
hoc sentit de Christo quod non est de unico Dei Filio
sentiendum, non petit in ejus nomine, etiamsi non taceat
litteris ac syllabis Christum; quoniam in ejus nomine
petit, quem cogitat cum petit. Qui vero quod est
de illo sentiendum sentit, ipse in ejus nomine petit;
et accipit quod petit, si non contra suam salutem sempiternam
petit. Accipit autem quando debet accipere.
Quaedam enim non negantur, sed ut congruo dentur
tempore differuntur. Ita sane intelligendum est quod
ait, <hi>dabit vobis,</hi> ut ea beneficia significata sciantur his
verbis, quae ad eos qui petunt proprie pertinent. Exaudiuntur
quippe omnes sancti pro seipsis, non autem
pro omnibus exaudiuntur vel amicis vel inimicis
suis, vel quibuslibet aliis: quia non utcumque dictum
est, <hi>dabit;</hi> sed <hi>dabit vobis.</hi> </p>
        </div3>
<div3>
          <head>2.</head>
          <p>
 <hi>Usque modo,</hi> inquit, <hi>non petistis quidquam in nomine
meo. Petite, et accipietis, ut gaudium vestrum sit
plenum.</hi> Hoc quod dicit gaudium plenum, profecto non
carnale, sed spirituale gaudium est: et quando tantum
erit, ut aliquid ei jam non sit addendum, procul
dubio tunc erit plenum. Quidquid ergo petitur quod
pertineat ad hoc gaudium consequendum, hoc est in
nomine Christi petendum, si divinam intelligimus gratiam,
si vere beatam poscimus vitam. Quidquid autem
aliud petitur, nihil petitur: non quia nulla omnino
res est, sed quia in tantae rei comparatione quidquid
aliud concupiscitur, nihil est. Neque enim prorsus
nulla res est homo, de quo ait Apostolus: <hi>Qui se putat
aliquid esse, cum nihil sit <note>(Galat. VI, 3)</note>
          </hi>. In comparatione
quippe spiritualis hominis, qui scit gratia Dei
se esse quod est, quisquis vana praesumit, nihil est.
Etiam sic ergo recte intelligi potest, <hi>Amen, amen
dico vobis, si quid petieritis Patrem in nomine meo, dabit
vobis;</hi> ut hoc quod ait, <hi>si quid,</hi> non quodlibet intelligatur,
sed aliquid quod non in beatae vitae comparatione
<pb n="1897"/>
sit nihil. Et quod sequitur, <hi>Usque modo non
petistis quidquam in nomine meo,</hi> duobus modis intelligi
potest: vel quia non in nomine meo petistis,
quod nomen non sicut cognoscendum est cognovistis;
vel non petistis quidquam, quoniam in comparatione
rei quam petere debuistis, pro nihilo habendum est
quod petistis. Ut igitur in ejus nomine non nihil, sed
gaudium plenum petant (quoniam si aliquid aliud petunt,
idem aliquid nihil est), exhortatur dicens, <hi>Petite,
et accipietis, ut gaudium vestrum sit plenum:</hi> id
est, hoc in nomine meo petite, ut gaudium vestrum
sit plenum, et accipietis. Isto enim bono in petendo
perseverantes sanctos suos nequaquam misericordia
divina fraudabit.</p>
        </div3>
<div3>
          <head>3.</head>
          <p>
 <hi>Haec,</hi> inquit, <hi>in proverbiis locutus sum vobis: venit
hora cum jam non in proverbiis loquar vobis, sed palam
de Patre meo annuntiabo vobis.</hi> Possem dicere hanc de
qua loquitur horam, futurum oportere saeculum intelligi,
ubi videbimus palam, quod beatus Paulus dicit, <hi>facie ad faciem;</hi> 
 ut quod ait, <hi>Haec in proverbiis locutus
sum vobis,</hi> hoc sit quod ab eodem apostolo dictum
est, <hi>Videmus nunc per speculum in aenigmate <note>(I Cor. XIII, 12)</note>
          </hi>:
 <hi>annuntiabo</hi> autem <hi>vobis,</hi> quia per
Filium Pater videbitur, juxta illud quod alibi ait, <hi>Neque
Patrem quis cognoscit, nisi Filius, et cui voluerit
Filius revelare <note>(Matth. XI, 27)</note>
          </hi>. Sed istum sensum
videtur impedire quod sequitur: <hi>Illo die in nomine
meo petetis.</hi> In futuro enim saeculo cum pervenerimus
ad regnum, ubi similes ei erimus, quoniam videbimus
eum sicuti est <note>(I Joan. III, 2)</note>, quid petituri sumus,
quando satiabitur in bonis desiderium nostrum <note>(Psal.
CII, 5)</note>? Unde et in alio psalmo dicitur: <hi>Satiabor cum
manifestabitur gloria tua <note>(Psal. XVI, 15)</note>
          </hi>. Petitio namque
alicujus est indigentiae, quae ibi nulla erit ubi haec
satietas erit.</p>
        </div3>
<div3>
          <head>4.</head>
          <p>
 Relinquitur itaque, quantum sapere valeo, ut
intelligatur Jesus discipulos suos de carnalibus vel
animalibus se spirituales promisisse facturum, quamvis
nondum tales quales erimus, quando spirituale
etiam corpus habebimus; sed qualis erat qui dicebat,
 « Sapientiam loquimur inter perfectos »  <note>(I Cor. II, 6)</note>;
et,  « Non potui vobis loqui quasi spiritualibus, sed
quasi carnalibus »  <note>(Id. III, 1)</note>; et,  « Non spiritum hujus
mundi accepimus, sed Spiritum qui ex Deo est,
ut sciamus quae a Deo donata sunt nobis; quae et loquimur,
non in sapientiae humanae doctis verbis, sed
doctis Spiritus, spiritualibus spiritualia comparantes.
Animalis autem homo non percipit quae sunt Spiritus
Dei. »  Non itaque percipiens quae sunt Spiritus Dei
homo animalis, sic audit quaecumque audit de Dei natura,
ut aliud quam corpus cogitare non possit, quamlibet
amplissimum vel immensum, quamlibet lucidum
ac speciosum, corpus tamen: ideo proverbia illi sunt
quaecumque dicta sapientiae de incorporea immutabilique
substantia; non quod ea tanquam proverbia deputat,
sed quia sic cogitat, quomodo qui proverbia
solent audire neque intelligere. Cum vero spiritualis
<pb n="1898"/>
coeperit omnia dijudicare, ipse autem a nemine dijudicari <note>(I Cor. II, 12-15)</note>,
etiamsi in hac vita adhuc velut
per speculum ex parte, perspicit tamen non ullo corporis
sensu, non ulla imaginaria cogitatione quae capit
aut fingit qualiumcumque similitudines corporum,
sed mentis certissima intelligentia, Deum non corpus
esse, sed spiritum: ita palam de Patre annuntiante
Filio, ut ejusdem substantiae conspiciatur et ipse qui
annuntiat. Tunc in ejus nomine petunt qui petunt;
quia in sono ejus nominis non aliud quam res ipsa est
quae hoc nomine vocatur, intelligunt, nec animi vanitate
vel infirmitate confingunt tanquam in alio loco
Patrem, in alio Filium ante Patrem stantem, et pro
nobis rogantem, spatia sua quaeque amborum occupantibus
molibus, et Verbum ad eum cujus est Verbum
facere verba pro nobis, intervallo interposito inter
os loquentis et auriculas audientis; et alia talia quae
sibi animales, iidemque carnales in cordibus fabricantur.
Quidquid enim tale spiritualibus de Deo cogitantibus
ex corporum consuetudine occurrit, negando
atque respuendo, tanquam importunas muscas, ab interioribus
oculis abigunt; et sinceritati ejus lucis
acquiescunt, qua teste ac judice has ipsas imagines
corporum suis internis aspectibus irruentes, falsas
omnino esse convincunt. Hi possunt utcumque cogitare
Dominum nostrum Jesum Christum in quantum
homo est, pro nobis interpellare Patrem; in quantum
autem Deus est, nos exaudire cum Patre. Quod eum
significasse arbitror ubi ait, <hi>Et non dico vobis quia ego
rogabo Patrem de vobis.</hi> Ad hoc quippe intuendum
quomodo non rogat Patrem Filius, sed simul exaudiunt
rogantes Pater et Filius, nonnisi spiritualis oculus
mentis ascendit.</p>
        </div3>
<div3>
          <head>5.</head>
          <p>
 <hi>Ipse enim Pater,</hi> inquit, <hi>amat vos, quia vos me
amastis.</hi> Ideo amat ille, quia nos amamus; an potius,
quia ille amat, ideo nos amamus? Ex Epistola sua
evangelista idem ipse respondeat: <hi>Nos diligimus,</hi> inquit, <hi>quia prior ipse dilexit nos 
 <note>(I Joan. IV, 10)</note>
          </hi>. Hinc
ergo factum est ut diligeremus, quia dilecti sumus.
Prorsus donum Dei est diligere Deum. Ipse ut diligeretur
dedit, qui non dilectus dilexit. Displicentes
amati sumus, ut esset in nobis unde placeremus. Non
enim amaremus Filium, nisi amaremus et Patrem.
Amat nos Pater, quia nos amamus Filium; cum a
Patre et Filio acceperimus ut et Patrem amemus et
Filium: diffundit enim charitatem in cordibus nostris
amborum Spiritus <note>(Rom. V, 5)</note>, per quem Spiritum
et Patrem amamus et Filium, et quem Spiritum
cum Patre amamus et Filio. Amorem itaque nostrum
pium quo colimus Deum, fecit Deus, et vidit quia bonum
est, ideo quippe amavit ipse quod fecit. Sed in
nobis non faceret quod amaret, nisi antequam id faceret,
nos amaret.</p>
        </div3>
<div3>
          <head>6.</head>
          <p>
 <hi>Et credidistis,</hi> inquit, <hi>quia a Deo exivi. Exivi a
Patre et veni in mundum: iterum relinquo mundum, et
vado ad Patrem.</hi> Plane credidimus. Neque enim propterea
debet incredibile videri, quia sic ad mundum
<pb n="1899"/>
veniens exiit a Patre, ut non desereret Patrem; et sic
vadit ad Patrem relicto mundo, ut non deserat mundum.
Exiit enim a Patre, quia de Patre est: in mundum
venit, quia mundo suum corpus ostendit quod
de Virgine assumpsit. Reliquit mundum corporali discessione,
perrexit ad Patrem hominis ascensione,
nec mundum deseruit praesentiae gubernatione.
</p>
        </div3>
      </div1>

<div1>
        <head>TRACTATUS CIII. <hi>De eo quod sequitur,</hi> Dicunt ei discipuli ejus: Ecce nunc palam loqueris; <hi>usque ad id,</hi> Sed confidite, ego vici mundum. <hi>Cap.</hi> XVI, V\. 29-33.</head>
<div3>
          <head>1.</head>
          <p>
 Quales erant discipuli Christi, quando cum eis ante
passionem loquebatur magna cum parvis, sed sicut
oportebat ut magna dicerentur et parvis, quia nondum
accepto Spiritu sancto, quemadmodum eum post
ejus resurrectionem vel ipso insufflante, vel desuper
acceperunt, humana magis quam divina sapiebant,
multis judiciis per totum Evangelium declaratur:
unde et hoc est quod in ista lectione dixerunt. Ait
enim Evangelista:  « Dicunt ei discipuli ejus: Ecce
nunc palam loqueris, et proverbium nullum dicis:
nunc scimus quia nosti omnia, et non opus est tibi ut
quis te interroget; in hoc credimus quia a Deo existi. » 
Ipse Dominus paulo ante dixerat,  « Haec in proverbiis
locutus sum vobis: venit hora cum jam non in proverbiis
loquar vobis. »  Quomodo ergo isti dicunt, <hi>Ecce nunc palam
loqueris, et proverbium nullum dicis?</hi> Numquid hora
jam venerat, qua non jam in proverbiis se promiserat
locuturum? Prorsus quod nondum illa hora venisset,
continuatio verborum ejus ostendit, quae ita sese habet:
 « Haec, inquit, in proverbiis locutus sum vobis:
venit hora cum jam non in proverbiis loquar vobis,
sed palam de Patre meo annuntiabo vobis. Illo die in
nomine meo petetis: et non dico vobis quia ego rogabo
Patrem de vobis; ipse enim Pater amat vos, quia
vos me amastis, et credidistis quia ego a Deo exivi.
Exivi a Patre, et veni in mundum: iterum relinquo
mundum, et vado ad Patrem »  <note>(Joan. XVI, 25-28)</note>.
Cum per haec omnia verba adhuc illam promittat horam
qua non jam in proverbiis loquetur, sed palam
de Patre annuntiabit eis; in qua hora dicit eos in suo
nomine petituros, nec se Patrem de illis rogaturum,
eo quod ipse Pater amet eos, quia et ipsi amaverunt
Christum, et crediderunt quod a Patre exierit et venerit
in mundum, iterum relicturus mundum et iturus
ad Patrem: cum ergo adhuc promittatur hora illa in
qua sine proverbiis locuturus est, cur isti dicunt, <hi>Ecce
nunc palam loqueris, et proverbium nullum dicis;</hi> nisi
quia illa quae scit ipse non intelligentibus esse proverbia,
illi usque adeo non intelligunt, ut nec saltem
non se intelligere intelligant? Parvuli enim erant, et
nondum spiritualiter dijudicabant, quae de rebus non
ad corpus, sed ad spiritum pertinentibus audiebant.</p>
        </div3>
<div3>
          <head>2.</head>
          <p>
 Denique de ipsa eorum aetate adhuc secundum
interiorem hominem parva et infirma eos admonens,
 « Respondit eis Jesus: Modo creditis? Ecce venit
hora, et jam venit, ut dispergamini unusquisque in
propria, et me solum relinquatis. Et non sum solus,
<pb n="1900"/>
quia Pater mecum est. »  Paulo ante dixerat,  « Relinquo
mundum, et vado ad Patrem; »  nunc dicit,
 « Pater mecum est. »  Quis vadit ad eum qui cum illo
est? Sed hoc intelligenti est verbum, non intelligenti
proverbium: sic tamen quod modo a parvulis non
intelligitur, utcumque sugitur; et eis etiam si non
praebet, quia nondum eum capiunt, solidum cibum,
saltem lacteum non denegat alimentum. Ex hoc alimento
est, quod sciebant eum nosse omnia, nec opus
ei esse ut eum quis interroget: quod quidem cur dixerint,
quaeri potest. Videtur enim potius fuisse dicendum,
Non opus est tibi ut quemquam interroges;
non, <hi>ut quis te interroget.</hi> Dixerunt quippe, <hi>Scimus
quia nosti omnia:</hi> et utique qui novit omnia, magis
a nescientibus interrogari solet, ut interrogantes audiant
quod volunt, ab eo qui novit omnia; non ipse
interrogare, tanquam volens aliquid scire, qui novit
omnia. Quid sibi ergo vult, quod ei quem sciebant
nosse omnia, cum dicere debuisse videantur, Non opus
est tibi ut quemquam interroges, dicendum potius
putaverunt, <hi>Non opus est tibi ut quis te interroget?</hi> 
Quid quod utrumque legimus factum, et interrogasse
scilicet Dominum, et interrogatum fuisse? Sed hoc
cito solvitur: quia hoc non ei, sed illis potius opus
erat quos interrogabat, vel a quibus interrogabatur.
Neque enim aliquos ille interrogabat, ut ab eis aliquid
disceret, sed eos potius ut doceret. Et qui interrogabant
eum, volentes ab eo aliquid discere, illis profecto
id opus erat, ut scirent aliqua ab illo qui noverat
omnia. Nimirum ergo propterea non opus erat ut eum
quis interrogaret. Quoniam nos quando interrogamur
ab eis qui volunt aliquid a nobis scire, ex ipsis interrogationibus
eorum cognoscimus quid velint discere;
opus est ergo nobis ab eis interrogari, quos docere
aliquid volumus, ut inquisitiones eorum quibus respondendum
est noverimus: illi autem ne id quidem
opus erat, qui omnia noverat; nec opus habebat quod
ab eo quisque scire vellet, per ejus interrogationem
cognoscere, quia prius quam interrogaretur, interrogaturi
noverat voluntatem. Sed ideo se patiebatur interrogari,
ut vel eis qui tunc aderant, vel qui haec
sive dicta fuerant audituri, sive scripta lecturi, quales
essent, a quibus interrogabatur, ostenderet; eoque
modo nossemus vel quibus non circumveniretur fraudibus,
vel quibus apud eum proficeretur accessibus.
Praevidere autem cogitationes hominum, et ideo non
opus habere ut eum quis interrogaret, magnum Deo
non erat, sed magnum parvulis erat qui ei dicebant, <hi>In hoc credimus quia a Deo existi.</hi> 
 Multo autem majus
erat, ad quod intelligendum eos volebat extendi et
crescere, quod cum illi dixissent, verumque dixissent, <hi>a Deo existi,</hi> 
 ait ille, <hi>Pater mecum est;</hi> ne sic a Patre
Filium cogitarent exisse, ut putarent etiam recessisse.</p>
        </div3>
<div3>
          <head>3.</head>
          <p>
 Deinde sermonem istum magnum prolixumque
concludens: <hi>Haec,</hi> inquit, <hi>locutus sum vobis, ut in me
pacem habeatis. In mundo pressuram habebitis; sed
confidite, ego vici mundum.</hi> Illud initium fuerat habitura
<pb n="1901"/>
ista pressura, de quo superius ut eos ostenderet
parvulos, quibus adhuc non intelligentibus et aliud
pro alio sentientibus, proverbia quodammodo essent
quaecumque magna et divina dixisset, ait, <hi>Modo creditis?
Ecce venit hora, et jam venit, ut dispergamini
unusquisque in propria.</hi> Ecce initium pressurae, sed
non eo modo perseveraturae. Quod enim adjunxit, <hi>et
me solum relinquatis,</hi> non vult eos tales esse in consequenti
pressura, quam post ejus ascensionem in
mundo fuerant habituri, ut relinquant eum; sed ut in
illo pacem habeant permanentes in eo. Non enim
quando comprehensus est, tantummodo carne sua
ejus carnem, verum etiam mente reliquerunt fidem.
Ad hoc pertinet quod ait, <hi>Modo creditis? Ecce venit
hora, ut dispergamini in propria, et me relinquatis:</hi> 
tanquam diceret, Tunc ita perturbabimini, ut etiam
quod modo creditis, relinquatis. Venerunt enim ad
tantam desperationem, et suae pristinae fidei, ut ita
dixerim, mortem, quanta apparuit in illo Cleopha,
qui post ejus resurrectionem cum illo se loqui nesciens,
et quid ei contigerit narrans, <hi>Nos,</hi> inquit, <hi>sperabamus quod ipse fuerat redempturus Israel 
 <note>(Luc.
XXIV, 21)</note>
          </hi>. Ecce quomodo eum reliquerant, deserendo
etiam ipsam fidem qua in eum ante crediderant.
In ea vero pressura quam post ejus glorificationem
accepto Spiritu sancto pertulerunt, non eum reliquerunt:
et quamvis fugerent de civitate in civitatem, ab
ipso non refugerunt; sed ut habentes pressuram in
mundo, in illo pacem tenerent, non ab ipso refugae
fuerunt, sed ipsum potius refugium habuerunt. Dato
quippe illis Spiritu sancto, factum est in eis quod
nunc dictum est eis, <hi>Confidite, ego vici mundum.</hi> Confiderunt,
et vicerunt. In quo, nisi in illo? Non enim
vicisset ille mundum, si ejus membra vinceret mundus.
Unde ait Apostolus, <hi>Gratias Deo, qui dat nobis
victoriam;</hi> continuoque subjecit, <hi>per Dominum nostrum
Jesum Christum <note>(I Cor. XV, 57)</note>
          </hi>: qui dixerat
suis, <hi>Confidite, ego vici mundum.</hi> 
</p>
        </div3>
      </div1>

<div1>
        <head>TRACTATUS CIV. <hi>In id quod sequitur,</hi> Haec locutus est Jesus, et sublevatis oculis in coelum dixit: Pater, venit hora, clarifica Filium tuum, ut Filius clarificet te. <hi>Cap.</hi> XVII, V\. 1.</head>
<div3>
          <head>1.</head>
          <p>
 Ante ista quae nunc sumus adjuvante Domino
tractaturi, dixerat Jesus, <hi>Haec locutus sum vobis, ut in
me pacem habeatis:</hi> quae non recentiora paulo superius
ab eo dicta, sed omnia debemus accipere, sive
quaecumque illis locutus est ex quo eos coepit habere
discipulos, sive certe ex quo post coenam exorsus est
hunc admirabilem prolixumque sermonem. Talem
quippe commemoravit causam cur eis sit locutus, ut
ad eum finem rectissime referantur vel omnia quae
locutus est eis, vel ea maxime quae dixit jam pro eis
moriturus, tanquam verba novissima, posteaquam de
convivio sancto ille qui eum fuerat traditurus, egressus
est. Hanc enim commendavit causam sermonis
sui, ut in illo pacem haberent, propter quod totum
agitur quod christiani sumus. Haec enim pax finem
<pb n="1902"/>
temporis non habebit, sed omnis piae nostrae intentionis
actionisque finis ipsa erit. Propter hanc Sacramentis
ejus imbuimur, propter hanc mirabilibus ejus operibus
et sermonibus erudimur, propter hanc Spiritus
ejus pignus accepimus, propter hanc in eum credimus
et speramus, et ejus amore quantum donat accendimur:
hac pace in pressuris omnibus consolamur,
hac a pressuris omnibus liberamur: propter hanc
omnem tribulationem fortiter sustinemus, ut in hac
feliciter sine ulla tribulatione regnemus. Merito ad
eam clausit verba, quae parum intelligentibus discipulis
erant proverbia; intellecturis ea quando eis dedisset
promissum Spiritum sanctum, de quo superius
ait:  « Haec locutus sum vobis, apud vos manens. Paracletus
autem Spiritus sanctus, quem mittet Pater
in nomine meo, ille vos docebit omnia, et suggeret
vobis omnia quaecumque dixero vobis »  <note>(Joan. XIV,
25, 26)</note>. Haec nimirum futura fuerat illa hora, qua se
promiserat non jam in proverbiis locuturum, sed palam
de Patre annuntiaturum. Eadem quippe ipsius
verba, revelante Spiritu sancto, intelligentibus jam
non erant futura proverbia. Neque enim loquente in
eorum cordibus Spiritu sancto, taciturus erat unigenitus
Filius, qui dixit in ea hora palam se illis annuntiaturum
esse de Patre, quod eis utique jam intelligentibus
non esset proverbium. Sed hoc quoque
ipsum, quomodo simul loquantur in suorum spiritualium
cordibus et Dei Filius et Spiritus sanctus, imo
ipsa Trinitas quae inseparabiliter operatur, intelligentibus
est verbum, non intelligentibus autem proverbium.</p>
        </div3>
<div3>
          <head>2.</head>
          <p>
 Cum ergo dixisset propter quid omnia sit locutus,
ut in illo scilicet pacem haberent, in mundo habentes
pressuram, exhortatusque fuisset ut confiderent,
quia ipse vicit mundum; eo qui erat ad illos
sermone finito, deinde ad Patrem verba direxit, et
orare jam coepit. Sic enim Evangelista sequitur, dicens: <hi>Haec locutus est Jesus, et sublevatis oculis in coelum
dixit: Pater, venit hora, clarifica Filium tuum.</hi> 
Poterat Dominus Unigenitus et coaeternus Patri
in forma servi et ex forma servi, si hoc opus esset,
orare silentio; sed ita se Patri exhibere voluit
precatorem, ut meminisset nostrum se esse doctorem.
Proinde eam quam fecit orationem pro nobis,
notam fecit et nobis; quoniam tanti magistri
non solum ad ipsos sermocinatio, sed etiam pro ipsis
ad Patrem oratio, discipulorum est aedificatio. Et
si illorum qui haec dicta aderant audituri, profecto
et nostra qui fueramus conscripta lecturi. Quapropter
hoc quod ait, <hi>Pater, venit hora, clarifica Filium
tuum,</hi> ostendit omne tempus, et quid quando
faceret vel fieri sineret, ab illo esse dispositum qui
tempori subditus non est; quoniam quae futura erant
per singula tempora, in Dei sapientia causas efficientes
habent, in qua nulla sunt tempora. Non ergo credatur
haec hora fato urgente venisse, sed Deo potius
ordinante. Nec siderea necessitas Christi connexuit
passionem: absit enim ut sidera mori cogerent siderum
conditorem. Non itaque Christum tempus ut moreretur
impegit, sed tempus Christus quo moreretur
<pb n="1903"/>
elegit: qui etiam tempus quo de Virgine natus est,
cum Patre constituit, de quo sine tempore natus est.
Secundum quam veram sanamque doctrinam, etiam
Paulus apostolus,  « Cum autem venit, »  inquit,  « plenitudo
temporis, misit Deus Filium suum »  <note>(Galat. IV,
4)</note>; et Deus per Prophetam,  « Tempore, »  ait,  « acceptabili
exaudivi te, et in die salutis adjuvi te »  <note>(Isai.
XLIX, 8)</note>; et rursus Apostolus,  « Ecce nunc tempus
acceptabile, ecce nunc dies salutis »  <note>(II Cor. VI, 2)</note>.
Dicat ergo, <hi>Pater, venit hora,</hi> qui cum Patre disposuit
omnes horas: tanquam dicens, <hi>Pater,</hi> quam
propter homines et apud homines ad me clarificandum
simul constituimus, <hi>venit hora, clarifica Filium
tuum, ut et Filius tuus clarificet te.</hi> </p>
        </div3>
<div3>
          <head>3.</head>
          <p>
 Clarificatum a Patre Filium nonnulli accipiunt,
in hoc quod ei non pepercit, sed pro nobis omnibus
tradidit eum <note>(Rom. VIII, 32)</note>. Sed si passione clarificatus
dicitur, quanto magis resurrectione? Nam in passione
magis ejus humilitas quam claritas commendatur, Apostolo
teste, qui dicit,  « Humiliavit semetipsum, factus
obediens usque ad mortem, mortem autem crucis » :
deinde sequitur, et de ejus clarificatione jam dicit,
 « Propter quod et Deus illum exaltavit, et donavit ei
nomen quod est super omne nomen, ut in nomine
Jesu omne genu flectatur coelestium, terrestrium, et
infernorum, et omnis lingua confiteatur quia Dominus
Jesus Christus in gloria est Dei Patris. »  Haec est clarificatio
Domini nostri Jesu Christi, quae ab ejus resurrectione
sumpsit exordium. Humilitas ergo ejus incipit
in sermone Apostoli, ab eo loco ubi ait, <hi>Semetipsum
exinanivit formam servi accipiens;</hi> et pervenit
usque, <hi>ad mortem crucis.</hi> Claritas vero ejus incipit ab
eo loco ubi ait, <hi>Propter quod et Deus exaltavit eum;</hi> et
pervenit usque, <hi>in gloria est Dei Patris <note>(Philipp. II,
7-11)</note>
          </hi>. Nam et ipsum nomen, si inspiciantur codices
graeci, ex qua lingua Epistolae apostolicae translatae
sunt in latinam, quod hic legitur gloria, ibi legitur <foreign xml:lang="greek">δόξα</foreign>: 
unde verbum derivatum est in graeco ut diceretur <foreign xml:lang="greek">δόξασον,</foreign>
 quod interpres latinus ait <hi>clarifica,</hi> cum
posset etiam <hi>glorifica</hi> dicere, quod tantumdem valet.
Et ideo posset etiam in Apostoli Epistola, ubi est
gloria, claritas poni: quod si fieret tantumdem valeret.
Ut autem non recedatur a verborum sonis, quemadmodum
a claritate clarificatio, sic a gloria glorificatio
derivatur. Ut ergo mediator Dei et hominum
homo Christus Jesus resurrectione clarificaretur vel
glorificaretur, prius humiliatus est passione: non
enim a mortuis resurrexisset, si mortuus non fuisset.
Humilitas, claritatis est meritum; claritas, humilitatis
est praemium. Sed hoc factum est in forma servi;
in forma vero Dei semper fuit, semper erit claritas:
imo non fuit quasi jam non sit, nec erit quasi nondum
sit; sed sine initio, sine fine semper est claritas.
Quod ergo ait, <hi>Pater, venit hora, clarifica Filium
tuum;</hi> sic intelligendum est, tanquam dixerit, Venit
hora seminandae humilitatis, fructum non differas claritatis.
Sed quid sibi vult quod sequitur, <hi>Ut Filius
tuus clarificet te?</hi> Numquid etiam Deus Pater pertulit
humilitatem carnis sive passionis, ex qua illum clarificari
<pb n="1904"/>
oporteret? Quomodo igitur eum clarificaturus
erat Filius, cujus claritas sempiterna nec ex forma
humana potuit videri minor, nec in divina posset esse
amplior? Sed istam quaestionem in hunc sermonem
nolo arctare, aut hinc eum facere longiorem.
</p>
        </div3>
      </div1>

<div1>
        <head>TRACTATUS CV. <hi>Ab eo quod Dominus ait,</hi> Ut Filius tuus clarificet te; <hi>usque ad id,</hi> Claritate quam habui, priusquam mundus esset, apud te. <hi>Cap.</hi> XVII, V\. 1-5.</head>
<div3>
          <head>1.</head>
          <p>
 Glorificatum a Patre Filium secundum formam
servi, quam Pater suscitavit a mortuis, et ad suam
dexteram collocavit, res ipsa indicat, et nullus ambigit
christianus. Sed quoniam non tantum dixit, <hi>Pater,
clarifica Filium tuum,</hi> sed addidit etiam, <hi>ut Filius
tuus clarificet te;</hi> merito quaeritur quomodo Patrem
clarificaverit Filius, cum sempiterna claritas Patris
nec diminuta fuerit in forma humana, nec augeri potuerit
in sua perfectione divina. Sed in seipsa claritas
Patris nec minui nec augeri potest; apud homines autem
procul dubio minor erat, quando in Judaea tantummodo
Deus notus erat <note>(Psal. LXXV, 2)</note>: nondum a
solis ortu usque ad occasum laudabant pueri nomen
Domini <note>(Psal. CXII, 3, 1)</note>. Hoc autem quia per Evangelium
Christi factum est, ut per Filium Pater innotesceret
gentibus; profecto Patrem clarificavit et Filius.
Si autem tantummodo mortuus fuisset Filius, nec resurrexisset,
procul dubio nec a Patre clarificatus esset,
nec Patrem clarificasset: nunc autem resurrectione
clarificatus a Patre, resurrectionis suae praedicatione
clarificat Patrem. Hoc quippe aperit ordo
ipse verborum: <hi>Clarifica,</hi> inquit, <hi>Filium tuum, ut Filius
tuus clarificet te;</hi> tanquam diceret, Resuscita me,
ut innotescas toti orbi per me.</p>
        </div3>
<div3>
          <head>2.</head>
          <p>
 Deinde magis magisque pandens quomodo clarificet
Patrem Filius: <hi>Sicut dedisti,</hi> inquit, <hi>ei potestatem
omnis carnis, ut omne quod dedisti ei, det eis vitam
aeternam.</hi> Omnem carnem dixit omnem hominem,
a parte totum significans; quemadmodum rursus a
parte superiore significatus est homo totus, ubi ait
Apostolus, <hi>Omnis anima potestatibus sublimioribus subdita
sit <note>(Rom. XIII, 1)</note>
          </hi>. Quid enim dixit, <hi>Omnis anima,</hi> 
nisi, omnis homo? Et hoc autem quod potestas
Christo a Patre data est omnis carnis, secundum hominem
intelligendum est: nam secundum Deum omnia
per ipsum facta sunt <note>(Joan. I, 3)</note>, et in ipso condita
sunt omnia in coelo et in terra, visibilia et invisibilia <note>(Coloss. I, 16)</note>.
 <hi>Sicut</hi> ergo <hi>dedisti ei potestatem,</hi> 
inquit, <hi>omnis carnis,</hi> ita te glorificet Filius tuus, id
est, notum te faciat omni carni quam dedisti ei. Sic enim
dedisti, <hi>ut omne quod dedisti ei, det eis vitam aeternam.</hi> </p>
        </div3>
<div3>
          <head>3.</head>
          <p>
 <hi>Haec est autem,</hi> inquit, <hi>vita aeterna, ut cognoscant
te solum verum Deum, et quem misisti Jesum Christum.</hi> 
Ordo verborum est, <hi>ut te et quem misisti Jesum Christum
cognoscant solum verum Deum.</hi> Consequenter
enim et Spiritus sanctus intelligitur, quia Spiritus est
Patris et Filii, tanquam charitas substantialis et consubstantialis
amborum. Quoniam non duo dii Pater
et Filius, nec tres dii Pater et Filius et Spiritus sanctus;
sed ipsa Trinitas unus solus verus Deus. Nec
<pb n="1905"/>
idem tamen Pater qui Filius, nec idem Filius qui
Pater, nec idem Spiritus sanctus qui Pater et Filius;
quoniam tres sunt Pater et Filius et Spiritus sanctus;
sed ipsa Trinitas unus est Deus. Si ergo eo modo te
glorificat Filius <hi>sicut dedisti ei potestatem omnis carnis,</hi> 
et sic dedisti, <hi>ut omne quod dedisti ei, det eis vitam aeternam,</hi> 
et, <hi>haec est vita aeterna, ut cognoscant te;</hi> sic te
igitur Filius glorificat, ut omnibus quos dedisti ei, te
cognitum faciat. Porro si cognitio Dei est vita aeterna,
tanto magis vivere tendimus, quanto magis in hac
cognitione proficimus. Non autem moriemur in vita
aeterna: tunc ergo Dei cognitio perfecta erit, quando
nulla mors erit. Summa tunc Dei clarificatio; quia
summa gloria, quae graece dicitur <foreign xml:lang="greek">δόξα.</foreign> Unde dictum
est <foreign xml:lang="greek">δόξασον,</foreign> quod latini quidam interpretati
sunt, clarifica; quidam, glorifica. A veteribus autem
gloria, qua gloriosi homines dicuntur, ita est definita:
Gloria est frequens de aliquo fama cum laude.
At si homo laudatur cum famae creditur, quomodo
Deus laudabitur quando ipse videbitur? Propter quod
scriptum est, <hi>Beati qui habitant in domo tua; in saecula
saeculorum laudabunt te <note>(Psal. LXXXIII, 5)</note>
          </hi>. Ibi erit Dei
sine fine laudatio, ubi erit Dei plena cognitio; et quia
plena cognitio, ideo summa clarificatio vel glorificatio.</p>
        </div3>
<div3>
          <head>4.</head>
          <p>
 Sed prius hic clarificatur Deus, dum annuntiatus
hominibus innotescit, et per fidem credentium praedicatur.
Propter quod dicit, <hi>Ego te clarificavi super terram,
opus consummavi quod dedisti mihi ut faciam.</hi> 
Non ait, jussisti; sed, <hi>dedisti:</hi> ubi commendatur evidens
gratia. Quid enim habet quod non accepit, etiam
in Unigenito humana natura? An non accepit, ut nihil
mali, sed bona faceret omnia, quando in unitatem
personae suscepta est a Verbo, per quod facta sunt
omnia? Sed quomodo consummavit opus quod accepit
ut faciat, cum restet adhuc passionis experimentum,
ubi martyribus suis maxime praebuit quod sequerentur
exemplum; unde ait apostolus Petrus, <hi>Christus passus est pro nobis relinquens nobis exemplum,
ut sequamur vestigia ejus 
 <note>(I Petr. II, 21)</note>
          </hi>: nisi quia
consummasse se dicit quod se consummaturum esse
certissime novit? Sicut longe ante in prophetia praeteriti
temporis usus est verbis, quando post annos
plurimos futurum fuerat quod dicebat: <hi>Foderunt,</hi> 
inquit, <hi>manus meas et pedes, dinumeraverunt omnia
ossa mea <note>(Psal. XXI, 17, 18)</note>
          </hi>; non ait, Fodient et dinumerabunt.
Et in hoc ipso Evangelio, <hi>Omnia,</hi> inquit, <hi>quae audivi a Patre meo, nota feci vobis 
 <note>(Joan. XV, 15)</note>
          </hi>:
quibus ait postea, <hi>Adhuc multa habeo vobis dicere; sed
non potestis illa portare modo <note>(Id. XVI, 12)</note>
          </hi>. Qui enim
certis et immutabilibus causis omnia futura praedestinavit,
quidquid facturus est fecit: nam et per prophetam
dictum de illo est, <hi>Qui fecit quae futura sunt <note>(Isai. XLV, 11, sec. LXX)</note>
          </hi>.</p>
        </div3>
<div3>
          <head>5.</head>
          <p>
 Secundum hoc etiam quod sequitur dicit: <hi>Et
nunc clarifica me tu, Pater, apud temetipsum, claritate
quam habui, priusquam mundus esset, apud te.</hi> Nam
supra dixerat, <hi>Pater, venit hora, clarifica Filium tuum,
ut Filius tuus clarificet te:</hi> in quo verborum ordine
<pb n="1906"/>
ostenderat prius a Patre clarificandum Filium, ut Patrem
clarificaret Filius. Modo autem dixit, <hi>Ego te
clarificavi super terram, opus consummavi quod dedisti
mihi ut faciam: et nunc clarifica me;</hi> tanquam prior
ipse Patrem clarificaverit, a quo deinde ut clarificetur
exposcit. Ergo intelligendum est utroque verbo superius
usum secundum id quod futurum erat, eoque ordine
quo futurum erat, <hi>Clarifica Filium, ut te clarificet
Filius:</hi> modo vero usum fuisse verbo praeteriti
temporis de re futura, ubi ait, <hi>Ego te clarificavi super
terram, opus consummavi quod dedisti mihi ut faciam.</hi> 
Deinde dicendo, <hi>Et nunc clarifica me tu, Pater, apud
temetipsum,</hi> quasi posterius esset clarificandus a Patre,
quem prius ipse clarificaverat; quid ostendit, nisi
superius ubi ait, <hi>Ego te clarificavi super terram,</hi> ita
locutum se fuisse, tanquam fecisset quod facturus esset;
hic autem poposcisse ut Pater faceret, per quod
illud Filius facturus esset, id est, ut Pater clarificaret
Filium, per quam Filii clarificationem etiam Filius
clarificaturus esset Patrem? Denique si de re quae futura
erat, ponamus etiam futuri temporis verbum,
ubi pro tempore futuro posuit ipse praeteritum, nulla
sententiae remanebit obscuritas: veluti si dixisset,
Ego te clarificabo super terram, opus consummabo
quod dedisti mihi ut faciam: et nunc clarifica me tu,
Pater, apud temetipsum. Nempe ita planum est, sicut
illud ubi ait, <hi>Clarifica Filium tuum, ut Filius
tuus clarificet te:</hi> et ipsa est omnino sententia, nisi
quia et hic dictus est ejusdem clarificationis modus,
ibi autem tacitus; tanquam illud isto exponeretur eis
quos poterat permovere, quomodo Pater Filium, et
maxime quomodo Patrem clarificaret et Filius. Dicendo
enim clarificari a se Patrem super terram, se
autem a Patre apud eumdem Patrem, modum profecto
utriusque clarificationis ostendit. Ipse quippe
Patrem clarificavit super terram, eum gentibus praedicando;
Pater vero ipsum apud semetipsum, ad suam
dexteram collocando. Sed ideo postea de clarificando
Patre ubi ait, <hi>Ego te clarificavi,</hi> verbum praeteriti temporis
ponere maluit, ut monstraret in praedestinatione
jam factum, et pro jam facto habendum quod certissime
fuerat futurum; id est, ut a Patre apud Patrem
glorificatus, Patrem super terram glorificaret et
Filius.</p>
        </div3>
<div3>
          <head>6.</head>
          <p>
 Sed hanc praedestinationem in sua clarificatione
manifestius aperuit, qua eum clarificavit Pater, in eo
quod adjunxit, <hi>Claritate quam habui, priusquam mundus
esset, apud te.</hi> Ordo verborum est, <hi>quam habui
apud te, priusquam mundus esset.</hi> Ad hoc valet quod
ait, <hi>Et nunc clarifica me;</hi> hoc est, sicut tunc, ita et
nunc; sicut tunc praedestinatione, ita et nunc perfectione:
fac in mundo, quod apud te jam fuerat ante
mundum; fac in suo tempore, quod ante omnia tempora
statuisti. Hoc quidam sic intelligendum putarunt,
tanquam natura humana quae suscepta est a
Verbo, converteretur in Verbum, et homo mutaretur
in Deum; imo, si diligentius quod opinati sunt cogitemus,
homo periret in Deo. Non enim quisquam ex
ista mutatione hominis vel duplicari Dei Verbum dicturus
<pb n="1907"/>
est, vel augeri, ut aut duo sint quod unum
fuit, aut amplius sit quod minus fuit. Porro si natura
humana in Verbum mutata atque conversa, Verbum
Dei quantum erat et quod erat hoc erit, ubi est homo
si non perit?</p>
        </div3>
<div3>
          <head>7.</head>
          <p>
 Sed ad hanc opinionem, quam veritati prorsus
non video convenire, nihil nos urget, si Filio dicente, <hi>Et nunc clarifica me tu, Pater, apud temetipsum, claritate
quam habui, priusquam mundus esset, apud te,</hi> 
 intelligamus
praedestinationem claritatis humanae quae
in illo est naturae, ex mortali immortalis apud Patrem
futurae; et hoc jam praedestinando factum fuisse antequam
mundus esset, quod in mundo etiam suo tempore
fieret. Si enim de nobis dixit Apostolus, <hi>Sicut
elegit nos in ipso ante mundi constitutionem <note>(Ephes. I,
4)</note>
          </hi>; cur abhorrere putatur a vero, si tunc Pater caput
nostrum glorificavit, quando nos in ipso, ut membra
ejus essemus, elegit? Sic enim nos electi, quomodo
ipse clarificatus; quia priusquam mundus esset, nec
nos eramus, nec ipse mediator Dei et hominum homo
Christus Jesus <note>(I Tim. II, 5)</note>. Sed ille qui per ipsum
in quantum Verbum ejus est, etiam <hi>quae futura sunt
fecit,</hi> et <hi>vocat ea quae non sunt, tanquam sint <note>(Rom.
IV, 17)</note>
          </hi>; profecto secundum id quod mediator Dei et
hominum homo est, ante mundi constitutionem pro
nobis Deus Pater glorificavit ipsum, si tunc elegit
etiam nos in ipso. Quid enim dicit Apostolus?  « Scimus
autem quoniam diligentibus Deum omnia cooperantur
in bonum, his qui secundum propositum vocati
sunt. Quos enim praescivit, et praedestinavit conformes
fieri imaginis Filii ejus, ut sit ipse primogenitus
in multis fratribus: quos autem praedestinavit,
illos et vocavit »  <note>(Id. VIII, 28-30)</note>.</p>
        </div3>
<div3>
          <head>8.</head>
          <p>
 Nisi forte ipsum praedestinatum dicere formidabimus,
quia de nobis tantum ut efficiamur conformes
imaginis ejus, hoc dixisse videtur Apostolus. Quasi
vero quisquam regulam fidei fideliter intuens, Filium
Dei negaturus est praedestinatum, qui eum negare
hominem non potest. Recte quippe dicitur non praedestinatus
secundum id quod est Verbum Dei, Deus
apud Deum. Utquid enim praedestinaretur, cum jam
esset quod erat, sine initio, sine termino sempiternus?
Illud autem praedestinandum erat, quod nondum
erat, ut sic suo tempore fieret, quemadmodum ante
omnia tempora praedestinatum erat ut fieret. Quisquis
igitur Dei Filium praedestinatum negat, hunc
eumdem filium hominis negat. Sed propter contentiosos
etiam hinc audiamus Apostolum in suarum
exordio Litterarum. Nam et in prima Epistolarum
ejus, quae est ad Romanos, et ipsius Epistolae principium
est, ubi legitur: <hi>Paulus servus Jesu Christi,
vocatus Apostolus, segregatus in Evangelium Dei, quod
ante promiserat per Prophetas suos in Scripturis sanctis
de Filio suo, qui factus est ei ex semine David secundum
carnem, qui praedestinatus est Filius Dei in virtute secundum
Spiritum sanctificationis ex resurrectione mortuorum <note>(Id. I, 1-4)</note>
          </hi>.
Secundum hanc ergo praedestinationem
etiam clarificatus est antequam mundus
esset, ut esset claritas ejus ex resurrectione mortuorum
<pb n="1908"/>
apud Patrem, ad cujus dexteram sedet. Cum
ergo videret illius praedestinatae suae clarificationis
venisse jam tempus, ut et nunc fieret in redditione,
quod fuerat in praedestinatione jam factum, oravit dicens, <hi>Et nunc clarifica me tu, Pater, apud temetipsum,
claritate quam habui, priusquam mundus esset, apud
te:</hi> 
 tanquam diceret, Claritatem quam habui apud te,
id est, illam claritatem quam habui apud te in praedestinatione
tua, tempus est ut apud te habeam etiam
vivens in dextera tua. Sed quoniam diu nos tenuit
hujus discussio quaestionis, alio quae sequuntur sermone
tractanda sunt.
</p>
        </div3>
      </div1>

<div1>
        <head>TRACTATUS CVI. <hi>De eo quod Dominus dicit,</hi> Manifestavi nomen tuum hominibus; <hi>usque ad id,</hi> Et crediderunt quia tu me misisti. <hi>Cap.</hi> XVII, V\. 6-8.</head>
<div3>
          <head>1.</head>
          <p>
 De his verbis Domini, sicut ipse donaverit, sermone
isto disputaturi sumus, quae ita se habent: <hi>Manifestavi nomen tuum hominibus quos dedisti mihi
de mundo.</hi> 
 Quod si de his tantum dicit discipulis cum
quibus coenavit, et ad quos antequam orare inciperet,
tam multa locutus est; non pertinet hoc ad illam clarificationem,
sive ut alii interpretati sunt, glorificationem,
de qua superius loquebatur, qua Filius clarificat
vel glorificat Patrem. Quanta est enim vel qualis
gloria, duodecim vel undecim potius innotuisse mortalibus?
Si autem quod ait, <hi>Manifestavi nomen tuum
hominibus, quos dedisti mihi de mundo,</hi> omnes intelligi
voluit, etiam qui in eum fuerant credituri, ad ejus
magnam quae futura erat ex omnibus gentibus Ecclesiam
pertinentes, de qua in Psalmo canitur, <hi>In Ecclesia
magna confitebor tibi <note>(Psal. XXXIV, 18)</note>
          </hi>; est plane
ista clarificatio qua Filius clarificat Patrem, cum ejus
nomen notum facit omnibus gentibus, et tam multis
generationibus hominum. Et tale est hoc quod ait, <hi>Manifestavi novem tuum hominibus, quos dedisti mihi
de mundo,</hi> 
 quale illud quod paulo ante dixerat, <hi>Ego
te clarificavi super terram <note>(Joan. XVII, 4)</note>
          </hi>; pro tempore
futuro et illic et hic praeteritum ponens, sicut qui sciret
praedestinatum esse ut id fieret, et ideo fecisse dicens
se quod erat sine ulla dubitatione facturus.</p>
        </div3>
<div3>
          <head>2.</head>
          <p>
 Sed de his qui jam erant discipuli ejus, non de
omnibus qui in illum fuerant credituri eum dixisse
quod dixit, <hi>Manifestavi nomen tuum hominibus, quos
dedisti mihi de mundo,</hi> ea quae sequuntur, credibilius
esse demonstrant. Cum enim hoc dixisset, adjunxit: <hi>Tui erant, et mihi eos dedisti, et sermonem tuum servaverunt:
nunc cognoverunt quia omnia quae dedisti mihi,
abs te sunt; quia verba quae dedisti mihi, dedi eis: et
ipsi acceperunt, et cognoverunt vere quia a te exivi, et
crediderunt quia tu me misisti.</hi> 
 Quanquam et haec
omnia de futuris omnibus fidelibus dici potuerunt spe
jam perfecta, cum adhuc essent futura: sed ut de his
solis quos tunc habebat discipulis haec loqui intelligatur,
illud magis urget quod paulo post ait, <hi>Cum essem
cum eis, ego servabam eos in nomine tuo: quos dedisti mihi
custodivi, et nemo ex eis periit, nisi filius perditionis,
<pb n="1909"/>
ut Scriptura impleatur;</hi> Judam significans qui tradidit
eum: ex isto quippe duodenario numero Apostolorum
solus periit. Deinde subjungit: <hi>Nunc autem ad te venio.</hi> 
Unde manifestum est eum de corporali sua dixisse
praesentia, <hi>Cum essem cum eis, ego servabam eos,</hi> veluti
jam cum eis ea praesentia non esset. Eo modo
enim significare voluit ascensionem suam mox futuram,
de qua dixit, <hi>Nunc autem ad te venio:</hi> iturus
utique ad dexteram Patris; unde venturus est ad
vivos et mortuos judicandos praesentia itidem corporali,
secundum fidei regulam sanamque doctrinam:
nam praesentia spirituali cum eis erat utique futurus
post ascensionem suam, et cum tota Ecclesia
sua in hoc mundo usque in consummationem saeculi <note>(Matth. XXVIII, 20)</note>.
Non itaque recte intelliguntur de
quibus dixerit, <hi>Cum essem cum eis, ego servabam illos,</hi> 
nisi hi quos in se credentes servare jam coeperat praesentia
corporali, et quos relicturus fuerat absentia
corporali, ut eos cum Patre servaret praesentia spirituali.
Post vero adjungit et caeteros suos, ubi dicit: <hi>Non pro his autem rogo tantum, sed et pro his qui credituri
sunt per verbum eorum in me.</hi> 
 Ubi manifestius
ostendit quod non de omnibus ad eum pertinentibus
superius loqueretur, ab eo loco ubi ait, <hi>Manifestavi
nomen tuum hominibus, quos dedisti mihi;</hi> sed de his
tantum qui eum, cum illa diceret, audiebant.</p>
        </div3>
<div3>
          <head>3.</head>
          <p>
 Ab ipso itaque orationis ejus exordio, ubi <hi>sublevatis
oculis in coelum, dixit, Pater, venit hora, clarifica
Filium tuum, ut Filius tuus clarificet te,</hi> usque ad illud
quod paulo post ait, <hi>Et nunc clarifica me tu, Pater,
apud temetipsum, claritate quam habui, priusquam
mundus esset, apud te;</hi> omnes suos volebat intelligi,
quibus notum faciendo Patrem, clarificat eum. Cum
enim dixisset, <hi>ut Filius tuus clarificet te;</hi> mox
quemadmodum id fieret, demonstravit dicens, <hi>Sicut
dedisti ei potestatem omnis carnis, ut omne quod dedisti
ei, det eis vitam aeternum: haec est autem vita
aeterna, ut cognoscant te solum verum Deum, et quem
misisti Jesum Christum <note>(Joan. XVII, 1-20)</note>
          </hi>. Non enim
potest cognitione hominum clarificari Pater, nisi et
ille cognoscatur per quem clarificatur, id est, per
quem populis innotescit. Haec est glorificatio Patris,
quae non circa solos illos Apostolos facta est, sed circa
omnes homines fit, quibus suis membris caput est
Christus. Neque enim de solis Apostolis potest intelligi, <hi>Sicut dedisti ei potestatem omnis carnis, ut omne
quod dedisti ei, det eis vitam aeternam;</hi> 
 sed utique
de omnibus quibus in eum credentibus vita aeterna
datur.</p>
        </div3>
<div3>
          <head>4.</head>
          <p>
 Jam nunc ergo videamus quid de illis, a quibus
tunc audiebatur, discipulis suis dicat. <hi>Manifestavi,</hi> inquit, <hi>nomen tuum hominibus quos dedisti mihi.</hi> 
 Non ergo
noverant Dei nomen, cum essent Judaei? Et ubi est quod
legitur, <hi>Notus in Judaea Deus; in Israel magnum nomen
ejus <note>(Psal. LXXV, 2)</note>
          </hi>? Ergo <hi>manifestavi nomen tuum
hominibus</hi> istis, <hi>quos dedisti mihi de mundo,</hi> qui me audiunt
haec dicentem: non illud nomen tuum quo vocaris
Deus, sed illud quo vocaris Pater meus; quod nomen
manifestari sine ipsius Filii manifestatione non posset.
<pb n="1910"/>
Nam quod Deus dicitur universae creaturae, etiam
omnibus gentibus antequam in Christum crederent,
non omni modo esse potuit hoc nomen ignotum. Haec
est enim vis verae divinitatis, ut creaturae rationali
jam ratione utenti, non omnino ac penitus possit
abscondi. Exceptis enim paucis in quibus natura nimium
depravata est, universum genus humanum
Deum mundi hujus fatetur auctorem. In hoc ergo
quod fecit hunc mundum coelo terraque conspicuum,
et antequam imbuerentur in fide Christi, notus omnibus
gentibus Deus. In hoc autem quod non est injuriis
suis cum diis falsis colendus, notus in Judaea Deus.
In hoc vero quod Pater est hujus Christi, per quem
tollit peccatum mundi, hoc nomen ejus prius occultum
omnibus, nunc manifestavit eis quos dedit ei
Pater ipse de mundo. Sed quomodo manifestavit, si
nondum venit hora de qua superius dixerat, quod veniret
hora <hi>cum jam non in proverbiis,</hi> inquit, <hi>loquar
vobis, sed palam de Patre meo annuntiabo vobis <note>(Joan.
XVI, 25)</note>
          </hi>? An vero annuntiatio manifesta putabitur in
proverbiis? Cur ergo dictum est, <hi>Palam annuntiabo
vobis,</hi> nisi quia <hi>in proverbiis</hi> non est <hi>palam?</hi> quod autem
non in proverbiis occultatur, sed verbis manifestatur,
procul dubio palam dicitur. Quomodo ergo
manifestavit quod nondum palam dixit? Proinde sic
intelligendum est, pro tempore futuro praeteritum positum,
quemadmodum illud, <hi>Omnia quae audivi a Patre
meo, nota feci vobis <note>(Id. XV, 15)</note>
          </hi>: quod nondum fecerat,
sed loquebatur quasi fecisset, quod immobiliter
esse praefixum sciebat ut faceret.</p>
        </div3>
<div3>
          <head>5.</head>
          <p>
 Quid est autem, <hi>Quos dedisti mihi de mundo?</hi> 
Dictum est enim de illis quod non esset de mundo.
Sed hoc illis regeneratio praestitit, non generatio.
Quid est etiam quod sequitur, <hi>Tui erant et mihi eos
dedisti?</hi> An aliquando erant Patris, quando non erant
unigeniti Filii ejus; et habuit aliquando Pater aliquid
sine Filio? Absit. Verumtamen habuit aliquid aliquando
Deus Filius, quod nondum habuit idem ipse
homo Filius; quia nondum erat homo factus ex matre,
quando tamen habebat universa cum Patre.
Quapropter quod dixit, <hi>Tui erant,</hi> non inde se separavit
Deus Filius, sine quo nihil unquam Pater habuit;
sed solet ei tribuere omne quod potest, a quo est
ipse qui potest. A quo enim habet ut sit, ab illo habet
ut possit; et simul utrumque semper habuit, quia
nunquam fuit et non potuit. Quocirca quidquid potuit
Pater, semper cum illo Filius potuit; quoniam
ille qui nunquam fuit et non potuit, nunquam sine
Patre fuit, nunquam sine illo Pater fuit. Ac per hoc
sicut Pater aeternus omnipotens, ita Filius coaeternus
omnipotens; et si omnipotens, utique omnitenens. Id
enim potius verbum e verbo interpretamur, si proprie
volumus dicere, quod a Graecis dicitur <foreign xml:lang="greek">παντοκράτωρ</foreign>:
quod nostri non sic interpretarentur, ut omnipotens
dicerent, cum sit <foreign xml:lang="greek">παντοκράτωρ</foreign> omnitenens, nisi tantumdem
valere sentirent. Quid ergo unquam habere
potuit aeternus omnitenens, quod non simul habuerit
coaeternus omnitenens? Quod itaque ait, <hi>Et mihi eos
dedisti,</hi> hominem se accepisse hanc potestatem ut eos
<pb n="1911"/>
haberet, ostendit; quoniam qui semper omnipotens
fuit, non semper homo fuit. Quamobrem, cum Patri
potius tribuisse videatur ut ab eo illos acceperit quoniam
ex ipso est quidquid est de quo est; etiam ipse
sibi eos dedit, hoc est, cum Patre Deus Christus,
homini Christo quod cum Patre non est, homines dedit.
Denique qui hoc loco dicit, <hi>Tui erant, et mihi eos
dedisti,</hi> jam superius eisdem discipulis dixerat, <hi>Ego vos
de mundo elegi <note>(Joan. XV, 19)</note>
          </hi>. Conteratur hic cogitatio
carnalis, atque dispereat. De mundo sibi a Patre
dicit Filius datos homines quibus alio loco dicit, <hi>Ego
vos elegi de mundo.</hi> Quos Deus Filius de mundo elegit
cum Patre, idem ipse homo Filius de mundo eos accepit
a Patre: non enim Pater illos Filio dedisset,
nisi elegisset. Ac per hoc Filius sicut non inde separavit
Patrem, quando dixit, <hi>Ego vos de mundo elegi,</hi> 
quoniam simul eos elegit et Pater: sic non inde separavit
et se, quando dixit, <hi>Tui erant,</hi> quia et ipsius
Filii pariter erant. Nunc autem homo idem ipse Filius
accepit eos qui non erant ipsius, quia et formam
servi accepit Deus idem quae non erat ipsius.</p>
        </div3>
<div3>
          <head>6.</head>
          <p>
 Sequitur ac dicit, <hi>Et sermonem tuum servaverunt:
nunc cognoverunt quia omnia quae dedisti mihi, abs te
sunt:</hi> id est, cognoverunt quia abs te sum. Simul
enim Pater dedit omnia, cum genuit qui haberet omnia. <hi>Quia verba,</hi> 
 inquit, <hi>quae dedisti mihi, dedi eis, et
ipsi acceperunt:</hi> id est, intellexerunt atque tenuerunt.
Tunc enim verbum accipitur, quando mente percipitur. <hi>Et cognoverunt,</hi> 
 inquit, <hi>vere quia a te exivi, et
crediderunt quia tu me misisti.</hi> Et hic subaudiendum
est, <hi>vere:</hi> quod enim dixit, <hi>cognoverunt vere,</hi> exponere
voluit adjungendo, <hi>et crediderunt.</hi> Hoc itaque <hi>crediderunt vere,</hi> 
 quod <hi>cognoverunt vere:</hi> id enim est <hi>a te exivi,</hi> 
 quod est, <hi>tu me misisti.</hi> Cum ergo dixisset, <hi>cognoverunt vere,</hi> 
 ne quisquam putaret istam cognitionem
jam per speciem factam, non per fidem; exponendo
addidit, <hi>et crediderunt,</hi> ut subaudiamus <hi>vere,</hi> et
intelligamus hoc dictum esse, <hi>cognoverunt vere,</hi> quod
est <hi>crediderunt vere:</hi> non eo modo quem significavit
paulo ante, cum dixit, <hi>Modo creditis? Venit hora, et
jam venit, ut dispergamini unusquisque in propria, et
me solum relinquatis <note>(Id. XVI, 31 et 32)</note>
          </hi>. Sed <hi>crediderunt
vere,</hi> id est quomodo credendum est, inconcusse,
firme, stabiliter, fortiter; non jam in propria redituri,
et Christum relicturi. Adhuc ergo discipuli non
erant tales, quales eos dicit verbis praeteriti temporis,
quasi jam essent, praenuntians quales futuri essent,
accepto scilicet Spiritu sancto, qui eos, sicut
promissum est, doceret omnia. Quem priusquam acciperent
quomodo servaverunt ejus sermonem, quod
de illis quasi fecerint, dixit; quando primus eorum
ter eum negavit <note>(Matth. XXVI, 69-74)</note>, cum ex ore
ejus audisset quid futurum esset homini qui eum coram
hominibus negavisset <note>(Id. X, 33)</note>? Dedit ergo eis
verba sicut dixit, quae dedit ei Pater: sed quando illa
non foris in auribus, sed intus in cordibus spiritualiter
acceperunt, tunc vere acceperunt, quia tunc vere
cognoverunt; vere autem cognoverunt, quia vere crediderunt.
<pb n="1912"/>
</p>
        </div3>
<div3>
          <head>7. </head>
          <p>
Ipsi autem Filio quomodo Pater ea verba dederit,
quibus verbis homo poterit explicare? Facilior
sane quaestio videtur, si secundum id quod filius est
hominis, accepisse a Patre illa verba credatur. Quanquam
natus ex Virgine quando et quomodo ea didicerit,
quis enarrabit; quando etiam ipsam quae de
Virgine facta est, generationem ejus quis enarrabit?
Si vero secundum id quod est de Patre genitus Patrique
coaeternus, accepisse a Patre ista verba cogitatur,
nihil ibi temporis cogitetur quasi prius fuerit qui
ea non habuerit, atque ut haberet quae non habebat
acceperit; quoniam quidquid Deus Pater Deo Filio
dedit, gignendo dedit. Ita enim dedit Filio Pater,
sine quibus Filius esse non posset, sicut ei dedit ut
esset. Nam quomodo aliter Verbo verba daret aliqua,
in quo ineffabiliter dixit omnia? Sed jam quae sequuntur,
alio sunt exspectanda sermone.
</p>
        </div3>
      </div1>

<div1>
        <head>TRACTATUS CVII. <hi>De eo quod dicit Jesus,</hi> Ego pro eis rogo, <hi>etc., usque ad id,</hi> Ut habeant gaudium meum impletum in semetipsis. <hi>Cap.</hi> XVII, V\. 9-13.</head>
<div3>
          <head>1.</head>
          <p>
 Cum de his quos jam discipulos habebat, Dominus
loqueretur ad Patrem, inter alia etiam dixit
hoc: <hi>Ego pro eis rogo: non pro mundo rogo, sea pro
his quos dedisti mihi.</hi> Mundum vult modo intelligi, qui
vivunt secundum concupiscentiam mundi, et non sunt
in ea sorte gratiae, ut ab illo eligantur ex mundo.
Non itaque pro mundo, sed pro his quos ei Pater dedit,
rogare se dicit: per hoc enim quod eos illi Pater
jam dedit, factum est ut non pertineant ad eum mundum
pro quo non rogat.</p>
        </div3>
<div3>
          <head>2.</head>
          <p>
 Deinde subjungit, <hi>Quia tui sunt.</hi> Neque enim
quia Pater eos Filio dedit, amisit ipse quos dedit:
cum adhuc Filius sequatur, et dicat, <hi>Et mea omnia
tua sunt, et tua mea.</hi> Ubi satis apparet quomodo unigeniti
Filii sint omnia quae sunt Patris; per hoc utique
quod etiam ipse Deus est, et de Patre Patri est
natus aequalis: non quomodo dictum est uni ex duobus
filiis, majori scilicet, <hi>Tu semper mecum es, et omnia
mea tua sunt <note>(Luc. XV, 31)</note>
          </hi>. Illud enim dictum est
de his omnibus creaturis quae infra creaturam sanctam
rationalem sunt, quae utique subduntur Ecclesiae;
in qua universa Ecclesia et illi duo intelliguntur
filii major et minor, cum omnibus Angelis sanctis,
quibus erimus aequales in regno Christi et Dei <note>(Matth.
XXII, 30)</note>: hoc autem ita dictum est, <hi>Et mea omnia
tua sunt, et tua mea,</hi> ut hic sit etiam ipsa creatura rationalis,
quae non nisi Deo subditur, ut ei quae infra
illam sunt cuncta subdantur. Haec ergo cum sit Dei
Patris, non simul esset et Filii, nisi Patri esset aequalis:
de ipsa quippe agebat, cum diceret, <hi>Non pro
mundo rogo, sed pro his quos dedisti mihi: quia tui
sunt, et mea omnia tua sunt, et tua mea.</hi> Nec fas est
ut sancti, de quibus haec locutus est, cujusquam sint,
nisi ejus a quo creati et sanctificati sunt: ac per hoc
et omnia quae ipsorum sunt, necesse est ut ejus sint
cujus et ipsi sunt. Ergo cum et Patris et Filii sunt,
aequales eos esse demonstrant, quorum aequaliter
sunt. Illud autem quod ait, cum de Spiritu sancto loqueretur,
<pb n="1913"/> <hi>Omnia quae habet Pater, mea sunt; propterea
dixi quia de meo accipiet et annuntiabit vobis <note>(Joan. XVI, 15)</note>
          </hi>;
de his dixit quae ad ipsam Patris pertinent
divinitatem, in quibus illi est aequalis, omnia
quae habet habendo. Neque enim Spiritus sanctus de
creatura quae Patri est subdita et Filio, fuerat accepturus
quod ait, <hi>de meo accipiet;</hi> sed utique de
Patre de quo procedit Spiritus, de quo est natus et
Filius.</p>
        </div3>
<div3>
          <head>3.</head>
          <p>
 <hi>Et clarificatus sum,</hi> inquit, <hi>in eis.</hi> Nunc suam
clarificationem tanquam facta sit dicit, cum adhuc
esset futura: superius autem a Patre poscebat ut fieret.
Sed utrum ipsa sit clarificatio, de qua dixerat, <hi>Et nunc clarifica me tu, Pater, apud temetipsum, claritate
quam habui, priusquam mundus esset, apud te <note>(Joan. XVII, 1, 5)</note>
          </hi>;
utique requirendum est. Si enim <hi>apud te,</hi> 
 quomodo <hi>in eis?</hi> An cum hoc ipsum innotescit
eis, ac per ipsos omnibus qui credunt eis testibus
suis? Possumus plane sic intelligere dixisse Dominum
de Apostolis, quod clarificatus sit in eis: dicendo
enim esse jam factum, ostendit jam fuisse
praedestinatum, et certum haberi voluit quod esset
futurum.</p>
        </div3>
<div3>
          <head>4.</head>
          <p>
 <hi>Et jam,</hi> inquit, <hi>non sum in mundo, et hi in
mundo sunt.</hi> Si horam prorsus illam qua loquebatur
attendas, utrique adhuc in mundo erant; et ipse scilicet,
et illi de quibus hoc dicebat: non enim secundum
provectum cordis et vitae id accipere possumus
vel debemus, ut illi propterea adhuc esse dicantur
in mundo, quod mundana adhuc sapiant; ille autem
jam non esse in mundo, sapiendo divina. Positum est
hic enim verbum unum, quod nos ita intelligere
omnino non sinat: quia non ait, Et non sum in mundo;
sed, <hi>Jam non sum in mundo:</hi> per hoc ostendens
fuisse se in mundo, jam non esse. Numquid ergo fas
est ut eum credamus aliquando mundana sapuisse, et
ab hoc errore liberatum jam illa non sapere? Quis
tam impio sensu se induerit? Restat igitur ut secundum
id quod ipse etiam in mundo prius erat, in
mundo se dixerit jam non esse; profecto praesentia
corporali, a mundo scilicet absentiam suam jam cito
futuram, illorum autem tardius, per hoc ostendens,
quod se jam non hic esse, illos autem hic esse dixit,
cum et ipse hic et illi adhuc essent. Sic enim est locutus,
homo congruens hominibus, ut mos loquendi
sese habet humanus. An non quotidie dicimus, Jam
non est hic, de aliquo quantocius abituro? Et maxime
hoc de morituris solet dici. Quanquam et ipse Dominus
tanquam praevidens quid lecturos movere posset
adjecit, <hi>Et ego ad te venio:</hi> sic exponens quodammodo
cur dixerit, <hi>Jam non sum in mundo.</hi> </p>
        </div3>
<div3>
          <head>5.</head>
          <p>
 Commendat ergo eos Patri, quos corporali absentia
relicturus est, dicens: <hi>Pater sancte, serva eos
in nomine tuo quos dedisti mihi.</hi> Nempe sicut homo
Deum rogat pro discipulis suis, quos accepit a Deo.
Sed attende quod sequitur: <hi>Ut sint,</hi> inquit, <hi>unum sicut
et nos.</hi> Non ait, Ut nobiscum sint unum, aut,
simus unum ipsi et nos, sicut unum sumus nos; sed
ait, <hi>Ut sint unum sicut et nos.</hi> Ipsi utique in natura
<pb n="1914"/>
sua sint unum, sicut et nos in nostra unum sumus.
Quod procul dubio verum non diceret, nisi secundum
hoc diceret, quod ejusdem naturae Deus est cujus et
Pater, secundum quod alibi dixit, <hi>Ego et Pater unum
sumus <note>(Joan. X, 30)</note>
          </hi>: non secundum id quod etiam homo
est; nam secundum hoc, <hi>Pater major me est <note>(Id.
XIV, 28)</note>
          </hi>, dixit. Sed quoniam una eademque persona
est Deus et homo, intelligimus hominem in eo quod
rogat: intelligimus autem Deum in eo quod unum
sunt et ipse et ille quem rogat. Sed est adhuc in consequentibus
locus ubi de hac re diligentius disputandum
est.</p>
        </div3>
<div3>
          <head>6.</head>
          <p>
 Hic autem sequitur: <hi>Cum essem cum eis, ego servabam
eos in nomine tuo.</hi> Me, inquit, veniente ad te, serva
eos in nomine tuo, in quo eos quando cum eis eram,
et ipse servabam. In nomine Patris servabat discipulos
suos Filius homo, cum eis humana praesentia constitutus:
sed etiam Pater in nomine Filii servabat quos in
nomine Filii petentes exaudiebat. His quippe idem Filius
dixerat: <hi>Amen, amen dico vobis, si quid petieritis
Patrem in nomine meo, dabit vobis <note>(Id. XVI, 23)</note>
          </hi>. Neque
hoc tam carnaliter debemus accipere, velut vicissim
nos servent Pater et Filius, amborum in nobis custodiendis
alternante custodia, quasi succedat alius
quando discesserit alius: simul enim nos custodiunt
Pater et Filius et Spiritus sanctus, qui est unus verus
et beatus Deus. Sed Scriptura nos non levat, nisi
descendat ad nos: sicut Verbum caro factum descendit
ut levaret, non cecidit ut jaceret. Si descendentem
cognovimus, cum levante surgamus; et intelligamus,
cum ita loquitur, personas eum distinguere,
non separare naturas. Quando ergo servabat discipulos
suos Filius praesentia corporali, non exspectabat
Pater ad custodiendum succedere Filio discedenti;
sed eos ambo servabant potentia spirituali: et
quando ab eis abstulit Filius praesentiam corporalem,
tenuit cum Patre custodiam spiritualem. Quia et
custodiendos quando Filius homo accepit, custodiae
paternae non eos abstulit: et cum Pater Filio
custodiendos dedit, non dedit sine ipso cui dedit;
sed dedit homini Filio, non sine Deo eodem ipso utique
Filio.</p>
        </div3>
<div3>
          <head>7.</head>
          <p>
 Sequitur ergo Filius, et dicit: <hi>Quos dedisti mihi,
custodivi: et nemo ex his periit, nisi filius perditionis,
ut Scriptura impleatur.</hi> Filius perditionis dictus est
traditor Christi, perditioni praedestinatus, secundum
Scripturam quae de illo in psalmo centesimo octavo
maxime prophetatur.</p>
        </div3>
<div3>
          <head>8.</head>
          <p>
 <hi>Nunc autem,</hi> inquit, <hi>ad te venio; et haec loquor
in mundo, ut habeant gaudium meum impletum in semetipsis.</hi> 
Ecce in mundo se loqui dicit, qui paulo ante
dixerat, <hi>Jam non sum in mundo:</hi> quod cur dixerit,
ibi exposuimus, imo ipsum id exposuisse docuimus.
Ergo et quia nondum abierat, hic adhuc erat; et quia
mox fuerat abiturus, hic quodammodo jam non erat.
Quod sit autem hoc gaudium de quo ait, <hi>ut habeant
gaudium meum impletum in semetipsis,</hi> jam superius
expressum est, ubi ait, <hi>Ut sint unum sicut et nos.</hi> Hoc
gaudium suum, id est, a se in eos collatum, in eis
<pb n="1915"/>
dicit implendum; propter quod locutum se dixit in
mundo. Haec est pax illa et beatitudo in futuro saeculo,
propter quam consequendam temperanter et
juste et pie vivendum est in hoc saeculo.
</p>
        </div3>
      </div1>

<div1>
        <head>TRACTATUS CVIII. <hi>De eo quod ait Jesus,</hi> Ego dedi eis sermonem tuum; <hi>usque ad id,</hi> Ut sint et ipsi sanctificati in veritate. <note>(Cap. XVII, V\. 14-19)</note>.</head>
<div3>
          <head>1.</head>
          <p>
 Loquens adhuc Dominus ad Patrem, et orans
pro discipulis suis, dicit: <hi>Ego dedi eis sermonem tuum,
et mundus eos odio habuit.</hi> Nondum id experti fuerant
passionibus suis, quae illos postea sunt secutae; sed
more suo dicit ista, verbis praeteriti temporis futura
praenuntians. Deinde causam subjiciens cur eos oderit
mundus: <hi>Quia non sunt,</hi> inquit, <hi>de mundo, sicut
et ego non sum de mundo.</hi> Hoc eis regeneratione collatum
est: nam generatione de mundo erant, propter
quod jam eis dixerat, <hi>Ego vos de mundo elegi <note>(Joan.
XV, 19)</note>
          </hi>. Donatum est ergo eis ut sicut ipse, nec ipsi
essent de mundo, eos ipso liberante de mundo. Ipse
autem de mundo nunquam fuit: quia etiam secundum
formam servi de Spiritu sancto ipse natus est,
de quo illi renati. Nam si propterea illi jam non de
mundo, quia renati sunt de Spiritu sancto; propterea
ille nunquam de mundo, quia natus est de Spiritu
sancto.</p>
        </div3>
<div3>
          <head>2.</head>
          <p>
 <hi>Non rogo,</hi> inquit, <hi>ut tollas eos de mundo, sed ut
serves eos ex malo.</hi> Adhuc enim necessarium habebant,
quamvis jam non essent de mundo, esse tamen
in mundo. Repetit eamdem sententiam: <hi>De mundo,</hi> 
inquit, <hi>non sunt, sicut et ego non sum de mundo. Sanctifica
eos in veritate.</hi> Sic enim servantur ex malo,
quod superius oravit ut fieret. Quaeri autem potest
quomodo de mundo jam non erant, si sanctificati in
veritate nondum erant; aut si jam erant, cur poscat
ut sint. An quia et sanctificati in eadem proficiunt
sanctitate, fiuntque sanctiores; neque hoc sine adjutorio
gratiae Dei, sed illo eorum sanctificante provectum,
qui sanctificavit incoeptum? Unde et Apostolus
dicit: <hi>Qui in vobis opus bonum coepit, perficiet usque
in diem Christi Jesu <note>(Philipp. I, 6)</note>
          </hi>. Sanctificantur itaque
in veritate haeredes Testamenti Novi, cujus veritatis
umbrae fuerant sanctificationes Veteris Testamenti:
et cum sanctificantur in veritate, utique sanctificantur
in Christo, qui veraciter dixit, <hi>Ego sum
via, et veritas, et vita <note>(Joan. XIV, 6)</note>
          </hi>. Item quando ait, <hi>Veritas liberabit vos,</hi> 
 paulo post exponens quid dixerit, <hi>Si vos,</hi> 
 inquit, <hi>Filius liberaverit, tunc vere liberi
eritis <note>(Id. VIII, 32, 36)</note>
          </hi>; ut ostenderet hoc se prius
dixisse veritatem, quod postmodum Filium. Quid ergo
aliud et hoc loco dixit, <hi>Sanctifica eos in veritate,</hi> nisi,
sanctifica eos in me?</p>
        </div3>
<div3>
          <head>3.</head>
          <p>
 Denique sequitur, et hoc apertius insinuare non
desinit: <hi>Sermo,</hi> inquit, <hi>tuus veritas est.</hi> Quid aliud
dixit, quam, <hi>Ego veritas sum?</hi> Graecum quippe Evangelium <foreign xml:lang="greek">λόγος</foreign>
 habet, quod etiam ibi legitur, ubi dictum
est, <hi>In principio erat Verbum, et Verbum erat apud Deum,
et Deus erat Verbum.</hi> Et utique Verbum ipsum novimus
<pb n="1916"/>
unigenitum Dei Filium, quod <hi>caro factum est,
et habitavit in nobis <note>(Id. I, 1, 14)</note>
          </hi>. Unde et hic poni
potuit, et in quibusdam codicibus positum est, <hi>Verbum
tuum veritas est;</hi> sicut in quibusdam codicibus
etiam ibi scriptum est <hi>In principio erat sermo.</hi> In
graeco autem sine ulla varietate, et ibi et hic <foreign xml:lang="greek">λόγος</foreign>
est. Sanctificat itaque Pater in veritate, id est, in
Verbo suo, in Unigenito suo, suos haeredes ejusque
cohaeredes.</p>
        </div3>
<div3>
          <head>4.</head>
          <p>
 Sed nunc adhuc de Apostolis loquitur; nam
secutus adjungit, <hi>Sicut me misisti in mundum, et ego
misi eos in mundum.</hi> Quos misit, nisi Apostolos suos?
Nam et ipsum nomen Apostolorum, quoniam graecum
est, nihil nisi missos significat in latino. Misit
ergo Deus Filium suum non in carne peccati, sed in
similitudine carnis peccati <note>(Rom. VIII, 3)</note>; et misit
Filius ejus eos quos natos in carne peccati sanctificavit
a labe peccati.</p>
        </div3>
<div3>
          <head>5.</head>
          <p>
 Sed quoniam per hoc quod mediator Dei et hominum
homo Christus Jesus factus est caput Ecclesiae,
illi membra sunt ejus; ideo ait quod sequitur, <hi>Et pro eis
ego sanctifico meipsum.</hi> Quid est enim, <hi>Et pro eis ego sanctifico
meipsum,</hi> nisi, eos in meipso sanctifico, cum et
ipsi sint ego? Quoniam de quibus hoc ait, ut dixi,
membra sunt ejus, et unus est Christus caput et corpus:
docente Apostolo atque dicente de semine Abrahae, <hi>Si autem vos Christi, ergo semen Abrahae estis;</hi> 
 cum
dixisset superius, <hi>Non dicit, Et seminibus tanquam in
multis; sed tanquam in uno, Et semini tuo, quod est
Christus <note>(Galat. III, 29, 16)</note>
          </hi>. Si ergo semen Abrahae,
hoc est Christus, quid aliud dictum est quibus dictum
est, <hi>Ergo semen Abrahae estis,</hi> nisi, ergo Christus estis?
Inde est quod alio loco idem ipse apostolus ait: <hi>Nunc
gaudeo in passionibus pro vobis, et adimpleo ea quae
desunt pressurarum Christi, in carne mea <note>(Coloss. I, 24)</note>
          </hi>.
Non dixit, pressurarum mearum, sed, <hi>Christi:</hi> quia
membrum erat Christi; et in persecutionibus suis,
quales Christum in suo toto corpore pati oportebat,
etiam ipse pressuras ejus pro sua portione adimplebat.
Quod ut etiam hoc loco certum sit, attende sequentia.
Cum enim dixisset, <hi>Et pro eis ego sanctifico
meipsum,</hi> ut intelligeremus hoc eum dixisse, quod
eos sanctificaret in se, mox addidit, <hi>Ut sint et ipsi sanctificati
in veritate.</hi> Quod quid est aliud quam, in me,
secundum id quod veritas est Verbum illud in principio
Deus? In quo et ipse filius hominis sanctificatus
est ab initio creationis suae, quando Verbum factum
est caro; quia una persona facta est Verbum et homo.
Tunc ergo sanctificavit se in se, hoc est, hominem se
in Verbo se; quia unus Christus Verbum et homo,
sanctificans hominem in Verbo. Propter sua vero
membra, <hi>Et pro eis,</hi> inquit, <hi>ego,</hi> id est, quod prosit
etiam ipsis, quia et ipsi sunt ego; sicut mihi profuit
in me, quia homo sum sine ipsis: <hi>Et ego sanctifico
meipsum,</hi> hoc est, ipsos in me tanquam meipsum sanctifico
ego, quoniam in me etiam ipsi sunt ego. <hi>Ut
sint et ipsi sanctificati in veritate.</hi> Quid est <hi>et ipsi,</hi> nisi,
quemadmodum ego; <hi>in veritate,</hi> quod ipse sum ego?
Deinde jam non solum de Apostolis, sed etiam de
<pb n="1917"/>
suis caeteris membris incipit dicere: quod donante
ipso, alio sermone tractandum est.
</p>
        </div3>
      </div1>

<div1>
        <head>TRACTATUS CIX. <hi>In illud,</hi> Non pro his autem rogo tantum, sed et pro eis qui credituri sunt per verbum eorum in me. <hi>Cap.</hi> XVII, V\. 20.</head>
<div3>
          <head>1.</head>
          <p>
 Dominus Jesus jam sua propinquante passione,
cum orasset pro discipulis suis, quos et Apostolos nominavit,
cum quibus coenaverat ultimam coenam, de
qua traditor ejus per buccellam manifestatus exierat,
et cum quibus post ejus egressum antequam pro eis
oraret, multa jam fuerat locutus; adjunxit et caeteros
qui in eum fuerant credituri, et ait ad Patrem, <hi>Non
pro his autem rogo tantum,</hi> id est pro discipulis qui
cum illo tunc erant: <hi>sed et pro eis,</hi> inquit, <hi>qui credituri
sunt per verbum eorum in me.</hi> Ubi omnes suos intelligi
voluit, non solum qui tunc erant in carne, sed etiam
qui futuri erant. Quotquot enim postea crediderunt in
eum, per verbum Apostolorum sine dubio crediderunt,
et donec veniat, credituri sunt: ipsis enim dixerat, <hi>Et vos testimonium perhibebitis, quia ab initio
mecum estis 
 <note>(Joan. XV, 27)</note>
          </hi>; et per hos Evangelium
ministratum est, et antequam scriberetur, et utique
quisquis in Christum credit, Evangelio credit. Non itaque
hi tantum intelligendi sunt, quos ait in se credituros
per verbum eorum, qui ipsos, cum in carne viverent,
Apostolos audierunt; sed et post obitum
eorum, et nos longe post nati, per verbum eorum
credidimus in Christum. Quoniam ipsi qui cum illo tunc
fuerunt, quod ab illo audierunt, caeteris praedicaverunt:
atque ita verbum eorum, ut etiam nos crederemus,
ad nos usque pervenit, ubicumque est ejus
Ecclesia; et perventurum est ad posteros, quicumque,
ubicumque postea in eum credituri sunt.</p>
        </div3>
<div3>
          <head>2.</head>
          <p>
 Potest itaque videri Jesus in hac oratione non
orasse pro quibusdam suis, nisi diligenter scrutemur
in eadem oratione verba ejus. Si enim pro eis prius
oravit, sicut jam ostendimus, qui cum illo tunc erant,
postea vero etiam pro eis qui per verbum eorum in
illum fuerant credituri; potest dici non orasse pro
illis qui neque tunc erant cum illo quando ista dicebat,
neque per verbum eorum postea, sed in eum sive
per ipsos, sive quomodolibet, tamen ante crediderant.
Numquid enim cum illo tunc erat Nathanael? Numquid
Joseph ille ab Arimathia, qui corpus ejus a Pilato
petiit, quem jam discipulum ejus fuisse iste ipse
Joannes evangelista testatur <note>(Joan. XIX, 38)</note>? Numquid
Maria mater ejus, et aliae feminae, quas ejus discipulas
in Evangelio jam tunc fuisse didicimus? Numquid cum
illo tunc erant de quibus saepe dicit idem Joannes
evangelista, <hi>Multi crediderunt in eum <note>(Id. II, 23, IV,
39, VII, 31, VIII, 30, et X, 42)</note>
          </hi>? Nam unde erat multitudo
illa eorum qui cum ramis partim praecedebant,
partim sequebantur insidentem jumento, dicentes, <hi>Benedictus qui venit in nomine Domini;</hi> 
 et cum eis
pueri, de quibus ipse ait fuisse praedictum, <hi>Ex ore
infantium et lactentium perfecisti laudem <note>(Matth. XXI,
7, 16; Psal. VIII, 3)</note>
          </hi>? Unde quingenti fratres, quibus
simul post resurrectionem non apparuisset <hi>(I Cor.
<pb n="1918"/>
XV, 6)</hi>, nisi in eum ante credidissent? Unde illi centum
et novem, qui cum istis undecim centum et viginti
erant, quando simul congregati post ejus ascensum
exspectaverunt, et acceperunt promissum Spiritum
sanctum <note>(Act. I, 15, et II, 4)</note>? Unde erant isti
omnes, nisi ex illis de quibus dictum est, <hi>Multi crediderunt
in eum?</hi> Non ergo pro eis tunc oravit Salvator,
quoniam pro eis oravit qui cum illo tunc erant, et pro
aliis qui per verbum eorum in eum non jam crediderant,
sed fuerant credituri. Isti autem nec cum illo
tunc erant, et in eum jam ante crediderant. Omitto
dicere de Simeone sene, qui in infantulum credidit;
de Anna prophetissa <note>(Luc. II, 25-38)</note>; de Zacharia et
Elisabeth, qui eum prophetaverunt antequam de Virgine
nasceretur <note>(Id. I, 41-45, 67-79)</note>; de filio eorum
Joanne praecursore ejus, amico sponsi, qui eum et in
sancto Spiritu agnovit, et absentem praedicavit, et
aliis agnoscendum cum praesens esset ostendit <note>(Joan.
I, 19-36, et III, 26-36)</note>: hos omitto, quoniam responderi
potest orandum pro talibus mortuis non fuisse,
qui cum magnis suis meritis hinc abierant, et recepti
quiescebant; hoc enim et de antiquis justis similiter
respondetur. Quis enim eorum a damnatione totius
massae perditionis, quae per unum hominem facta est,
salvus esse potuisset, nisi in unum Mediatorem Dei
et hominum in carne venturum revelante Spiritu credidisset?
Sed numquid ei pro Apostolis orandum fuit,
et pro tam multis qui in hac vita adhuc erant, nec cum
illo tunc erant, et jam ante crediderant, orandum non
fuit? Quis hoc dixerit?</p>
        </div3>
<div3>
          <head>3.</head>
          <p>
 Intelligendum est igitur, quod nondum in eum
sic crediderant, quomodo in se credi volebat: quandoquidem
et ipse Petrus, cui confitenti et dicenti, <hi>Tu
es Christus Filius Dei vivi,</hi> tam magnum testimonium
perhibuerat, magis eum mori nolebat, quam mortuum
resurrecturum esse credebat; unde mox ab eo appellatus
est satanas <note>(Matth. XVI, 16, 23)</note>. Fideliores
itaque reperiuntur, qui defuncti jam fuerant, et resurrecturum
Christum revelante Spiritu non utique dubitabant,
quam illi qui cum credidissent ipsum redempturum
Israel, visa ejus morte spem totam quam de
illo habuerant perdiderunt. Nihil itaque melius credimus,
quam post ejus resurrectionem impertito Spiritu
sancto, et doctis et confirmatis Apostolis, eisque in
Ecclesia primitus doctoribus constitutis, per eorum
verbum sic alios credidisse quemadmodum in Christum
credi oportebat, id est, ut fidem resurrectionis
ejus tenerent. Ac per hoc et illos omnes qui jam in
eum credidisse videbantur, ad eorum numerum pertinuisse
pro quibus oravit, dicens, <hi>Non pro his autem
rogo tantum, sed et pro eis qui credituri sunt per verbum
eorum in me.</hi> </p>
        </div3>
<div3>
          <head>4.</head>
          <p>
 Sed restat nobis ad istam quaestionem adhuc solvendam
beatus Apostolus, et latro ille crudelis in
scelere, fidelis in cruce. Paulus quippe apostolus non
ab hominibus, neque per hominem, sed per Jesum
Christum se dicit factum Apostolum: et de ipso suo
evangelio loquens ait, <hi>Neque enim ab homine ego accepi
illud, neque didici; sed per revelationem Jesu
<pb n="1919"/>
Christi <note>(Galat. I, 1, 12)</note>
          </hi>. Quomodo igitur erat in eis de
quibus dictum est, <hi>credituri sunt per verbum eorum in
me?</hi> Latro vero ille tunc credidit, quando in ipsis
doctoribus fides quae fuerat qualiscumque defecit.
Nec ipse itaque per eorum verbum credidit in Christum
Jesum: et tamen sic credidit, ut quem videbat
crucifixum, confiteretur non solum resurrecturum,
verum etiam regnaturum, dicendo, <hi>Memento mei,
cum veneris in regnum tuum <note>(Luc. XXIII, 42)</note>
          </hi>.</p>
        </div3>
<div3>
          <head>5.</head>
          <p>
 Proinde relinquitur, ut si Dominus Jesus hac
oratione pro suis omnibus quicumque in hac vita, quae
tentatio est super terram <note>(Job VII, 1)</note>, vel tunc erant,
vel futuri erant, orasse credendus est, sic intelligamus
quod dictum est, <hi>per verbum eorum,</hi> ut ipsum
verbum fidei quod praedicaverunt in mundo, hic significatum
esse credamus; dictum autem esse verbum
eorum, quoniam ab ipsis est primitus ac praecipue
praedicatum. Jam enim ab ipsis praedicabatur in terra,
quando per revelationem Jesu Christi ipsum verbum
eorum Paulus accepit. Unde et contulit cum eis
Evangelium, ne forte in vacuum cucurrisset aut curreret;
et dexteras ei dederunt: quia et in illo, quamvis
non per eos illi datum, tamen verbum suum, quod
jam praedicabant, et in quo fundati fuerant, invenerunt <note>(Galat. II, 2, 9)</note>.
De quo verbo resurrectionis
Christi idem dicit apostolus,  « Sive ego, sive illi, sic
praedicamus, et sic credidistis »  <note>(I Cor. XV, 11)</note>; et
iterum,  « Hoc est, »  inquit,  « verbum fidei quod praedicamus,
quia si confessus fueris in ore tuo quia Dominus
est Jesus, et credideris in corde tuo quia Deus
illum suscitavit a mortuis, salvus eris »  <note>(Rom. X, 8 et 9)</note>.
Et in Actibus Apostolorum legitur quod in Christo
Deus definierit fidem omnibus, suscitans eum a mortuis <note>(Act. XVII, 31)</note>.
Hoc verbum fidei, quia principaliter
ac primitus per Apostolos, qui ei cohaeserant,
praedicatum est, ideo verbum eorum dictum est. Neque
enim propterea non est verbum Dei, quia dictum
est verbum eorum; cum dicat idem apostolus Thessalonicenses
excepisse a se, <hi>non ut verbum hominum,
sed, sicut est, vere verbum Dei <note>(I Thess. II, 13)</note>
          </hi>. Ideo
ergo Dei, quia Deus id donavit; eorum vero verbum
dictum est, quia hoc praedicandum illis Deus primitus
ac praecipue commendavit. Ac per hoc etiam ille latro
in sua fide verbum eorum habebat: quod eorum
propterea dictum erat, quoniam praedicandum ad eorum
officium primitus ac praecipue pertinebat. Denique
cum murmur factum esset de ministerio mensarum
a viduis Graecorum, antequam Paulus credidisset
in Christum; responderunt Apostoli, qui Domino
ante cohaeserant: <hi>Non est bonum nos relinquere verbum
Dei, et ministrare mensis <note>(Act. VI, 1-4)</note>
          </hi>. Tunc ordinandos
diaconos providerunt, ne ipsi a praedicandi
verbi avocarentur officio. Unde merito dictum est
verbum eorum, quod est verbum fidei, per quod
omnes in Christum, undecumque id audierint, crediderunt,
vel audituri et credituri sunt. Ergo illa oratione
pro omnibus quos redemit, sive tunc in carne
viventes, sive postea futuros, Redemptor noster oravit,
cum rogans pro Apostolis qui cum illo tunc erant, adjunxit
<pb n="1920"/>
etiam illos qui per eorum verbum in eum fuerant
credituri. Quid autem adjunctis illis deinde dicat,
alia est disputatione tractandum.
</p>
        </div3>
      </div1>

<div1>
        <head>TRACTATUS CX. <hi>De eo quod sequitur,</hi> Ut omnes unum sint, <hi>etc., usque ad id,</hi> Et dilexisti eos, sicut et me dilexisti. <hi>Cap.</hi> XVII, V\. 21-23.</head>
<div3>
          <head>1.</head>
          <p>
 Cum Dominus Jesus orasset pro discipulis suis
quos tunc secum habebat, atque adjunxisset suos
alios, dicens, <hi>Non pro his autem rogo tantum, sed et
pro eis qui credituri sunt per verbum eorum in me;</hi> velut
quaereremus, quid vel quare pro illis rogaret, continuo
subintulit, dicens: <hi>Ut omnes unum sint, sicut tu,
Pater, in me, et ego in te, ut et ipsi in nobis unum sint.</hi> 
Et superius cum adhuc pro solis discipulis, quos secum
habebat, oraret: <hi>Pater sancte,</hi> inquit, <hi>serva eos in
nomine tuo quos dedisti mihi, ut sint unum sicut et nos <note>(Joan. XVII, 11)</note>
          </hi>.
Hoc ergo nunc etiam et pro nobis
rogavit, quod tunc pro illis, ut omnes, hoc est et nos
et illi, unum simus. Ubi diligenter advertendum est
non dixisse Dominum, ut omnes unum simus; sed, <hi>Ut omnes unum sint, sicut tu, Pater, in me, et ego in te</hi> 
(subintelligitur, unum sumus; quod apertius dicitur
postea): quia et prius dixerat de discipulis qui cum
illo erant, <hi>Ut sint unum sicut et nos.</hi> Quamobrem ita
est Pater in Filio, et Filius in Patre, ut unum sint,
quia unius substantiae sunt: nos vero esse quidem in
eis possumus, unum tamen cum eis esse non possumus;
quia unius substantiae nos et ipsi non sumus, in
quantum Filius cum Patre Deus est. Nam in quantum
homo est, ejusdem substantiae est cujus et nos sumus.
Sed nunc illud potius voluit commendare, quod alio
loco ait, <hi>Ego et Pater unum sumus <note>(Id. X, 30)</note>
          </hi>; ubi
eamdem Patris et suam significavit esse naturam. Ac
per hoc et cum in nobis sunt Pater et Filius, vel
etiam Spiritus sanctus, non debemus eos putare naturae
unius esse nobiscum. Sic itaque sunt in nobis,
vel nos in illis, ut illi unum sint in natura sua, nos
unum in nostra. Sunt quippe ipsi in nobis, tanquam
Deus in templo suo: sumus autem nos in illis, tanquam
creatura in Creatore suo.</p>
        </div3>
<div3>
          <head>2.</head>
          <p>
 Deinde cum dixisset, <hi>Ut et ipsi in nobis unum sint,</hi> 
adjunxit, <hi>Ut mundus credat quia tu me misisti.</hi> Quid est
hoc? Numquidnam tunc crediturus est mundus, quando
in Patre et Filio unum omnes erimus? Nonne ista est
pax illa perpetua, et potius fidei merces quam fides?
Unum enim erimus, non ut credamus, sed quia credidimus.
Sed etsi in hac vita propter ipsam communem
fidem, omnes qui in unum credimus, unum sumus,
juxta illud Apostoli, <hi>Omnes enim vos unum estis
in Christo Jesu <note>(Galat. III, 28)</note>
          </hi>; etiam sic non ut credamus,
sed quia credimus, unum sumus. Quid est
ergo, <hi>Omnes unum sint, ut mundus credat?</hi> Ipsi quippe <hi>omnes</hi> 
 mundus est credens. Neque enim alii sunt qui
unum erunt, et alius est mundus propterea crediturus,
quia illi unum erunt; cum procul dubio de his
dicat, <hi>Ut omnes unum sint,</hi> de quibus dixerat, <hi>Non
pro his autem rogo tantum, sed et pro eis qui credituri
<pb n="1921"/>
sunt per verbum eorum in me,</hi> continuo subjungens, <hi>Ut
omnes unum sint.</hi> Isti autem <hi>omnes</hi> quid est, nisi
mundus, non hostilis utique, sed fidelis? Nam ecce
qui dixerat, <hi>Non pro mundo rogo <note>(Joan. XVII, 9)</note>
          </hi>, pro
mundo rogat ut credat. Quoniam est mundus de quo
scriptum est: <hi>Ne cum hoc mundo damnemur <note>(I Cor. XI,
32)</note>
          </hi>. Pro isto mundo non rogat: neque enim quo sit
praedestinatus, ignorat. Et est mundus de quo scriptum
est, <hi>Non enim venit Filius hominis ut judicet
mundum, sed ut salvetur mundus per ipsum <note>(Joan. III,
17)</note>
          </hi>: unde et Apostolus, <hi>Deus,</hi> inquit, <hi>erat in Christo,
mundum reconcilians sibi <note>(II Cor. V, 19)</note>
          </hi>. Pro isto
mundo rogat, dicens, <hi>Ut mundus credat quia tu me misisti.</hi> 
Per hanc enim fidem mundus reconciliatur Deo,
cum credit in Christum qui est missus a Deo. Quomodo
ergo intellecturi sumus quod ait, <hi>Ut et ipsi in
nobis unum sint, ut credat mundus quia tu me misisti:</hi> 
nisi quia non in eo causam posuit ut credat mundus,
quia illi unum sunt, tanquam ideo credat quod eos
esse unum videt; cum ipse mundus sint omnes, qui
credendo unum fiunt: sed orando dixit, <hi>Ut mundus
credat;</hi> sicut orando dixit, <hi>Ut omnes unum sint;</hi> orando
dixit, <hi>Ut et ipsi in nobis unum sint?</hi> Hoc est enim <hi>omnes unum sint,</hi> 
 quod est <hi>mundus credat:</hi> quoniam
credendo unum fiunt; perfecte unum, qui cum natura
essent unum, dissentiendo ab uno non erant unum.
Denique si verbum quod ait, <hi>rogo,</hi> tertio subaudiamus,
vel potius quo plenius fiat, ubique ponamus;
erit hujus expositio sententiae manifestior: Rogo <hi>ut
omnes unum sint, sicut tu Pater in me, et ego in te:</hi> 
rogo <hi>ut et ipsi in nobis unum sint:</hi> rogo <hi>ut mundus credat
quia tu me misisti.</hi> Ideo quippe addidit, quod dixit, <hi>in nobis,</hi> 
 ut quod unum efficimur fidelissima charitate,
gratiae Dei noverimus tribuendum esse, non nobis:
sicut Apostolus cum dixisset, <hi>Fuistis enim aliquando
tenebrae, nunc autem lux,</hi> inquit; et ne sibi hoc
tribuerent, adjecit, <hi>in Domino <note>(Ephes. V, 8)</note>
          </hi>.</p>
        </div3>
<div3>
          <head>3.</head>
          <p>
 Deinde Salvator noster rogando Patrem, se hominem
demonstrabat: nunc demonstrans et seipsum,
quoniam cum Patre Deus est, facere quod rogat, <hi>Et
ego,</hi> inquit, <hi>claritatem quam dedisti mihi, dedi illis.</hi> 
Quam claritatem, nisi immortalitatem, quam natura
humana in illo fuerat acceptura? Nam nec ipse adhuc
acceperat eam, sed more suo propter immobilitatem
praedestinationis, praeteriti temporis verbis futura significat,
quod nunc clarificandus, hoc est suscitandus
a Patre, et ipse sit nos ad eam claritatem suscitaturus
in fine. Simile est hoc ei quod alibi dicit, <hi>Sicut Pater
suscitat mortuos et vivificat, sic et Filius quos vult vivificat.</hi> 
Et <hi>quos,</hi> nisi eosdem quos Pater? <hi>Quaecumque
enim</hi> Pater <hi>facit,</hi> non alia, sed <hi>haec et Filius;</hi> nec aliter,
sed <hi>similiter facit <note>(Joan. V, 21, 19)</note>
          </hi>. Ac per hoc
suscitavit et seipsum etiam ipse. Nam inde est, <hi>Solvite
templum hoc,</hi> inquit, <hi>et in triduo resuscitabo illud <note>(Id. II, 19)</note>
          </hi>.
Proinde immortalitatis claritatem, quam
sibi a Patre datam dicit, etiam ipse sibi dedisse intelligendus
est, etsi non dicit. Ideo quippe saepius solum
Patrem facere dicit quod et ipse facit cum Patre, ut
quidquid est ei tribuat de quo est. Sed et aliquando
<pb n="1922"/>
etiam tacito Patre, se dicit facere quod facit cum Patre:
ut intelligamus ita Filium non esse a Patris opere
separandum, quando se tacito Patrem dicit aliquid
operari; quemadmodum nec Pater ab opere Filii
separatur, quando ipso tacito Filius operari dicitur,
quod nihilominus pariter operantur. Cum ergo tacet
Filius in opere Patris operationem suam, humilitatem
commendat, ut sit nobis salubrior: cum vero vicissim
in opere suo tacet operationem Patris, parilitatem
suam commendant, ne credatur inferior. Isto igitur
modo et hoc loco nec se facit alienum a Patris opere,
quamvis dixerit, <hi>Claritatem quam dedisti mihi;</hi> quia et
ipse dedit eam sibi: nec Patrem facit alienum ab
opere suo, quamvis dixerit, <hi>dedi eis;</hi> quia et Pater
illam dedit eis. Inseparabilia namque sunt opera non
solum Patris et Filii, verum etiam Spiritus sancti.
Sicut autem ex eo quod Patrem pro suis omnibus rogavit,
hoc fieri voluit, <hi>Ut omnes unum sint:</hi> ita ex hoc
etiam suo beneficio quod ait, <hi>Claritatem quam dedisti
mihi, dedi eis,</hi> id fieri nihilominus voluit; nam continuo
subjunxit, <hi>Ut sint unum, sicut et nos unum
sumus.</hi> </p>
        </div3>
<div3>
          <head>4.</head>
          <p>
 Deinde addidit: <hi>Ego in eis, et tu in me, ut sint
consummati in unum.</hi> Ubi se mediatorem inter Deum
et homines breviter intimavit. Neque enim hoc ita
dictum est, tanquam Pater non sit in nobis, aut nos
in Patre non simus; cum et alio loco dixerit, <hi>Veniemus
ad eum, et mansionem apud eum faciemus <note>(Joan.
XIV, 23)</note>
          </hi>: et hic paulo ante non dixerit, <hi>Ego in eis
et tu in me,</hi> quod dixit modo; aut, Ipsi in me et ego
in te; sed, <hi>Tu in me et ego in te, et ipsi in nobis.</hi> Quod
ergo nunc ait, <hi>Ego in eis et tu in me,</hi> ita dictum est
ex persona Mediatoris, sicut illud quod Apostolus
ait, <hi>Vos Christi, Christus vero Dei <note>(I Cor. III, 23)</note>
          </hi>.
Quod vero addidit, <hi>Ut sint consummati in unum,</hi> ostendit
eo perduci reconciliationem, quae fit per Mediatorem,
ut perfecta beatitudine, cui jam nihil possit
adjici, perfruamur. Unde id quod sequitur, <hi>Ut
cognoscat mundus quia tu me misisti,</hi> non sic accipiendum
puto, tanquam iterum dixerit, <hi>Ut credat mundus:</hi> 
aliquando enim et cognoscere pro eo quod est
credere ponitur, ut est quod ait aliquanto superius, <hi>Et cognoverunt vere quia a te exivi, et crediderunt quia
tu me misisti 
 <note>(Joan. XVII, 8)</note>
          </hi>. Hoc dixit posterius <hi>crediderunt,</hi> 
 quod prius dixerat <hi>cognoverunt.</hi> Sed hic
quandoquidem de consummatione loquitur, talis est
intelligenda cognitio, qualis erit per speciem, non
qualis nunc est per fidem Nam videtur ordo esse
servatus in eo quod paulo ante dixit, <hi>Ut credat mundus;</hi> 
hic autem, <hi>Ut cognoscat mundus.</hi> Ibi enim
quamvis dixerit, <hi>Ut omnes unum sint,</hi> et <hi>in nobis
unum sint,</hi> non ait tamen, <hi>Sint consummati in unum;</hi> 
atque ita subnexuit, <hi>Ut credat mundus quia tu me
misisti:</hi> hic vero, <hi>Ut sint,</hi> inquit, <hi>consummati in unum;</hi> 
ac deinde non addidit, <hi>Ut credat mundus;</hi> sed, <hi>Ut
cognoscat mundus quia tu me misisti.</hi> Quamdiu enim
credimus quod non videmus, nondum sumus ita consummati,
quemadmodum erimus cum meruerimus
videre quod credimus. Rectissime igitur ibi, <hi>Ut credat
mundus;</hi> hic, <hi>Ut cognoscat mundus:</hi> tamen et ibi
<pb n="1923"/>
et hic, <hi>quia tu me misisti;</hi> ut noverimus quantum
pertinet ad Patris et Filii inseparabilem charitatem,
hoc nos modo credere quod tendimus credendo cognoscere.
Si autem diceret, Ut cognoscant quia tu me
misisti: tantumdem valeret quantum hoc quod ait, <hi>Ut cognoscat mundus.</hi> 
 Ipsi sunt enim mundus, non
permanens inimicus, qualis est mundus damnationi
praedestinatus; sed ex inimico amicus effectus, propter
quem <hi>Deus erat in Christo mundum reconcilians
sibi.</hi> Ideo dixit, <hi>Ego in eis et tu in me:</hi> tanquam diceret,
Ego in eis ad quos misisti me; et tu in me, mundum
reconcilians tibi per me.</p>
        </div3>
<div3>
          <head>5.</head>
          <p>
 Propterea sequitur etiam illud quod ait, <hi>Et
dilexisti eos sicut et me dilexisti.</hi> In Filio quippe nos
Pater diligit, quia in ipso nos elegit ante constitutionem
mundi <note>(Ephes. I, 4)</note>. Qui enim diligit Unigenitum,
profecto diligit et membra ejus quae adoptavit
in eum per eum. Nec ideo pares sumus unigenito
Filio per quem creati et recreati sumus; quia dictum
est, <hi>Dilexisti eos sicut et me.</hi> Neque enim semper
aequalitatem significat, qui dicit, Sicut illud, ita
et illud: sed aliquando tantum, Quia est illud, est et
illud; aut, Quia est illud, ut sit et illud. Quis enim
dixerit eo prorsus modo in mundum a Christo Apostolos
missos, quomodo est ipse missus a Patre? Ut
enim alias taceam differentias, quas commemorare
longum est, missi sunt certe illi cum jam homines
essent; missus est autem ipse ut homo esset: et tamen
superius ait, <hi>Sicut me misisti in mundum, et
ego misi eos in mundum <note>(Joan. XVII, 18)</note>
          </hi>; tanquam
diceret, Quia misisti me, misi eos. Ita et hoc loco, <hi>Dilexisti eos,</hi> 
 inquit, <hi>sicut me dilexisti;</hi> quod nihil
aliud est quam, Dilexisti eos, quoniam et me dilexisti.
Non enim membra Filii non diligeret qui diligit
Filium; aut alia causa est diligendi membra ejus,
nisi quia diligit eum. Sed diligit Filium secundum
divinitatem, quia genuit illum aequalem sibi; diligit
eum etiam secundum id quod homo est, quia ipsum
unigenitum Verbum caro factum est, et propter Verbum
est ei chara Verbi caro: nos autem diligit,
quoniam sumus ejus membra quem diligit; et
hoc ut essemus, propter hoc nos dilexit antequam
essemus.</p>
        </div3>
<div3>
          <head>6.</head>
          <p>
 Quapropter incomprehensibilis est dilectio qua
diligit Deus, neque mutabilis. Non enim ex quo ei
reconciliati sumus per sanguinem Filii ejus, non coepit
diligere; sed ante mundi constitutionem dilexit
nos, ut cum ejus Unigenito etiam nos filii ejus essemus,
priusquam omnino aliquid essemus. Quod ergo
reconciliati sumus Deo per mortem Filii ejus, non
sic audiatur, non sic accipiatur, quasi ideo nos reconciliaverit
ei Filius, ut jam inciperet amare quos oderat;
sicut reconciliatur inimicus inimico, ut deinde
sint amici, et invicem diligant qui oderant invicem:
sed jam nos diligenti reconciliati sumus ei, cum quo
propter peccatum inimicitias habebamus. Quod utrum
verum dicam, attestetur Apostolus: <hi>Commendat,</hi> 
<pb n="1924"/>
inquit, <hi>dilectionem suam Deus in nobis, quoniam cum
adhuc peccatores essemus, Christus pro nobis mortuus
est <note>(Rom. V, 8, 9)</note>
          </hi>. Habebat itaque ille erga nos charitatem,
etiam cum inimicitias adversum eum exercentes
operaremur iniquitatem: et tamen ei verissime
dictum est, <hi>Odisti, Domine, omnes qui operantur iniquitatem <note>(Psal. V, 7)</note>
          </hi>.
Proinde miro et divino modo
et quando nos oderat, diligebat: oderat enim nos,
quales ipse non fecerat; et quia iniquitas nostra opus
ejus non omni ex parte consumpserat, noverat simul
in unoquoque nostrum et odisse quod feceramus,
et amare quod fecerat. Et hoc quidem in omnibus
intelligi potest de illo, cui veraciter dicitur, <hi>Nihil
odisti eorum quae fecisti <note>(Sap. XI, 25)</note>
          </hi>. Non enim
quodcumque odisset esse voluisset, aut omnino esset
quod omnipotens esse noluisset, nisi et in eo quod
odit, esset etiam quod amaret. Merito quippe odit, et
velut a regula suae artis alienum improbat vitium:
amat tamen suum etiam in vitiosis vel sanatione beneficium,
vel damnatione judicium. Ita Deus, et nihil
odit eorum quae fecit: naturarum enim, non vitiorum
conditor, mala quae odit, ipse non fecit; et de
malis eisdem vel sanando ea per misericordiam, vel
ordinando per judicium, bona sunt ipsa quae facit.
Cum igitur eorum quae fecit nihil oderit, quis digne
possit eloqui, quantum diligat membra Unigeniti sui;
et quanto amplius ipsum Unigenitum, in quo condita
sunt omnia visibilia et invisibilia, quae in suis generibus
ordinata ordinatissime diligit? Membra quippe
Unigeniti ad Angelorum sanctorum aequalitatem gratiae
suae largitate perducit: Unigenitus autem cum sit
Dominus omnium, procul dubio est Dominus Angelorum,
natura qua Deus est, non Angelis, sed Patri
potius aequalis; gratia vero qua homo est, quomodo
non excedit excellentiam cujuslibet angeli, cum sit
una persona carnis et Verbi?</p>
        </div3>
<div3>
          <head>7.</head>
          <p>
 Quanquam non desint qui etiam nos Angelis
praeferant; quia pro nobis, inquiunt, non pro Angelis
mortuus est Christus. Id quid est aliud, quam de impietate
velle gloriari? Etenim <hi>Christus,</hi> sicut ait
Apostolus, <hi>juxta tempus pro impiis mortuus est <note>(Rom.
V, 6)</note>
          </hi>. Hic ergo non meritum nostrum, sed Dei misericordia
commendatur. Nam quale est ideo se velle
laudari, quia vitio suo tam detestabiliter aegrotavit,
ut non posset aliter quam medici morte sanari? Non
est haec nostrorum gloria meritorum, sed medicina
morborum. An ideo nos praeferimus Angelis, quia
cum et angeli peccaverint, nihil eis tale unde sanarentur
impensum est? Quasi aliquid eis vel parvum
fuerit impensum, et nobis amplius. Quod si et hoc
factum esset, adhuc quaeri posset utrum ideo fuisset
factum, quod steteramus excellentius, an quod desperatius
jacebamus. Cum vero noverimus bonorum
omnium Creatorem reparandis angelis malis nihil
gratiae contulisse, cur non potius intelligimus quod
tanto damnabilior eorum judicata sit culpa, quanto
erat natura sublimior? Tanto enim minus quam nos
<pb n="1925"/>
peccare debuerunt, quanto meliores nobis fuerunt.
Nunc autem in offendendo Creatorem tanto exsecrabilius
beneficio ejus ingrati exstiterunt, quanto beneficentius
sunt creati; nec eis satis fuit desertores esse
illius, nisi et nostri fierent deceptores. Hoc itaque
nobis magnum bonum conferet, qui dilexit nos sicut
dilexit Christum, ut propter ipsum cujus membra nos
esse voluit, aequales Angelis sanctis simus <note>(Luc. XX,
36)</note>, quibus et natura inferiores conditi sumus, et
peccato indigniores facti, qui eorum fieri qualescumque
socii deberemus.
</p>
        </div3>
      </div1>

<div1>
        <head>TRACTATUS CXI. <hi>De eo quod Dominus dicit,</hi> Pater, quos dedisti mihi, volo ut ubi ego sum, et illi sint mecum; <hi>usque ad id,</hi> Ut dilectio qua dilexisti me, in ipsis sit, et ego in ipsis. <hi>Cap.</hi> XVII, V\. 24-26.</head>
<div3>
          <head>1.</head>
          <p>
 In magnam spem Dominus Jesus suos erigit, qua
major omnino esse non possit. Audite, et estote in
spe gaudentes, propter quod vita ista non amanda,
sed toleranda sit, ut esse possitis in ejus tribulatione
patientes <note>(Rom. XII, 12)</note>. Audite, inquam, et quo spes
nostra levetur attendite. Christus Jesus dicit, Filius
Dei unigenitus qui Patri coaeternus et aequalis est,
dicit; qui propter nos homo factus est, sed sicut
omnis homo mendax <note>(Psal CXV, 11)</note> non factus est, dicit;
via, vita, veritas dicit <note>(Joan. XIV, 6)</note>; qui mundum
vicit <note>(Id. XVI, 33)</note>, de his quibus vicit, dicit. Audite,
credite, sperate, desiderate quod dicit: <hi>Pater,</hi> inquit, <hi>quos dedisti mihi, volo ut ubi ego sum, et illi sint mecum.</hi> 
Qui sunt isti quos ait a Patre datos sibi? Nonne
illi de quibus alio loco dicit, <hi>Nemo venit ad me, nisi
Pater qui misit me, traxerit eum <note>(Id. VI, 44)</note>
          </hi>? Jam quomodo
ea quae fieri dicit a Patre, faciat et ipse cum
Patre, si quid in hoc Evangelio profecimus, novimus.
Ipsi sunt ergo quos a Patre accepit, quos et ipse elegit
de mundo, atque elegit ut jam non sint de mundo,
sicut non est et ipse de mundo: ut sint tamen etiam
ipsi mundus credens et cognoscens quod Christus a
Deo Patre sit missus, ut mundus ex mundo liberaretur,
ne mundus Deo reconciliandus cum mundo inimicissimo
damnaretur. Sic enim ait in hujus orationis
exordio: <hi>Dedisti ei potestatem omnis carnis,</hi> id est
omnis hominis, <hi>ut omne quod dedisti ei, det eis vitam
aeternam <note>(Id. XVII, 2)</note>
          </hi>. Ubi ostendit potestatem se
quidem omnis hominis accepisse, ut liberet quos voluerit,
damnet quos voluerit, qui vivos et mortuos judicabit;
sed eos sibi esse datos, quibus omnibus det
vitam aeternam. Sic enim ait: <hi>Ut omne quod dedisti
ei, det eis vitam aeternam.</hi> Proinde non ei dati sunt,
quibus vitam non dabit aeternam: quamvis et ipsorum
potestas data sit, cui potestas data est omnis carnis,
id est omnis hominis. Ita mundus reconciliatus ex inimico
liberabitur mundo, cum in illum exserit potestatem
suam, ut eum in mortem mittat aeternam:
hunc autem facit suum, cui vitam donet aeternam.
Quapropter omnibus prorsus ovibus suis bonus pastor,
omnibus membris suis magnum caput promisit
hoc praemium, ut ubi ipse est, et nos cum illo simus:
nec poterit nisi fieri quod omnipotenti Patri se velle
<pb n="1926"/>
dixit omnipotens Filius. Ibi est enim et Spiritus sanctus
pariter aeternus, pariter Deus, Spiritus unus
duorum, et substantia voluntatis amborum. Nam illud
quod dixisse legitur propinquante passione, <hi>Verum
non quod ego volo, sed quod tu vis, Pater <note>(Matth.
XXVI, 39)</note>
          </hi>, quasi alia Patris, alia Filii sit voluntas aut
fuerit, sonus est nostrae infirmitatis, quamvis fidelis,
quam in se caput nostrum transfiguravit, quando
etiam peccata nostra portavit. Unam vero esse Patris
et Filii voluntatem, quorum etiam Spiritus unus est,
quo adjuncto cognoscimus Trinitatem, etsi intelligere
nondum permittit infirmitas, credat pietas.</p>
        </div3>
<div3>
          <head>2.</head>
          <p>
 Sed quoniam quibus promiserit et quam firma
sit ipsa promissio, pro sermonis brevitate jam diximus;
hoc ipsum quantum valemus, quid sit quod dignatus
est promittere videamus, <hi>quos dedisti mihi,</hi> inquit, <hi>volo ut ubi ego sum, et ipsi sint mecum.</hi> 
 Quantum
attinet ad creaturam in qua factus est ex semine David
secundum carnem <note>(Rom. I, 3)</note>, nec ipse adhuc erat
ubi futurus erat: sed eo modo dicere potuit, <hi>ubi ego
sum,</hi> quo intelligeremus quod cito fuerat ascensurus
in coelum, ut jam ibi esse se diceret ubi fuerat mox
futurus. Potuit et in illo modo, quo ante jam dixerat
loquens ad Nicodemum, <hi>Nemo ascendit in coelum, nisi
qui descendit de coelo, Filius hominis, qui in coelo est <note>(Joan. III, 13)</note>
          </hi>.
Nam et ibi non dixit, Erit; sed, <hi>est,</hi> 
propter unitatem personae, in qua et Deus homo est,
et homo Deus. In coelo ergo nos futuros esse promisit:
illo enim forma servi levata est, quam sumpsit ex Virgine,
et ad Patris dexteram collocata. Propter spem
tanti hujus boni et Apostolus ait: <hi>Deus autem qui dives
est in misericordia, propter multam dilectionem qua
dilexit nos, et cum essemus mortui peccatis, convivificavit
nos Christo, cujus gratia sumus salvi facti; et simul
excitavit, et simul sedere fecit in coelestibus in Christo
Jesu <note>(Ephes. II, 4-6)</note>
          </hi>. Hoc ergo potest intelligi dixisse
Dominus, <hi>Ut ubi ego sum, et illi sint mecum.</hi> Et ipse
quidem de se dixit quod ibi jam esset; de nobis autem
velle se dixit ut essemus ibi cum illo, non quod
jam essemus ostendit. Apostolus autem quod Dominus
velle se dixit ut fieret, tanquam factum fuerit est
locutus. Non enim ait, Excitaturus est, et in coelestibus
sedere facturus; sed, <hi>excitavit, et sedere in coelestibus
fecit:</hi> quia non inaniter sed fideliter jam deputat
factum quod futurum esse non dubitat. Quod vero
attinet ad formam Dei in qua aequalis est Patri, si secundum
eam velimus intelligere quod dictum est, <hi>Volo
ut ubi ego sum, et illi sint mecum;</hi> abscedat ab animo
omnis imaginum corporalium cogitatio: quidquid
menti occurrerit longum, latum, crassum, qualibet
luce corporea coloratum, per quaelibet locorum spatia
vel finita, vel infinita diffusum, ab his omnibus,
quantum potest, aciem suae contemplationis vel intentionis
avertat. Et non inquiratur aequalis Patri Filius
ubi sit, quoniam nemo invenit ubi non sit. Sed
qui vult quaerere, quaerat potius ut cum illo sit; non
ubique sicut ille, sed ubicumque esse potuerit. Qui
enim homini poenaliter pendenti, et salubriter confitenti
ait, <hi>Hodie mecum eris in paradiso <note>(Luc. XXIII, 43)</note>
          </hi>;
<pb n="1927"/>
secundum id quod homo erat, anima ejus ipso die futura
fuerat in inferno, caro in sepulcro; secundum
autem id quod Deus erat, utique et in paradiso erat.
Et ideo latronis anima a pristinis facinoribus absoluta,
et illius munere jam beata, quamvis ubique sicut ille
esse non poterat; tamen etiam ipso die cum illo in
paradiso esse poterat, unde ille qui ubique semper
est, non recesserat. Propterea nimirum non ei satis
fuit dicere, <hi>Volo ut ubi ego sum, et illi sint;</hi> sed addidit, <hi>mecum.</hi> 
 Esse enim cum illo, magnum bonum est.
Nam et miseri esse possunt ubi est ille, quoniam quicumque
ubicumque fuerint, est et ille: sed beati soli
sunt cum illo, quia beati esse non poterunt nisi ex
illo. Annon Deo veraciter dictum est, <hi>Si ascendero in
coelum, tu ibi es; et si descendero in infernum, ades <note>(Psal. CXXXVIII, 8)</note>
          </hi>?
aut vero Christus non est Dei
Sapientia, quae <hi>attingit ubique propter suam munditiam <note>(Sap. VII, 24)</note>
          </hi>?
Sed lux lucet in tenebris, nec eam tenebrae
comprehendunt <note>(Joan. I, 5)</note>. Ac per hoc, ut de
re visibili, quamvis longe dissimili, qualecumque sumamus
exemplum, sicut caecus etiamsi ibi sit ubi lux
est, non est tamen ipse cum luce, sed absens est a
praesente; ita infidelis atque impius, aut etiamsi fidelis
et pius, nondum tamen ad intuendum lumen sapientiae
idoneus, etiamsi esse nusquam possit ubi non sit
et Christus, non est tamen ipse cum Christo, duntaxat
per speciem. Nam hominem pie fidelem, non est dubitandum
cum Christo esse per fidem: propter quod
dicit, <hi>Qui non est mecum, adversum me est <note>(Matth.
XII, 30)</note>
          </hi>. Sed cum Patri Deo dicebat, <hi>Quos dedisti mihi,
volo ut ubi ego sum, et ipsi sint mecum;</hi> de specie illa
omnino dicebat, in qua videbimus eum sicuti est <note>(I Joan. III, 2)</note>.</p>
        </div3>
<div3>
          <head>3.</head>
          <p>
 Nemo serenissimum sensum nubilosa contradictione
perturbet; consequentia perhibeant testimonium
praecedentibus verbis. Nempe cum dixisset, <hi>Volo
ut ubi ego sum, et ipsi sint mecum,</hi> continuo secutus
adjunxit, <hi>Ut videant claritatem meam quam dedisti mihi,
quia dilexisti me ante constitutionem mundi. Ut videant,</hi> 
dixit; non, ut credant. Fidei merces est ista, non fides.
Si enim fides in Epistola ad Hebraeos recte definita
est, <hi>Convictio rerum quae non videntur <note>(Hebr.
XI, 1)</note>
          </hi>; cur non merces fidei definiatur, Visio rerum
quae creditae sperabantur? Cum viderimus enim claritatem
quam dedit Pater Filio, etiamsi eam dici hoc
loco intelligamus, non quam Pater aequali Filio gignens
eum dedit, sed quam facto hominis filio dedit ei post
mortem crucis: quando ergo videbimus illam Filii
claritatem, profecto tunc fiet judicium vivorum atque
mortuorum, tunc tolletur impius, ne videat claritatem
Domini <note>(Isai. XXVI, 10)</note>; quam, nisi illam qua Deus
est? Beati enim mundicordes, quoniam ipsi Deum videbunt <note>(Matth. V, 8)</note>:
nec mundicordes sunt impii,
propterea non videbunt. Tunc ibunt ipsi in supplicium
aeternum; sic enim tolletur impius ne videat
claritatem Domini: justi autem ibunt in vitam aeternam <note>(Id. XXV, 46)</note>.
Et quae est vita aeterna? <hi>Ut cognoscant,</hi> 
inquit, <hi>te solum verum Deum, et quem misisti
<pb n="1928"/>
Jesum Christum <note>(Joan. XVII, 3)</note>
          </hi>: non utique sicut
eum cognoverunt qui licet non mundicordes, tamen
in forma servi clarificata judicantem videre potuerunt;
sed sicut cognoscendus est a mundis corde solus verus
Deus, cum Patre et Spiritu sancto Filius, quia ipsa
Trinitas est solus verus Deus. Si ergo secundum id
quod Filius Dei Deus est Patri aequalis atque coaeternus;
accipiamus hoc dictum, <hi>Volo ut ubi ego sum, et
ipsi sint mecum,</hi> in Patre cum Christo erimus; sed ille
sicut ille, nos sicut nos, ubicumque corpore fuerimus.
Si enim loca dicenda sunt, et quibus non corpora
continentur, et locus est cuique rei ubi est; locus
Christi aeternus ubi semper est, ipse Pater est, et locus
Patris Filius est; quia, <hi>Ego,</hi> inquit, <hi>in Patre, et
Pater in me est <note>(Id. XIV, 10)</note>
          </hi>; et in hac oratione, <hi>Sicut
tu Pater,</hi> inquit, <hi>in me, et ego in te:</hi> et locus noster
ipsi sunt, quia sequitur, <hi>Ut et ipsi in nobis unum sint <note>(Id. XVII, 21)</note>
          </hi>:
et nos locus Dei sumus, quoniam templum
ejus sumus; sicut orat pro nobis qui mortuus
est pro nobis, vivitque pro nobis, ut in ipsis unum simus;
quia <hi>factus est in pace locus ejus, et habitatio ejus
in Sion <note>(Psal. LXXV, 3)</note>
          </hi>, quae nos sumus. Sed quis idoneus
loca ista, vel quae sunt in locis istis, sine spatiosis
capacitatibus et sine corporeis molibus cogitare?
Non parum tamen proficitur, si saltem quidquid tale
oculo cordis occurrit, negatur, respuitur, improbatur:
et lux quaedam in qua ista neganda, respuenda, improbanda
cernuntur, sicut potuerit, cogitatur; et quam
sit certa cognoscitur, et amatur, ut inde surgatur, atque
ad interiora tendatur: quae cum penetrare mens
invalida, et minus quam illa sunt, pura, nequiverit;
non sine amoris gemitu et desiderii lacrymis inde pellatur;
et patienter ferat quamdiu fide mundatur, atque
ut illic habitare valeat, sanctis moribus praeparatur.</p>
        </div3>
<div3>
          <head>4.</head>
          <p>
 Quomodo ergo non erimus cum Christo ubi est,
quando in Patre cum illo erimus in quo est? Neque
hinc Apostolus nobis, quamvis nondum rem tenentibus,
sed tamen spem gerentibus, tacuit. Ait enim: <hi>Si resurrexistis cum Christo, quae sursum sunt quaerite,
ubi Christus est in dextera Dei sedens; quae sursum sunt
sapite, non quae super terram. Mortui enim estis,</hi> 
 inquit, <hi>et vita vestra abscondita est cum Christo in Deo.</hi> 
 Ecce
interim fide ac spe vita nostra ubi Christus est, cum
illo est; quia cum Christo in Deo est. Ecce velut jam
factum est quod oravit ut fieret, dicens, <hi>Volo ut ubi
ego sum, et ipsi sint mecum:</hi> sed nunc per fidem.
Quando autem fiet per speciem? <hi>Cum Christus,</hi> inquit, <hi>apparuerit vita vestra, tunc et vos apparebitis cum ipso
in gloria 
 <note>(Coloss. III, 1-4)</note>
          </hi>. Tunc apparebimus quod
tunc erimus; quia tunc apparebit non inaniter nos id
credidisse ac sperasse antequam essemus Faciet hoc
cui Filius cum dixisset, <hi>Ut videant claritatem meam
quam dedisti mihi,</hi> continuo subjunxit, <hi>Quia dilexisti
me ante constitutionem mundi.</hi> In illo enim dilexit et
<pb n="1929"/>
nos ante constitutionem mundi, et tunc praedestinavit
quod in fine facturus est mundi.</p>
        </div3>
<div3>
          <head>5.</head>
          <p>
 <hi>Pater,</hi> inquit, <hi>juste, mundus te non cognovit.</hi> 
Quia justus es, ideo te non cognovit. Mundus quippe
ille damnationi praedestinatus merito non cognovit:
mundus vero quem per Christum reconciliavit sibi,
non merito, sed gratia cognovit. Quid est enim eum
cognoscere, nisi vita aeterna? quam mundo damnato
utique non dedit, reconciliato dedit. Propterea itaque
mundus non cognovit, quia justus es, et meritis ejus,
ut non cognosceret, tribuisti: et propterea mundus
reconciliatus cognovit, quia misericors es, et ut cognosceret
non ei merito, sed gratia subvenisti. Denique
sequitur, <hi>Ego autem te cognovi.</hi> Ipse fons gratiae
est Deus natura, homo autem de Spiritu sancto et
Virgine ineffabili gratia: denique propter ipsum, quia
gratia Dei per Jesum Christum est Dominum nostrum, <hi>Et hi cognoverunt,</hi> 
 inquit, <hi>quia tu me misisti.</hi> 
Ipse est mundus reconciliatus. Sed quia tu me misisti,
ideo cognoverunt: ergo gratia cognoverunt.</p>
        </div3>
<div3>
          <head>6.</head>
          <p>
 <hi>Et notum feci eis,</hi> inquit, <hi>nomen tuum, et notum
faciam.</hi> Notum feci per fidem, notum faciam per speciem:
notum feci cum fine peregrinantibus, notum
faciam sine fine regnantibus. <hi>Ut dilectio,</hi> inquit, <hi>quam
dilexisti me, in ipsis sit, et ego in ipsis.</hi> Non est usitata
locutio, <hi>dilectio quam dilexisti me, in ipsis sit, et ego
in ipsis:</hi> usitate quippe diceretur, dilectio qua dilexisti
me. De graeco quidem ista translata est: sed sunt similes
et latinae; sicut dicimus, Fidelem servitutem
servivit, strenuam militiam militavit; cum dici debuisse
videatur, Fideli servitute servivit, strenua militia
militavit. Qualis autem ista locutio est, <hi>dilectio
quam dilexisti me;</hi> tali et Apostolus usus est, <hi>Bonum
certamen certavi <note>(II Tim. IV, 7)</note>
          </hi>: non ait, bono certamine,
quod usitatius et tanquam rectius diceretur.
Quomodo autem dilectio quam dilexit Pater Filium,
est et in nobis, nisi quia membra ejus sumus, et in
illo diligimur, cum ipse diligitur totus, id est caput et
corpus? Ideo subjunxit, <hi>et ego in ipsis;</hi> tanquam diceret,
quoniam ego sum et in ipsis. Aliter enim est in
nobis tanquam in templo suo; aliter autem quia et
nos ipse sumus, cum secundum id quod ut caput nostrum
esset, homo factus est, corpus ejus sumus. Finita
est Salvatoris oratio, incipit passio: ergo et iste
sermo finiatur, ut de passione quod ipse donaverit,
aliis sermonibus disputetur.
</p>
        </div3>
      </div1>

<div1>
        <head>TRACTATUS CXII. <hi>In id quod sequitur,</hi> Haec cum dixisset Jesus, egressus est cum discipulis suis, <hi>etc.; usque ad id,</hi> Comprehenderunt Jesum, et ligaverunt eum. <hi>Cap.</hi> XVIII, V\. 1-12.</head>
<div3>
          <head>1.</head>
          <p>
 Terminato magno prolixoque sermone quem
post coenam Dominus, fundendo pro nobis proximus
sanguini, ad discipulos habuit qui cum illo tunc erant,
adjuncta oratione quam direxit ad Patrem, deinceps
ejus passionem Joannes evangelista sic orsus est:
 « Haec cum dixisset Jesus, egressus est cum discipulis
suis trans torrentem Cedron, ubi erat hortus, in quem
<pb n="1930"/>
introivit ipse et discipuli ejus. Sciebat autem et Judas,
qui tradebat eum, locum; quia frequenter Jesus convenerat
illuc cum discipulis suis. »  Hoc quod narrat
ingressum Dominum cum discipulis suis in hortum,
non continuo factum est, cum ejus illa finita esset
oratio, de cujus verbis ait, <hi>Haec cum dixisset Jesus:</hi> 
sed alia quaedam sunt interposita quae ab isto praetermissa
apud alios evangelistas leguntur; sicut apud
hunc inveniuntur multa quae illi similiter in sua narratione
tacuerunt. Quomodo autem inter se omnes
conveniant, nec veritati quae per alium promitur, ab
alio repugnetur, quisquis nosse desiderat, non in his
sermonibus, sed in aliis laboriosis litteris quaerat;
nec stando et audiendo, sed potius sedendo et legendo,
vel legenti aurem mentemque intentissimam
praebendo, illa condiscat. Credat tamen antequam
sciat, sive id etiam scire in hac vita possit, sive per
aliqua impedimenta non possit, nihil ab aliquo evangelista
esse conscriptum, quantum ad hos attinet quos
in auctoritatem canonicam recepit Ecclesia, quod vel
ipsius vel alterius non minus veraci narrationi possit
esse contrarium. Nunc itaque hujus beati Joannis narrationem,
ut suscepimus tractandam, sine aliorum
comparatione videamus, in eis quae manifesta sunt
non immorantes; ut hoc ubi opus est, causa poscente
faciamus. Non ergo sic accipiamus quod ait, <hi>Haec cum
dixisset Jesus, egressus est cum discipulis suis trans torrentem
Cedron, ubi erat hortus, in quem introivit ipse et
discipuli ejus,</hi> tanquam continuo post illa verba in illum
hortum fuerit ingressus: sed ad hoc valeat
quod dictum est, <hi>Haec cum dixisset Jesus,</hi> ut non
eum ante opinemur ingressum, quam illa verba finiret.</p>
        </div3>
<div3>
          <head>2.</head>
          <p>
 <hi>Sciebat,</hi> inquit, <hi>et Judas, qui tradebat eum, locum.</hi> 
Ordo verborum est, <hi>Sciebat locum qui tradebat
eum. Quia frequenter,</hi> inquit, <hi>Jesus convenerat illuc
cum discipulis suis.</hi> Ibi ergo lupus ovina pelle contectus,
et inter oves alto Patrisfamilias consilio toleratus,
didicit ubi ad tempus exiguum dispergeret
gregem, insidiis appetendo pastorem. <hi>Judas ergo,</hi> inquit, <hi>cum accepisset cohortem, et a principibus et Pharisaeis
ministros, venit illuc cum laternis et facibus et
armis.</hi> 
 Cohors non Judaeorum, sed militum fuit. A
praeside itaque intelligatur accepta, tanquam ad tenendum
reum, servato ordine legitimae potestatis, ut
nullus tenentibus auderet obsistere: quanquam et
manus tanta fuerat congregata, et sic armata veniebat,
ut vel terreret vel etiam repugnaret, si quisquam
Christum defendere auderet. Ita quippe ejus abscondebatur
potestas, et obtendebatur infirmitas, ut haec
inimicis necessaria viderentur adversus eum, in quem
nihil valuisset nisi quod ipse voluisset; bene utens
bonus malis, et faciens bona de malis, ad faciendos
bonos ex malis et discernendos bonos a malis.</p>
        </div3>
<div3>
          <head>3.</head>
          <p>
 « Jesus itaque, »  sicut Evangelista secutus adjungit,
 « sciens omnia quae ventura erant super eum, processit,
et dicit eis: Quem quaeritis? Responderunt ei:
Jesum Nazarenum. Dicit eis Jesus: Ego sum. Stabat
<pb n="1931"/>
autem et Judas, qui tradebat eum, cum ipsis. Ut ergo
dixit eis, Ego sum, abierunt retrorsum, et ceciderunt
in terram. »  Ubi nunc militum cohors, et ministri
principum ac Pharisaeorum? ubi terror et munimen
armorum? Nempe una vox dicentis, <hi>Ego sum,</hi> tantam
turbam odiis ferocem armisque terribilem, sine telo
ullo percussit, repulit, stravit. Deus enim latebat in
carne; et sempiternus dies ita membris occultabatur
humanis, ut laternis et facibus quaereretur occidendus
a tenebris. <hi>Ego sum,</hi> dicit; et impios dejicit. Quid
judicaturus faciet, qui judicandus hoc fecit? Quid regnaturus
poterit, qui moriturus hoc potuit? Et nunc
ubique per Evangelium, <hi>Ego sum,</hi> dicit Christus; et
a Judaeis exspectatur Antichristus, ut retro redeant,
et in terram cadant, quoniam deserentes coelestia,
terrena desiderant. Certe ad comprehendendum
Jesum persecutores cum traditore venerunt,
quem quaerebant invenerunt, audierunt <hi>Ego sum:</hi> 
quare non comprehenderunt, sed abierunt retro, et
ceciderunt, nisi quia hoc voluit, qui potuit quidquid
voluit? Verum si nunquam se ab eis permitteret apprehendi,
non quidem illi facerent propter quod venerant,
sed nec ipse faceret propter quod venerat.
Eum quippe illi occidendum quaerebant saeviendo;
sed quaerebat nos et ipse moriendo. Proinde quia
tenere volentibus, nec valentibus, ostendit potestatem
suam; jam teneant eum, ut faciat de nescientibus voluntatem
suam.</p>
        </div3>
<div3>
          <head>4.</head>
          <p>
 « Iterum ergo eos interrogavit: Quem quaeritis?
Illi autem dixerunt: Jesum Nazarenum. Respondit
Jesus: Dixi vobis quia ego sum. Si ergo me quaeritis,
sinite hos abire. Ut impleretur sermo quem dixit,
Quia quos dedisti mihi, non perdidi ex eis quemquam.
Si me, »  inquit,  « quaeritis, sinite hos abire. »  Inimicos
videt, et hoc faciunt quod jubet; sinunt eos
abire, quos non vult perire. Numquid autem non
erant postea morituri? Cur ergo si tunc morerentur,
perderet eos, nisi quia nondum sic in eum credebant,
quomodo credunt quicumque non pereunt?</p>
        </div3>
<div3>
          <head>5.</head>
          <p>
 <hi>Simon ergo Petrus habens gladium, eduxit eum,
et percussit servum principis sacerdotum, et abscidit ejus
auriculam dexteram. Erat autem nomen servo Malchus.</hi> 
Solus hic evangelista etiam nomen hujus servi expressit:
sicut Lucas solus, quod ejus auriculam Dominus
tetigerit, et sanaverit eum <note>(Luc. XXII, 51)</note>. Malchus
autem interpretatur Regnaturus. Quid ergo auris pro
Domino amputata et a Domino sanata significat, nisi
auditum amputata vetustate renovatum, ut sit in novitate
spiritus, et non in vetustate litterae <note>(Rom. VII,
6)</note>? Quod cui praestitum fuerit a Christo, quis dubitet
regnaturum esse cum Christo? Quod autem servus
inventus est, et hoc ad illam pertinet vetustatem quae
in servitutem generat, quod est Agar <note>(Galat. IV, 24)</note>.
Sed cum accessit sanitas, figurata est et libertas. Factum
tamen Petri Dominus improbavit, et progredi
ultra prohibuit dicens: <hi>Mitte gladium in vaginam. Calicem
quem dedit mihi Pater, non bibam illum?</hi> In suo
<pb n="1932"/>
quippe facto ille discipulus magistrum defendere voluit,
non quod significandum est cogitavit. Et ille igitur
ad patientiam commonendus fuit, et hoc ad intelligentiam
conscribendum. Quod autem a Patre sibi
dicit datum calicem passionis, profecto illud est quod
ait Apostolus: <hi>Si Deus pro nobis, quis contra nos? Qui
Filio proprio non pepercit, sed pro nobis omnibus tradidit
eum <note>(Rom. VIII, 31, 32)</note>
          </hi>. Verum auctor calicis
hujus est etiam ipse qui bibit. Unde idem apostolus
item dicit: <hi>Christus dilexit nos, et tradidit semetipsum
pro nobis oblationem et hostiam Deo in odorem suavitatis <note>(Ephes. V, 2)</note>
          </hi>.</p>
        </div3>
<div3>
          <head>6.</head>
          <p>
 <hi>Cohors autem et tribunus et ministri Judaeorum
comprehenderunt Jesum, et ligaverunt eum.</hi> Comprehenderunt
ad quem non accesserunt: quoniam dies
ille, illi vero tenebrae permanserunt; nec audierunt, <hi>Accedite ad eum et illuminamini 
 <note>(Psal. XXXIII, 6)</note>
          </hi>. Si
enim sic accederent, non eum manibus occidendum,
sed recipiendum corde comprehenderent. Nunc autem
quando eum illo modo comprehenderunt, tunc ab illo
longius recesserunt: et ligaverunt eum a quo solvi
potius velle debuerunt. Et erant fortassis in eis qui
tunc imposuerunt Christo vincula sua, atque ab eo
postea liberati dixerunt, <hi>Disrupisti vincula mea <note>(Psal.
CXV, 16)</note>
          </hi>. Haec hodie satis sint; tractabuntur. Deo volente,
sermone alio quae sequuntur.
</p>
        </div3>
      </div1>

<div1>
        <head>TRACTATUS CXIII. <hi>Ab eo quod legitur,</hi> Et adduxerunt eum ad Annam primum; <hi>usque ad id,</hi> Iterum ergo negavit Petrus, et statim gallus cantavit. <hi>Cap.</hi> XVIII, V\. 13-27.</head>
<div3>
          <head>1.</head>
          <p>
 Posteaquam persecutores tradente Juda comprehensum
Dominum ligaverunt, qui dilexit nos et tradidit
semetipsum pro nobis <note>(Ephes. V, 2)</note>, et cui Pater
non pepercit, sed pro nobis omnibus tradidit eum <note>(Rom. VIII, 32)</note>;
ut intelligatur Judas, non laudabilis
utilitate traditionis hujus, sed sceleris voluntate damnabilis: <hi>Adduxerunt eum,</hi> 
 sicut Joannes evangelista
narrat, <hi>ad Annam primum.</hi> Nec tacet causam cur ita factum
sit: <hi>Erat enim,</hi> inquit, <hi>socer Caiphae, qui erat
pontifex anni illius. Erat autem,</hi> inquit, <hi>Caiphas qui
consilium dedit Judaeis, Quia expedit unum hominem
mori pro populo.</hi> Merito et Matthaeus cum id brevius
narrare voluisset, eum ad Caipham ductum fuisse
commemorat <note>(Matth. XXVI, 57)</note>; quia et ad Annam prius
ideo ductus est, quod socer ejus fuerit: ubi intelligendum
est hoc eumdem Caipham fieri voluisse.</p>
        </div3>
<div3>
          <head>2.</head>
          <p>
 <hi>Sequebatur autem,</hi> inquit, <hi>Jesum Simon Petrus,
et alius discipulus.</hi> Quisnam iste sit discipulus, non
temere affirmandum est, quia tacetur. Solet autem
se idem Joannes ita significare, et addere, <hi>quem diligebat
Jesus <note>(Joan. XIII, 23, et XIX, 26)</note>
          </hi>. Fortassis ergo
et hic ipse est: quisquis tamen sit, sequentia videamus.
 « Discipulus autem ille, »  inquit,  « erat notus
pontifici, et introivit cum Jesu in atrium pontificis:
Petrus autem stabat ad ostium foris. Exiit ergo alius
discipulus qui erat notus pontifici, et dixit ostiariae et
introduxit Petrum. Dicit ergo Petro ancilla ostiaria:
Numquid et ut ex discipulis es hominis istius? Dicit
<pb n="1933"/>
ille: Non sum. »  Ecce columna firmissima ad unius
aurae impulsum tota contremuit. Ubi est illa promittentis
audacia, et de se plurimum praefidentis? Ubi
sunt verba illa, quando ait, <hi>Quare non possum te sequi
modo? animam meam pro te ponam <note>(Joan. XIII, 37)</note>
          </hi>? Hoccine
est sequi magistrum, se negare discipulum? siccine
pro Domino anima ponitur, ut hoc ne fiat, vox
ancillae formidetur? Sed quid mirum si Deus vera praedixit,
homo autem falsa praesumpsit? Sane in ista quae
jam coepta est negatione apostoli Petri, debemus advertere
non solum ab eo negari Christum, qui dicit
eum non esse Christum; sed ab illo etiam qui cum
sit, negat se esse christianum. Dominus enim non ait
Petro, Discipulum meum te negabis; sed, <hi>me negabis <note>(Matth. XXVI, 34)</note>
          </hi>.
Negavit ergo ipsum, cum se negavit
ejus esse discipulum. Quid autem aliud isto modo
quam se negavit esse Christianum? Quamvis enim discipuli
Christi nondum appellarentur hoc nomine:
post ascensionem quippe ejus in Antiochia primum
coeperunt appellari discipuli Christiani <note>(Act. XI, 26)</note>:
jam tamen erat res ipsa illo postea vocabulo nuncupanda,
jam erant discipuli qui postea appellati sunt
Christiani; et hoc commune nomen, sicut communem
fidem, etiam ad posteros transmiserunt. Qui ergo se
Christi negavit esse discipulum, ipsam rem negavit,
cujus nomen est vocari christianum. Quam multi
postea, non dico senes et anus, in quibus hujus vitae
satietas facilius potuit mortem pro Christi confessione
contemnere; nec solum juventus utriusque sexus, de
qua aetate convenienter videtur exigi fortitudo; sed
etiam pueri puellaeque potuerunt, et innumerabilis
societas sanctorum martyrum in regnum coelorum fortiter
et violenter intravit, quod tunc iste non potuit,
qui claves regni ejus accepit <note>(Matth. XVI, 19)</note>? Ecce
unde dictum est, <hi>Sinite hos abire,</hi> quando se pro nobis
tradidit, qui suo sanguine nos redemit; ut impleretur
sermo quem dixit, <hi>Quia quos dedisti mihi, non perdidi
ex eis quemquam.</hi> Utique enim Petrus si negato Christo
hinc iret, quid aliud quam periret?</p>
        </div3>
<div3>
          <head>3.</head>
          <p>
 <hi>Stabant autem servi et ministri ad prunas, quia frigus
erat, et calefaciebant se.</hi> Non hiems erat, sed tamen
frigus erat: quod solet etiam aequinoctio verno aliquando
contingere. « Erat autem cum eis et Petrus
stans, et calefaciens se. Pontifex ergo interrogavit
Jesum de discipulis ejus, et de doctrina ejus. Respondit
ei Jesus: Ego palam locutus sum mundo, ego semper
docui in synagoga et in templo, quo omnes Judaei
conveniunt, et in occulto locutus sum nihil: quid
me interrogas? Interroga eos qui audierunt quid locutus
sum ipsis: ecce hi sciunt quae dixerim ego. »  Non
praetereunda nascitur quaestio, quomodo dixerit Dominus
Jesus, <hi>Ego palam locutus sum mundo;</hi> et maxime
illud quod ait, <hi>In occulto locutus sum nihil.</hi> Nonne
in hoc ipso recentiore sermone, quem post coenam
discipulis est locutus, ait illis: <hi>Haec in proverbiis locutus
sum vobis: venit hora cum jam non in proverbiis
<pb n="1934"/>
loquar vobis, sed palam de Patre meo annuntiabo vobis <note>(Joan. XVI, 25)</note>
          </hi>?
Si ergo ipsis conjunctioribus discipulis
suis non loquebatur palam, sed horam promittebat
quando palam erat locuturus, quomodo palam locutus
est mundo? Deinde illis ipsis suis, sicut aliorum
quoque evangelistarum testatur auctoritas, in eorum
comparatione qui discipuli ejus non erant, multo utique
manifestius loquebatur, quando cum solis erat,
remotus a turbis: tunc enim eis et parabolas aperiebat,
quas clausas proferebat ad alios. Quid est ergo, <hi>In occulto locutus sum nihil?</hi> 
 Sed intelligendum est ita
eum dixisse, <hi>Palam locutus sum mundo;</hi> ac si dixisset,
Multi me audierunt. Ipsum autem <hi>palam</hi> modo quodam
erat palam, modo autem quodam non erat palam.
Palam quippe erat, quia multi audiebant; et rursum
non erat palam, quia non intelligebant. Et quod seorsum
discipulis loquebatur, non in occulto utique
loquebatur. Quis namque in occulto loquitur, qui coram
tot hominibus loquitur; cum scriptum sit, <hi>In ore
duorum vel trium testium stabit omne verbum <note>(Deut. XIX,
15)</note>
          </hi>: praesertim si hoc loquitur paucis, quod per eos
velit innotescere multis; sicut ipse Dominus ait illis,
quos adhuc paucos habebat, <hi>Quod dico vobis in tenebris,
dicite in lumine; et quod in aure auditis, praedicate
super tecta <note>(Matth. X, 27)</note>
          </hi>? Ergo et hoc ipsum quod ab
ipso dici videbatur occulte, quodammodo non dicebatur
in occulto: quia non ita dicebatur, ut ab eis quibus
dictum fuerat, taceretur; sed ita potius, ut usquequaque
praedicaretur. Sic ergo dici potest aliquid et
palam simul et non palam, vel in occulto simul et
non in occulto, quomodo dictum est, <hi>Ut videntes videant,
et non videant <note>(Marc. IV, 12)</note>
          </hi>. Quomodo enim <hi>videant,</hi> 
 nisi quia palam, non in occulto; et quomodo
idem ipsi rursus <hi>non videant,</hi> nisi quia non palam, sed
in occulto? Ea tamen ipsa quae audierant et non intellexerant,
talia erant, ut non possent juste ac veraciter
criminari: et quotiescumque interrogando tentarunt,
ut invenirent unde accusarent eum, sic eis respondit,
ut omnes eorum retunderentur doli, et calumniae
frustrarentur. Ideo dicebat, <hi>Quid me interrogas?
Interroga eos qui audierunt quid locutus sum ipsis: ecce
hi sciunt quae dixerim ego.</hi> </p>
        </div3>
<div3>
          <head>4.</head>
          <p>
 <hi>Haec autem cum dixisset, unus assistens ministrorum
dedit alapam Jesu, dicens: Sic respondes pontifici?
Respondit ei Jesus: Si male locutus sum, testimonium
perhibe de malo; si autem bene, quid me
caedis?</hi> Quid ista responsione verius, mansuetius,
justius? Ejus est enim de quo prophetica vox praecesserat, <hi>Intende, et prospere procede, et regna; propter
veritatem, et mansuetudinem, et justitiam 
 <note>(Psal. XLIV,
5)</note>
          </hi>. Si cogitemus quis acceperit alapam, nonne vellemus
eum qui percussit, aut coelesti igne consumi,
aut terra dehiscente sorberi, aut correptum daemonio
volutari, aut aliqua hujusmodi qualibet poena, venetiam
graviore puniri? Quid enim horum per potentiam
jubere non potuisset per quem factus est mundus,
nisi patientiam nos docere maluisset qua vincitur
mundus? Hic dicet aliquis: Cur non fecit quod
ipse praecepit <note>(Matth. V, 39)</note>? percutienti enim non
<pb n="1935"/>
sic respondere, sed maxillam debuit alteram praebere.
Quid quod et veraciter, mansuete, justeque
respondit, et non solum alteram maxillam iterum
percussuro, sed totum corpus figendum praeparavit
in ligno? Et hinc potius demonstravit, quod demonstrandum
fuit, sua scilicet magna illa praecepta patientiae
non ostentatione corporis, sed cordis praeparatione
facienda. Fieri enim potest ut alteram
maxillam visibiliter praebeat homo et iratus. Quanto
ergo melius et respondet vera placatus, et ad perferenda
graviora tranquillo animo fit paratus? Beatus
est enim qui in omnibus quae injuste pro justitia
patitur, potest veraciter dicere, <hi>Paratum cor meum,
Deus, paratum cor meum:</hi> hinc fit quippe quod sequitur, <hi>Cantabo et psallam 
 <note>(Psal. LVI, 8)</note>
          </hi>; quod Paulus
et Barnabas etiam in vinculis durissimis facere potuerunt.</p>
        </div3>
<div3>
          <head>5.</head>
          <p>
 Sed ad narrationis evangelicae sequentia redeamus. <hi>Et misit eum Annas ligatum ad Caipham pontificem.</hi> 
Ad illum, sicut Matthaeus dicit, ab initio ducebatur,
quoniam ipse erat illius anni princeps sacerdotum.
Alternos quippe intelligendi sunt agere solere
annos ambo pontifices, id est principes sacerdotum,
qui erant illo tempore Annas et Caiphas, quos Lucas
evangelista commemorat, narrans quo tempore coeperit
Domini praecursor Joannes praedicare regnum
coelorum, et congregare discipulos. Sic enim dicit: <hi>Sub principibus sacerdotum Anna et Caipha, factum est
verbum Domini super Joannem Zachariae filium in deserto <note>(Luc. III, 2)</note>
          </hi>,
et caetera. Proinde isti ambo pontifices
vicissim suos annos agebant: et erat annus Caiphae
quando passus est Christus. Ideo secundum Matthaeum
cum comprehensus esset, ad eum ductus est: sed
prius ad Annam secundum Joannem venerunt cum
illo; non quia collega, sed quia socer ejus erat.
Et credendum est secundum voluntatem Caiphae
id esse factum, vel etiam domos eorum ita fuisse
positas, ut non deberet Annas a transeuntibus praeteriri.</p>
        </div3>
<div3>
          <head>6.</head>
          <p>
 Sed cum dixisset Evangelista quod eum ligatum
miserit Annas ad Caipham, reversus est ad locum narrationis,
ubi reliquerat Petrum, ut explicaret quod
in domo Annae de trina ejus negatione contigerat. <hi>Erat autem,</hi> 
 inquit, <hi>Simon Petrus stans et calefaciens
se.</hi> Hoc recapitulat quod ante jam dixerat: deinde
quae secuta sunt jungit. <hi>Dixerunt ergo ei: Numquid
et tu ex discipulis ejus es? Negavit ille, et dixit: Non
sum.</hi> Jam semel negaverat; ecce iterum. Deinde ut
tertia negatio compleatur, <hi>Dicit unus ex servis pontificis,
cognatus ejus cujus abscidit Petrus auriculam:
Nonne ego te vidi in horto cum illo? Iterum ergo negavit
Petrus, et statim gallus cantavit.</hi> Ecce medici completa
est praedictio, aegroti convicta praesumptio. Non
enim factum est quod iste dixerat, <hi>Animam meam pro
te ponam;</hi> sed factum est quod ille praedixerat, <hi>Ter
me negabis <note>(Joan. XIII, 38)</note>
          </hi>. Sed trina Petri negatione
completa, jam et iste sermo compleatur, ut deinceps
<pb n="1936"/>
quae de Domino apud Pontium Pilatum praesidem
gesta sunt, ab alio consideremus exordio.
</p>
        </div3>
      </div1>

<div1>
        <head>TRACTATUS CXIV. <hi>Ab eo loco,</hi> Adducunt ergo Jesum ad Caipham in praetorium; <hi>usque ad id,</hi> Ut sermo Jesu imploretur quem dixit, significans qua morte esset moriturus. <hi>Cap.</hi> XVIII, V\. 28-32.</head>
<div3>
          <head>1.</head>
          <p>
 Quae cum Domino vel de Domino nostro Jesu
Christo apud Pontium Pilatum praesidem gesta sint,
quantum Joannes evangelista indicat, deinde videamus.
Redit enim ad locum narrationis suae ubi eam
reliquerat, ut explicaret Petri negationem. Jam quippe
dixerat, <hi>Et misit eum Annas ligatum ad Caipham pontificem <note>(Joan. XVIII, 24)</note>
          </hi>:
atque inde regressus ubi dimiserat
Petrum calefacientem se ad ignem in atrio,
posteaquam totam ejus negationem, quae ter facta est,
terminavit, <hi>Adducunt ergo Jesum,</hi> inquit, <hi>ad Caipham in praetorium.</hi> 
 Ad Caipham quippe ab Anna collega
et socero ejus dixerat missum. Sed si ad Caipham,
cur in praetorium? Quod nihil aliud vult intelligi,
quam ubi praeses Pilatus habitabat. Aut igitur aliqua
urgente causa de domo Annae, quo ad audiendum
Jesum ambo convenerant, Caiphas perrexerat ad
praetorium praesidis, et socero suo Jesum reliquerat
audiendum: aut in domo Caiphae praetorium
Pilatus acceperat, et tanta domus erat, ut seorsum
habitantem dominum suum, seorsum judicem
ferret.</p>
        </div3>
<div3>
          <head>2.</head>
          <p>
 <hi>Erat autem mane, et ipsi,</hi> id est qui ducebant
Jesum: <hi>non introierunt in praetorium,</hi> hoc est in eam
partem domus quam Pilatus tenebat, si ipsa erat
domus Caiphae. Cur autem non introierunt in praetorium,
exponens causam, <hi>Ut non contaminarentur,</hi> inquit, <hi>sed ut manducarent Pascha.</hi> 
 Dies enim agere
coeperant azymorum: quibus diebus contaminatio
illis erat in alienigenae habitaculum intrare. O impia
caecitas! Habitaculo videlicet contaminarentur alieno,
et non contaminarentur scelere proprio? Alienigenae
judicis praetorio contaminari timebant, et fratris innocentis
sanguine non timebant: ut hoc solum interim
dicam, ubi rea malorum conscientia tenebatur.
Nam quod etiam Dominus erat, qui eorum impietate
ducebatur ad mortem, et vitae dator occidebatur;
non eorum conscientiae, sed ignorantiae deputetur.</p>
        </div3>
<div3>
          <head>3.</head>
          <p>
 <hi>Exivit ergo Pilatus ad eos foras, et dixit: Quam
accusationem affertis adversus hominem hunc? Responderunt,
et dixerunt ei: Si non esset hic malefactor, non
tibi tradidissemus eum.</hi> Interrogentur atque respondeant
ab immundis spiritibus libera i, languidi sanati,
leprosi mundati, surdi audientes, muti loquentes, caeci
videntes, mortui resurgentes, et quod omnia superat,
stulti sapientes, utrum sit malefactor Jesus. Sed ista
dicebant, de quibus per prophetam jam ipse praedixerat, <hi>Retribuebant mihi mala pro bonis 
 <note>(Psal. XXXIV,
12)</note>
          </hi>.
<pb n="1937"/>
</p>
        </div3>
<div3>
          <head>4. </head>
          <p>
 <hi>Dixit ergo eis Pilatus: Accipite eum vos, et secundum
Legem vestram judicate eum. Dixerunt ergo ei Judaei:
Nobis non licet interficere quemquam.</hi> Quid est quod
loquitur insana crudelitas? An non interficiebant,
quem interficiendum offerebant? An forte crux non
interficit? Sic desipiunt, qui non sectantur. sed insectantur
sapientiam. Quid est autem, <hi>Nobis non licet
interficere quemquam?</hi> Si malefactor est, cur non licet?
Nonne Lex eis praecepit, ne malefactoribus, praesertim
(qualem istum putabant) a suo Deo seductoribus
parcant <note>(Deut. XIII, 5)</note>? Sed intelligendum est eos
dixisse non sibi licere interficere quemquam, propter
diei festi sanctitatem, quem celebrare jam coeperant;
propter quem de ingressu etiam praetorii contaminari
metuebant. Itane obduruistis, falsi Israelitae? itane
omnem sensum nimia malitia perdidistis, ut ideo vos
a sanguine innocentis impollutos esse credatis, quia
eum fundendum alteri tradidistis? Numquid et Pilatus
illum, qui potestati ejus a vobis ingeritur occidendus,
suis est manibus occisurus? Si non eum voluistis occidi,
si non insidiati estis, si non vobis tradendum
pecunia comparastis, si non comprehendistis, vinxistis,
adduxistis, si non occidendum manibus obtulistis,
vocibus poposcistis, non eum a vobis interfectum esse
jactate. Si autem illis omnibus vestris praecedentibus
factis, etiam <hi>Crucifige, crucifige,</hi> clamastis <note>(Joan. XIX,
6)</note>; audite quod contra vos etiam propheta clamat: <hi>Filii hominum, dentes eorum arma et sagittae, et lingua
eorum machaera acuta 
 <note>(Psal. LVI, 5)</note>
          </hi>. Ecce quibus armis,
quibus sagittis, qua machaera justum interfecistis,
quando vobis interficere quemquam non licere
dixistis. Hinc est quod ad comprehendendum Jesum,
cum sacerdotum non venissent principes, sed misissent;
Lucas tamen evangelista in eodem narrationis
suae loco ait: <hi>Dixit autem,</hi> inquit, <hi>Jesus ad eos qui venerant
ad se, principes sacerdotum, et magistratus templi,
et seniores: Quasi ad latronem existis <note>(Luc. XXII,
52)</note>
          </hi>, et caetera. Sicut ergo principes sacerdotum non
per seipsos, sed per eos quos miserant ad comprehendendum
Jesum, quid aliud quam ipsi in suae jussionis
potestate venerunt? sic omnes qui crucifigendum Christum
impiis vocibus clamaverunt, non quidem per
seipsos eum, sed tamen ipsi per illum qui eorum clamore
ad hoc nefas impulsus est, occiderunt.</p>
        </div3>
<div3>
          <head>5.</head>
          <p>
 Quod vero Joannes evangelista subjungit, <hi>Ut
sermo Jesu impleretur quem dixit, significans qua morte
esset moriturus:</hi> si mortem crucis hic velimus accipere,
tanquam ideo dixerint Judaei, <hi>Nobis non licet interficere
quemquam,</hi> quia interfici aliud est, aliud crucifigi;
non video quomodo id possit consequenter
intelligi, cum hoc ad Pilati verba responderint, quibus
eis dixerat, <hi>Accipite eum vos, et secundum Legem
vestram judicate eum.</hi> Numquid ergo eum non poterant
accipere, et ipsi eum crucifigere, si par tale genus
supplicii interfectionem cujusquam vitare cupiebant?
Quis autem non videat quam sit absurdum eis licere
quemquam crucifigere, quibus non licet quemquam
interficere? Quid quod ipse Dominus eamdem mortem
suam, id est mortem crucis, etiam interfectionem
<pb n="1938"/>
vocat, sicut legimus apud Marcum, ubi ait:  « Ecce
ascendimus Jerosolymam, et Filius hominis tradetur
principibus sacerdotum et Scribis, et damnabunt eum
morte, et tradent eum Gentibus; et illudent ei, et
conspuent eum, et flagellabunt eum, et interficient
eum, et tertia die resurget »  <note>(Marc. X, 33, 34)</note>? Nimirum
ergo ista dicendo significavit Dominus qua esset
morte moriturus: non quod hic mortem crucis vellet
intelligi, sed quod eum Judaei fuissent Gentibus tradituri,
hoc est Romanis. Nam Pilatus Romanus erat,
eumque in Judaeam Romani praesidem miserant. Ut
ergo iste sermo Jesu impleretur, id est, ut eum sibi
traditum Gentes interficerent, quod Jesus futurum
esse praedixerat; ideo Pilatus qui judex Romanus
erat, cum vellet eum reddere Judaeis, ut secundum
Legem suam judicarent eum, noluerunt eum accipere
dicentes, <hi>Nobis non licet interficere quemquam.</hi> Ac sic
impletus est sermo Jesu, quem de sua morte praedixit,
ut eum a Judaeis traditum interficerent Gentes; minore
scelere quam Judaei, qui se isto modo ab ejus
interfectione velut alienos facere voluerunt, non ut
eorum innocentia, sed ut dementia monstraretur.
</p>
        </div3>
      </div1>

<div1>
        <head>TRACTATUS CXV. <hi>De eo quod dicitur,</hi> Introivit ergo iterum in praetorium Pilatus; <hi>usque ad id,</hi> Erat autem Barabbas latro. <hi>Cap.</hi> XVIII, V\. 33-40.</head>
<div3>
          <head>1.</head>
          <p>
 Quid Pilatus dixerit Christo, quidve Pilato ille
responderit, isto sermone considerandum atque tractandum
est. Cum enim dictum esset Judaeis,  « Accipite
eum vos, et secundum Legem vestram judicate
eum »  atque illi respondissent,  « Nobis non licet occidere
quemquam; introivit iterum in praetorium Pilatus,
et vocavit Jesum, et dixit ei: Tu es rex Judaeorum?
Et respondit Jesus: A temetipso hoc dicis,
an alii tibi dixerunt de me? »  Sciebat utique Dominus
et quod ipse interrogavit, et quod ille responsurus
fuit; sed tamen dici voluit, non ut ipse sciret, sed ut
scriberetur quod nos voluit ut sciremus. « Respondit
Pilatus: Numquid ego Judaeus sum? Gens tua et pontifices
tradiderunt te mihi: quid fecisti? Respondit
Jesus: Regnum meum non est de hoc mundo. Si ex
hoc mundo esset regnum meum, ministri mei utique
decertarent, ut non traderer Judaeis: nunc autem regnum
meum non est hinc. »  Hoc est quod bonus magister
scire nos voluit: sed prius nobis demonstranda
fuerat vana hominum de regno ejus opinio, sive Gentium,
sive Judaeorum, a quibus id Pilatus audierat:
quasi propterea morte fuisset plectendus, quod illicitum
affectaverit regnum; vel quoniam solent regnaturis
invidere regnantes, et videlicet cavendum erat
ne ejus regnum sive Romanis, sive Judaeis esset adversum.
Poterat autem Dominus quod ait, <hi>Regnum
meum non est de hoc mundo,</hi> etc., ad primam interrogationem
praesidis respondere, ubi ei dixit, <hi>Tu es rex
Judaeorum?</hi> sed eum vicissim interrogans utrum hoc
a semetipso diceret, an audisset ab aliis, illo respondente
ostendere voluit hoc sibi apud illum fuisse a
Judaeis velut crimen objectum: patefaciens nobis cogitationes
<pb n="1939"/>
hominum, quas ipse noverat, quoniam vanae
sunt <note>(Psal. XCIII, 11)</note>; eisque post responsionem Pilati,
jam Judaeis et Gentibus opportunius aptiusque
respondens, <hi>Regnum meum non est de hoc mundo.</hi> 
Quod si interroganti Pilato continuo respondisset;
non etiam Judaeis, sed solis Gentibus hoc de se opinantibus
respondisse videretur. Nunc vero quoniam
respondit Pilatus, <hi>Numquid ego Judaeus sum? Gens tua
et pontifices tradiderunt te mihi;</hi> abstulit a se suspicionem,
qua posset putari a semetipso dixisse quod Jesum
regem dixerat esse Judaeorum, id se a Judaeis audisse
demonstrans. Deinde dicendo, <hi>Quid fecisti?</hi> 
satis ostendit illud ei pro crimine objectum: tanquam
diceret, Si regem te negas, quid fecisti ut tradereris
mihi? Quasi mirum non esset si puniendus judici traderetur,
qui se diceret regem: si autem hoc non diceret,
quaerendum ab illo esset quid aliud forte fecisset,
unde tradi judici dignus esset.</p>
        </div3>
<div3>
          <head>2.</head>
          <p>
 Audite ergo, Judaei et Gentes; audi, circumcisio;
audi, praeputium; audite, omnia regna terrena:
Non impedio dominationem vestram in hoc mundo, <hi>Regnum meum non est hoc mundo.</hi> 
 Nolite metuere
metu vanissimo quo Herodes ille major, cum Christus
natus nuntiaretur, expavit, et tot infantes ut ad eum
mors perveniret, occidit <note>(Matth. II, 3, 16)</note>, timendo
magis quam irascendo crudelior, <hi>Regnum,</hi> inquit, <hi>meum non est de hoc mundo.</hi> 
 Quid vultis amplius?
Venite ad regnum quod non est de hoc mundo; venite
credendo, et nolite saevire metuendo. Dicit quidem in
prophetia de Deo Patre, <hi>Ego autem constitutus sum
rex ab eo super Sion montem sanctum ejus <note>(Psal. II, 6)</note>
          </hi>;
sed Sion illa et mons ille non est de hoc mundo.
Quod est enim ejus regnum nisi credentes in eum,
quibus dicit, <hi>De mundo non estis, sicut et ego non sum
de mundo?</hi> Quamvis eos esse vellet in mundo: propter
quod de illis dixit ad Patrem, <hi>Non rogo ut tollas
eos de mundo, sed ut serves eos ex malo <note>(Joan. XVII, 16,
15)</note>
          </hi>. Unde et hic non ait, <hi>Regnum meum non est in</hi> 
hoc mundo; sed, <hi>non est de hoc mundo.</hi> Et cum hoc
probaret dicens, <hi>Si ex hoc mundo esset regnum meum,
ministri mei utique decertarent, ut non traderer Judaeis:</hi> 
non ait, <hi>Nunc autem regnum meum</hi> non est hic; sed, <hi>non est hinc.</hi> 
 Hic est enim regnum ejus usque in finem
saeculi, habens inter se commixta zizania usque ad
messem; messis enim finis est saeculi, quando messores
venient, id est Angeli, et colligent de regno ejus
omnia scandala <note>(Matth. XIII, 38-41)</note>; quod utique non
fieret, si regnum ejus non esset hic. Sed tamen non
est hinc; quia peregrinatur in mundo: regno suo
quippe dicit, <hi>De mundo non estis, sed ego vos elegi de
mundo <note>(Joan. XV, 19)</note>
          </hi>. Erant ergo de mundo, quando
regnum ejus non erant, sed ad mundi principem pertinebant.
De mundo est ergo quidquid hominum a
vero quidem Deo creatum, sed ex Adam vitiata atque
damnata stirpe generatum est: factum est autem regnum
non jam de mundo, quidquid inde in Christo
regeneratum est. Sic enim nos Deus eruit de potestate
tenebrarum, et transtulit in regnum Filii charitatis
suae <note>(Coloss. I, 13)</note>: de quo regno dicit, <hi>Regnum
<pb n="1940"/>
meum non est de hoc mundo;</hi> vel, <hi>Regnum meum non
est hinc.</hi> </p>
        </div3>
<div3>
          <head>3.</head>
          <p>
 <hi>Dixit itaque ei Pilatus: Ergo rex es tu? Respondit
Jesus: Tu dicis quia rex sum ego.</hi> Non quia regem
se timuit confiteri; sed <hi>Tu dicis</hi> ita libratum est, ut
neque se regem neget (rex est enim cujus regnum non
est de hoc mundo), neque regem talem se esse fateatur,
cujus regnum putetur esse de hoc mundo. Talem
quippe ille sentiebat qui dixerat, <hi>Ergo rex es tu?</hi> 
cui responsum est, <hi>Tu dicis quia rex sum ego.</hi> Dictum
est enim, <hi>Tu dicis,</hi> ac si dictum esset, carnalis carnaliter
dicis.</p>
        </div3>
<div3>
          <head>4.</head>
          <p>
 Deinde subjungit: <hi>Ego in hoc natus sum, et ad
hoc veni in mundum, ut testimonium perhibeam veritati.</hi> 
Non est producenda hujus pronominis syllaba, quod
ait, <hi>In hoc natus sum,</hi> tanquam dixerit, In hac re natus
sum: sed corripienda, tanquam dixerit, Ad hanc
rem natus sum, vel ad hoc natus sum; sicut ait, <hi>Ad
hoc veni in mundum.</hi> In graeco namque Evangelio nihil
est hujus locutionis ambiguum. Unde manifestum
est eum temporalem nativitatem suam hic commemorasse,
qua incarnatus venit in mundum; non
illam sine initio qua Deus erat, per quem Pater condidit
mundum. In hoc ergo se dixit natum, id est
propter hoc natum, et ad hoc venisse in mundum,
utique nascendo de Virgine, ut testimonium perhibeat
veritati. Sed quia non omnium est fides <note>(II
Thess. III, 2)</note>, adjunxit, atque ait: <hi>Omnis qui est ex
veritate, audit meam vocem.</hi> Audit utique interioribus
auribus, id est, obaudit meae voci: quod tantumdem
valeret si diceret, Credit mihi. Cum itaque Christus
testimonium perhibet veritati, profecto testimonium
perhibet sibi: ejus quippe vox est, <hi>Ego sum veritas <note>(Joan. XIV, 6)</note>
          </hi>:
et dixit alio quoque loco, <hi>Ego testimonium
perhibeo de me <note>(Id. VIII, 18)</note>
          </hi>. Quod vero ait, <hi>Omnis qui est ex veritate, audit vocem meam,</hi> 
 gratiam
commendavit qua secundum propositum vocat. De
quo proposito dicit Apostolus, <hi>Scimus quia diligentibus
Deum omnia cooperantur in bonum, his qui secundum
propositum Dei vocati sunt <note>(Rom. VIII, 28)</note>
          </hi>; propositum
scilicet vocantis, non vocatorum: quod alibi
apertius ita positum est, <hi>Collabora Evangelio secundum
virtutem Dei, salvos nos facientis et vocantis vocatione
sua sancta; non secundum opera nostra, sed secundum
suum propositum et gratiam <note>(II Tim. I, 8, 9)</note>
          </hi>. Nam si
naturam cogitemus in qua creati sumus, cum omnes
veritas creaverit, quis non est ex veritate? Sed non
omnes sunt quibus ut audiant veritatem, hoc est ut
obaudiant veritati, et credant in veritatem, ex ipsa
veritate praestatur; nullis procul dubio praecedentibus
meritis, ne gratia non sit gratia. Si enim dixisset,
Omnis qui audit meam vocem, ex veritate est;
ideo dictus ex veritate putaretur, quia obtemperat
veritati: non autem hoc ait; sed ait, <hi>Omnis qui est
ex veritate, audit meam vocem.</hi> Ac per hoc non ideo
est ex veritate, quia ejus audit vocem; sed ideo audit,
quia ex veritate est, id est, quia hoc illi donum
ex veritate collatum est. Quod quid est aliud, quam
<pb n="1941"/>
donante Christo credit in Christum?</p>
        </div3>
<div3>
          <head>5.</head>
          <p>
 <hi>Dixit ei Pilatus: Quid est veritas?</hi> Nec exspectavit
audire responsum; sed <hi>cum hoc dixisset, iterum exivit
ad Judaeos, et dixit eis: Ego nullam invenio in eo causam.
Est autem consuetudo vobis ut unum dimittam vobis
in Pascha; vultis ergo dimittam vobis regem Judaeorum?</hi> 
Credo cum dixisset Pilatus, <hi>Quid est veritas?</hi> 
in mentem illi venisse continuo consuetudinem Judaeorum,
qua solebat eis dimitti unus in Pascha: et
ideo non exspectavit ut responderet ei Jesus quid est
veritas, ne mora fieret, cum recoluisset morem quo
posset eis per Pascha dimitti; quod eum valde voluisse
manifestum est, Avelli tamen ex ejus corde
non potuit Jesum regem esse Judaeorum, tanquam
hoc ibi, sicut in titulo, ipsa veritas fixerit, de qua
quid esset interrogavit. Sed hoc audito, <hi>Clamaverunt
rursum omnes dicentes: Non hunc, sed Barabbam.
Erat autem Barabbas latro.</hi> Non reprehendimus, o
Judaei, quod per Pascha liberatis nocentem, sed quod
occiditis innocentem: quod tamen nisi fieret, verum
Pascha non fieret. Sed umbra veritatis a Judaeis errantibus
tenebatur, et mirabili dispensatione divinae
sapientiae per homines fallaces ejusdem umbrae veritas
implebatur; quia ut verum Pascha fieret, Christus
velut ovis immolabatur. Hinc ea sequuntur quae injuriosa
Christo Pilatus et cohors ejus ingessit; sed
alia disputatione tractanda sunt.
</p>
        </div3>
      </div1>

<div1>
        <head>TRACTATUS CXVI. <hi>In id quod sequitur,</hi> Tunc ergo apprehendit Pilatus Jesum, et flagellavit; <hi>usque ad id,</hi> Susceperunt autem Jesum, et eduxerunt. <hi>Cap.</hi> XIX, V\. 1-16.</head>
<div3>
          <head>1.</head>
          <p>
 Cum Judaei clamassent, non Jesum sibi a Pilato
dimitti velle per Pascha, sed Barabbam latronem;
non salvatorem, sed interfectorem; non datorem
vitae, sed ademptorem: <hi>Tunc apprehendit Pilatus Jesum,
et flagellavit.</hi> Hoc Pilatus non ob aliud fecisse
credendus est, nisi ut ejus injuriis Judaei satiati sufficere
sibi existimarent, et usque ad ejus mortem
saevire desisterent. Ad hoc pertinet quod idem praeses
cohortem suam etiam permisit facere quae sequuntur;
aut fortassis et jussit, quamvis hoc Evangelista tacuerit.
Dixit enim quid deinde fecerint milites; Pilatum
tamen id jussisse non dixit. <hi>Et milites,</hi> inquit, <hi>plectentes coronam de spinis imposuerunt capiti ejus, et
veste purpurea circumdederunt eum. Et veniebant ad
eum et dicebant: Ave, rex Judaeorum. Et dabani ei
alapas.</hi> 
 Sic implebantur quae de se praedixerat Christus:
sic martyres informabantur ad omnia quae persecutores
libuisset facere, perferenda; sic paulisper
occultata tremenda potentia, commendabatur prius
imitanda patientia; sic regnum quod de hoc mundo
non erat, superbum mundum non atrocitate pugnandi,
sed patiendi humilitate vincebat; sic illud granum
multiplicandum seminabatur horribili contumelia, ut
mirabili pullularet in gloria.</p>
        </div3>
<div3>
          <head>2.</head>
          <p>
 <hi>Exiit iterum Pilatus foras, et dicit eis: Ecce adduco
eum foras, ut cognoscatis quia in eo nullam causam
invenio. Exiit ergo Jesus portans spineam coronam
et purpureum vestimentum. Et dicit eis: Ecce homo.</hi> 
<pb n="1942"/>
Hinc apparet non ignorante Pilato haec a militibus
facta, sive jusserit ea, sive permiserit; illa scilicet
causa, quam supra diximus, ut haec ejus ludibria
inimici libentissime biberent, et ulterius sanguinem
non sitirent. Egreditur ad eos Jesus portans spineam
coronam et purpureum vestimentum, non clarus imperio,
sed plenus opprobrio; et dicitur eis, <hi>Ecce
homo:</hi> si regi invidetis, jam parcite, quia dejectum
videtis; flagellatus est, spinis coronatus est, ludibriosa
veste amictus est, amaris conviciis illusus est, alapis
caesus est; fervet ignominia, frigescat invidia. Sed
non frigescit, inardescit potius et increscit.</p>
        </div3>
<div3>
          <head>3.</head>
          <p>
 « Cum ergo vidissent eum pontifices et ministri,
clamabant dicentes: Crucifige, crucifige eum. Dicit
eis Pilatus: Accipite eum vos, et crucifigite; ego
enim non invenio in eo causam. Responderunt ei Judaei:
Nos Legem habemus, et secundum Legem debet
mori, quia Filium Dei se fecit. »  Ecce altera major
invidia. Parva quippe illa videbatur, velut affectatae
illicito ausu, regiae potestatis: et tamen neutrum
sibi Jesus mendaciter usurpavit; sed utrumque verum
est, et unigenitus est Dei Filius, et rex ab eo constitutus
super Sion montem sanctum ejus: et utrumque
nunc demonstraretur, nisi quanto erat potentior,
tanto mallet esse patientior.</p>
        </div3>
<div3>
          <head>4.</head>
          <p>
 <hi>Cum ergo audisset Pilatus hoc verbum, magis
timuit; et ingressus est praetorium iterum, et dicit ad
Jesum: Unde es tu? Jesus autem responsum non dedit
ei.</hi> Hoc silentium Domini nostri Jesu Christi non semel
factum, collatis omnium Evangelistarum narrationibus
reperitur, et apud principes sacerdotum, et
apud Herodem, quo eum, sicut Lucas indicat, miserat
Pilatus audiendum, et apud ipsum Pilatum <note>(Matth.
XXVI, 63, XXVII, 14; Marc. XIV, 61, XV, 5; Luc. XXIII,
7-9, et Joan. XIX, 9)</note>: ut non frustra de illo prophetia
praecesserit, <hi>Sicut agnus coram tondente se fuit sine
voce, sic non aperuit os suum <note>(Isai. LIII, 7)</note>
          </hi>; tunc utique
quando interrogantibus non respondit. Quamvis
enim quibusdam interrogationibus saepe responderit;
tamen propter illa in quibus noluit respondere, ad
hoc data est de agno similitudo, ut in suo silentio
non reus, sed innocens haberetur. Cum ergo judicaretur,
ubicumque non aperuit os suum, sicut agnus
non aperuit; id est, non sicut male sibi conscius qui
de peccatis convincebatur suis, sed sicut mansuetus
qui pro peccatis immolabatur alienis.</p>
        </div3>
<div3>
          <head>5.</head>
          <p>
 <hi>Dicit ergo ei Pilatus: Mihi non loqueris? Nescis
quia potestatem habeo crucifigere te, et potestatem habeo
dimittere te? Respondit Jesus: Non haberes adversum
me potestatem ullam, nisi tibi datum esset desuper:
propterea qui me tradidit tibi, majus peccatum habet.</hi> 
Ecce respondit, et tamen ubicumque non respondit,
non sicut reus sive dolosus, sed sicut agnus, hoc est,
sicut simplex atque innocens non aperuit os suum.
Proinde ubi non respondebat, sicut ovis silebat; ubi
respondebat, sicut pastor docebat. Discamus ergo
quod dixit, quod et per Apostolum docuit, quia <hi>non est
potestas nisi a Deo <note>(Rom. XIII, 1)</note>
          </hi>; et quia plus peccat
qui potestati innocentem occidendum livore tradit,
<pb n="1943"/>
quam potestas ipsa si eum timore alterius majoris
potestatis occidit. Talem quippe Pilato Deus dederat
potestatem, ut etiam esset sub Caesaris potestate.
Quapropter <hi>non haberes,</hi> inquit, <hi>adversum me potestatem
ullam,</hi> id est, quantulamcumque habes, <hi>nisi</hi> hoc
ipsum quidquid est, <hi>tibi esset datum desuper.</hi> Sed quoniam
scio quantum sit; non enim tantum est, ut tibi
omni modo liberum sit: <hi>propterea qui tradidit me
tibi, majus peccatum habet.</hi> Ille quippe me tuae potestati
tradidit invidendo, tu vero eamdem potestatem
in me exserturus es metuendo. Nec timendo quidem,
praesertim innocentem, homo hominem debet occidere:
sed tamen id zelando facere multo magis malum
est, quam timendo. Et ideo non ait verax magister, <hi>Qui me tradidit tibi,</hi> 
 ipse habet peccatum;
tanquam ille non haberet: sed ait, <hi>majus habet peccatum;</hi> 
ut etiam se habere intelligeret. Neque enim
propterea illud nullum est, quia hoc majus est.</p>
        </div3>
<div3>
          <head>6.</head>
          <p>
 <hi>Exinde quaerebat Pilatus dimittere eum.</hi> Quid est
hoc quod dictum est, <hi>exinde,</hi> quasi antea non quaerebat?
Lege superiora, et invenies jamdudum eum quaerere
dimittere Jesum. <hi>Exinde</hi> itaque intelligendum
est, Propter hoc, id est, ex hac causa, ne haberet
peccatum occidendo innocentem sibi traditum, quamvis
minus peccans quam Judaei, qui eum illi tradiderant
occidendum. <hi>Exinde</hi> ergo, id est, ideo ne hoc
peccatum faceret, non nunc primum, sed ab initio <hi>quaerebat eum dimittere.</hi> </p>
        </div3>
<div3>
          <head>7.</head>
          <p>
 <hi>Judaei autem clamabant dicentes: Si hunc dimittis,
non es amicus Caesaris. Omnis enim qui se regem
facit, contradicit Caesari.</hi> Majorem timorem se ingerere
putaverunt Pilato. terrendo de Caesare, ut occideret
Christum, quam superius ubi dixerunt, <hi>Nos
Legem habemus, et secundum Legem debet mori quia
Filium Dei se fecit.</hi> Eorum Legem quippe ille non timuit,
ut occideret: sed magis Filium Dei timuit, ne
occideret. Nunc vero non sic potuit contemnere Caesarem
auctorem potestatis suae, quaemadmodum Legem
gentis alienae.</p>
        </div3>
<div3>
          <head>8.</head>
          <p>
 Adhuc tamen Evangelista sequitur, et dicit: <hi>Pilatus autem cum audisset hos sermones, adduxit foras
Jesum, et sedit pro tribunali, in loco qui dicitur
Lithostrotos, hebraice autem Gabbatha. Erat autem
parasceve Paschae, hora quasi sexta.</hi> 
 Qua hora sit Dominus
crucifixus, propter evangelistae alterius testimonium
qui dixit, <hi>Erat autem hora tertia, et crucifixerunt
eum <note>(Marc. XV, 25)</note>
          </hi>, quoniam magna disceptatio solet
oboriri; cum ad ipsum locum ubi crucifixus narratur
ventum fuerit, ut potuerimus, si Dominus voluerit,
disseremus. Cum ergo pro tribunali sedisset
Pilatus, <hi>Dicit Judaeis: Ecce rex vester. Illi autem
clamabant: Tolle, tolle, crucifige eum. Dixit eis Pilatus:
Regem vestrum crucifigam?</hi> Adhuc terrorem
quem de Caesare ingesserant, superare conatur, de
ignominia eorum volens eos frangere dicendo, <hi>Regem
vestrum crucifigam?</hi> quos de ignominia Christi mitigare
non potuit: sed timore mox vincitur.
<pb n="1944"/>
</p>
        </div3>
<div3>
          <head>9. </head>
          <p>
 <hi>Responderunt</hi> enim <hi>pontifices: Non habemus regem
nisi Caesarem. Tunc ergo tradidit eis illum ut crucifigeretur.</hi> 
Apertissime quippe contra Caesarem venire
videretur, si regem se non habere nisi Caesarem profitentibus,
alium regem vellet ingerere dimittendo
impunitum, quem propter hos ausus ei tradiderant
occidendum. <hi>Tradidit ergo eis illum ut crucifigeretur.</hi> 
Sed numquid aliud et ante cupiebat quando dicebat, <hi>Accipite eum vos, et crucifigite;</hi> 
 vel etiam superius, <hi>Accipite eum vos, et secundum Legem vestram judicate
eum?</hi> 
 Cur autem illi tantopere noluerunt, dicentes, <hi>Nobis non licet interficere quemquam 
 <note>(Joan. XVIII, 31)</note>
          </hi>;
et omni modo instantes, ut non ab eis, sed a praeside
occideretur, et ideo eum occidendum accipere recusantes,
si nunc eum accipiunt occidendum? Aut si
hoc non fit, cur dictum est, <hi>Tunc ergo tradidit eis illum
ut crucifigeretur?</hi> An aliquid interest? Plane interest.
Non est enim dictum, <hi>Tunc ergo tradidit eis illum</hi> 
ut crucifigerent eum; sed, <hi>ut crucifigeretur,</hi> id est, ut
judicio ac potestate praesidis crucifigeretur. Sed ideo
illis traditum dixit Evangelista, ut eos crimini implicatos,
a quo alieni esse conabantur, ostenderet: non
enim faceret hoc Pilatus, nisi ut id quod eos cupere
cernebat, impleret. Quod autem sequitur, <hi>Susceperunt
autem Jesum, et eduxerunt,</hi> potest ad milites jam
referri apparitores praesidis. Nam postea evidentius
dicitur, <hi>Milites ergo cum crucifixissent eum <note>(Joan.
XIV, 23)</note>
          </hi>: quamvis evangelista etiamsi totum Judaeis
tribuit, merito facit; ipsi enim susceperunt quod avidissime
flagitaverunt, et ipsi fecerunt quidquid ut
fieret extorserunt. Sed haec sequentia alio sermone
tractanda sunt.
</p>
        </div3>
      </div1>

<div1>
        <head>TRACTATUS CXVII. <hi>De eo quod sequitur,</hi> Et bajulans sibi crucem, exiit in eum qui dicitur Calvariae locum; <hi>usque ad id,</hi> Respondit Pilatus. Quod scripsi, scripsi, <hi>Cap.</hi> XIX, V\. 17 22.</head>
<div3>
          <head>1.</head>
          <p>
 Judicante atque damnante Pilato pro tribunali,
Dominum Jesum Christum hora quasi sexta susceperunt,
et eduxerunt. <hi>Et bajulans sibi crucem, exiit in
eum qui dicitur Calvariae locum, hebraice Golgotha, ubi
crucifixerunt eum.</hi> Quid est ergo quod Marcus evangelista
dicit, <hi>Erat autem hora tertia, et crucifixerunt eum <note>(Marc. XV, 23)</note>
          </hi>;
nisi quia hora tertia crucifixus est Dominus
linguis Judaeorum, hora sexta manibus militum?
Ut intelligamus horam quintam jam fuisse transactam,
et aliquid de sexta coeptum quando sedit pro
tribunali Pilatus, quae dicta est a Joanne hora quasi
sexta: et cum duceretur, et ligno cum duobus latronibus
configeretur, et juxta ejus crucem gererentur
quae gesta narrantur, hora sexta integra compleretur;
ex qua hora usque ad nonam sole obscurato, tenebras
factas trium evangelistarum, Matthaei, Marci et
Lucae contestatur auctoritas <note>(Matth. XXVII, 45; Marc.
XV, 33, et Luc. XXIII, 44)</note>. Sed quoniam Judaei facinus
interfecti Christi a se in Romanos, id est, in
Pilatum et ejus milites transferre conati sunt; propterea
Marcus suppressa ea hora qua Christus a militibus
<pb n="1945"/>
crucifixus est, quae agi sexta jam coeperat, tertiam
potius horam recordatus expressit, qua hora intelliguntur
apud Pilatum clamare potuisse, <hi>Crucifige,
crucifige <note>(Joan. XIX, 6)</note>
          </hi>: ut non illi tantum reperiantur
crucifixisse Jesum, id est, milites qui eum ligno
sexta hora suspenderunt; verum etiam Judaei, qui ut
crucifigeretur, hora tertia clamaverunt.</p>
        </div3>
<div3>
          <head>2.</head>
          <p>
 Est et alia hujus solutio quaestionis, ut non hic accipiatur
hora sexta diei, quia nec Joannes ait, Erat autem
hora diei quasi sexta, aut hora quasi sexta; sed ait, <hi>Erat
autem parasceve Paschae, hora quasi sexta <note>(Ibid. 14)</note>
          </hi>. Parasceve
autem latine Praeparatio est: sed isto verbo
graeco libentius utuntur Judaei in hujusmodi observationibus,
etiam qui magis latine quam graece loquuntur.
Erat ergo praeparatio Paschae. <hi>Pascha</hi> vero <hi>nostrum,</hi> 
sicut dicit Apostolus, <hi>immolatus est Christus <note>(I Cor. V, 7)</note>
          </hi>:
cujus Paschae praeparationem si ab
hora noctis nona computemus <note>(tunc enim videntur
principes sacerdotum pronuntiasse immolationem Domini,
dicentes, <hi>Reus est mortis [Matth. XXVI, 66]</hi>; cum
adhuc in domo pontificis audiretur: unde congruenter
accipitur inde coepisse praeparationem veri Paschae,
cujus umbra erat Pascha Judaeorum, id est, immolationis
Christi, ex quo a sacerdotibus pronuntiatus
est immolandus)</note>, profecto ab ea noctis hora, quae
tunc nona fuisse conjicitur, usque ad horam diei tertiam
qua crucifixum esse Christum Marcus evangelista
testatur, sex horae sunt, tres nocturnae et tres
diurnae. Unde in hac parasceve Paschae, id est praeparatione
immolationis Christi, quae ab hora noctis
nona coeperat, quasi sexta agebatur hora; id est,
peracta quinta jam sexta currere coeperat, quando
Pilatus tribunal ascendit: adhuc enim erat ipsa praeparatio,
quae ab hora noctis nona coeperat, donec fieret
quae praeparabatur Christi immolatio: quae facta
est hora tertia secundum Marcum, non praeparationis,
sed diei; eademque sexta non diei, sed praeparationis,
sex utique horis a noctis nona usque ad diei tertiam
computatis. Harum duarum solutionum istius difficilis
quaestionis, eligat quisque quam volet Melius
autem quid eligat judicabit, qui de Consensu Evangelistarum
quae operosissime disputata sunt, legerit <note>(Lib. 3 de Consensu Evangelist., cap. 13, n. 40-50)</note>.
Quod si et aliae solutiones ejus potuerint inveniri, cumulatius
evangelicae veritatis constantia defendetur
adversus calumnias infidelis atque impiae vanitatis.
Nunc ad narrationem Joannis evangelistae post ista
breviter tractata redeamus.</p>
        </div3>
<div3>
          <head>3.</head>
          <p>
 <hi>Susceperunt autem,</hi> inquit, <hi>Jesum, et eduxerunt:
et bajulans sibi crucem, exiit in eum qui dicitur Calvariae
locum, hebraice Golgotha, ubi crucifixerunt eum.</hi> Ibat
ergo ad locum ubi fuerat crucifigendus, portans crucem
suam Jesus. Grande spectaculum: sed si spectet
impietas, grande ludibrium; si pietas, grande
mysterium: si spectet impietas, grande ignominiae
documentum; si pietas, grande fidei munimentum:
si spectet impietas, ridet regem pro virga regni lignum
sui portare supplicii; si pietas, videt regem
bajulantem lignum ad semetipsum figendum, quod
<pb n="1946"/>
fixurus fuerat etiam in frontibus regum: in eo spernendus
oculis impiorum, in quo erant gloriatura
corda sanctorum. Dicturo enim Paulo, <hi>Mihi autem
absit gloriari, nisi in cruce Domini nostri Jesu Christi <note>(Galat. VI, 14)</note>
          </hi>,
ipsam crucem suam suo gestans humero
commendabat; et lucernae arsurae quae sub modio
ponenda non erat, candelabrum ferebat <note>(Matth.
V, 15)</note>. <hi>Bajulans</hi> ergo <hi>sibi crucem, exiit in eum qui
dicitur Calvariae locum, hebraice Golgotha: ubi eum
crucifixerunt; et cum eo alios duos hinc et hinc, medium
autem Jesum.</hi> Isti duo latrones erant, sicut aliorum
evangelistarum narratione didicimus, cum quibus
crucifixus et inter quos fixus est Christus <note>(Id.
XXVII, 38, Marc. XV, 27, et Luc. XXIII, 33)</note>: de quo
praemissa dixerat prophetia, <hi>Et inter iniquos deputatus
est <note>(Isai. LIII, 12)</note>
          </hi>.</p>
        </div3>
<div3>
          <head>4.</head>
          <p>
 « Scripsit autem et titulum Pilatus, et posuit
super crucem: erat autem scriptum, Jesus Nazarenus
Rex Judaeorum. Hunc ergo titulum multi legerunt
Judaeorum, quia prope civitatem erat locus ubi crucifixus
est Jesus. Et erat scriptum hebraice, graece et
latine: Rex Judaeorum. »  Hae quippe tres linguae ibi
prae caeteris eminebant: hebraea, propter Judaeos in
Dei Lege gloriantes; graeca, propter Gentium sapientes;
latina, propter Romanos multis ac pene omnibus
jam tunc gentibus imperantes.</p>
        </div3>
<div3>
          <head>5.</head>
          <p>
 <hi>Dicebant ergo Pilato pontifices Judaeorum: Noli
scribere, Rex Judaeorum; sed quia ipse dixit. Rex sum
Judaeorum. Respondit Pilatus: Quod scripsi, scripsi.</hi> 
O ineffabilem vim divinae operationis, etiam in cordibus
ignorantium! Nonne occulta vox quaedam Pilato
intus quodam, si dici potest, clamoso silentio
personabat, quod tanto ante in Psalmorum litteris
prophetatum est, <hi>Ne corrumpas tituli inscriptionem <note>(Tit. Psal. LVI, LVII)</note>
          </hi>?
Ecce tituli inscriptionem non
corrumpit; quod scripsit, scripsit. Sed etiam pontifices
qui hoc corrumpi volebant, quid dicebant? <hi>Noli
scribere,</hi> inquiunt, <hi>Rex Judaeorum; sed quia ipse dixit,
Rex sum Judaeorum.</hi> Quid loquimini, insani? Quid
fieri contradicitis, quod mutare nullo pacto potestis?
Numquid enim propterea non erit verum. quia Jesus
ait, <hi>Rex sum Judaeorum?</hi> Si corrumpi non potest quod
Pilatus scripsit, corrumpi potest quod veritas dixit?
Sed Judaeorum tantum rex est Christus, an et Gentium?
Imo et Gentium. Cum enim dixisset in prophetia, <hi>Ego autem constitutus sum rex ab eo super Sion montem
sanctum ejus, praedicans praeceptum Domini;</hi> 
 ne
propter montem Sion solis Judaeis eum regem quisquam
diceret constitutum, continuo subjecit, <hi>Dominus
dixit ad me, Filius meus es tu, ego hodie genui te:
postula a me, et dabo tibi gentes haereditatem tuam, et
possessionem tuam terminos terrae <note>(Psal. II, 6-8)</note>
          </hi>. Unde
et ipse jam per os proprium loquens apud Judaeos: <hi>Habeo,</hi> 
 inquit, <hi>alias oves quae non sunt de hoc ovili:
oportet me et ipsas adducere, et vocem meam audient,
et erit unus grex et unus pastor <note>(Joan. X, 16)</note>
          </hi>. Cur ergo
magnum volumus intelligi in hoc titulo sacramentum,
in quo scriptum erat, <hi>Rex Judaeorum,</hi> si rex est Christus
et Gentium? Quia scilicet oleaster factus est particeps
<pb n="1947"/>
pinguedinis oleae, non olea particeps facta est
amaritudinis oleastri <note>(Rom. XI, 17)</note>. Nam in eo quod
de Christo veraciter scriptus est titulus, <hi>Rex Judaeorum,</hi> 
qui sunt intelligendi Judaei, nisi semen Abrahae,
filii promissionis, qui sunt etiam filii Dei? Quoniam <hi>non qui filii carnis,</hi> 
 ait Apostolus, <hi>hi filii Dei; sed qui
filii promissionis, deputantur in semine <note>(Id. IX, 7, 8)</note>
          </hi>.
Et Gentes erant quibus dicebat, <hi>Si autem vos Christi,
ergo Abrahae semen estis, secundum promissionem haeredes <note>(Galat. III, 29)</note>
          </hi>.
Rex ergo Judaeorum Christus,
sed Judaeorum circumcisione cordis, spiritu, non littera;
quorum laus non ex hominibus, sed ex Deo
est <note>(Rom. II, 29)</note>; pertinentium ad Jerusalem liberam
matrem nostram aeternam in coelis, Saram spiritualem,
ancillam et filios ejus de domo libertatis ejicientem <note>(Galat. IV, 22-31)</note>.
Ideo enim Pilatus quod
scripsit, scripsit; quia Dominus quod dixit, dixit.
</p>
        </div3>
      </div1>

<div1>
        <head>TRACTATUS CXVIII. <hi>In haec verba,</hi> Milites ergo cum crucifixissent eum, acceperunt vestimenta ejus, <hi>etc. Cap.</hi> XIX, V\ V\. 23, 24.</head>
<div3>
          <head>1.</head>
          <p>
 Ea quae gesta sunt juxta crucem Domini, cum
jam crucifixus esset, isto, quantum adjuvat, sermone
tractemus. « Milites ergo cum crucifixissent
eum, acceperunt vestimenta ejus, et fecerunt quatuor
partes; unicuique militi partem, et tunicam.
Erat autem tunica inconsutilis, desuper contexta per
totum: dixerunt ergo ad invicem, Non scindamus
eam, sed sortiamur de illa cujus sit. Ut Scriptura impleretur
dicens, Partiti sunt vestimenta mea sibi, et
in vestem meam miserunt sortem. »  Factum est quod
voluerunt Judaei: non ipsi, sed milites qui parebant
Pilato, judicante ipso, crucifixerunt Jesum; et tamen
si voluntates, si insidias, si operam, si traditionem,
postremo si extorquentes clamores eorum
cogitemus, magis utique Judaei crucifixerunt Jesum.</p>
        </div3>
<div3>
          <head>2.</head>
          <p>
 Sed de partitione et sortitione vestimentorum
ejus non est praetereunter loquendum. Quamvis enim
omnes Evangelistae quatuor hujus rei meminerint,
caeteri tamen brevius quam Joannes: et clause illi,
iste vero apertissime. Nam Matthaeus ait: <hi>Postquam
autem crucifixerunt eum, diviserunt vestimenta ejus,
sortem mittentes <note>(Matth. XXVII, 35)</note>
          </hi>. Marcus: <hi>Et crucifigentes
eum, diviserunt vestimenta ejus, mittentes
sortem super eis, quis quid tolleret <note>(Marc. XV, 24)</note>
          </hi>. Lucas: <hi>Dividentes vero vestimenta ejus, miserunt sortes <note>(Luc. XXIII, 34)</note>
          </hi>.
Joannes autem et quot partes de vestimentis
ejus fecerint, dixit, id est, quatuor, ut
singulas tollerent. Unde apparet quatuor fuisse milites
qui in eo crucifigendo praesidi paruerunt. Manifeste
quippe ait, <hi>Milites ergo cum crucifixissent eum,
acceperunt vestimenta ejus, et fecerunt quatuor partes,
unicuique militi partem, et tunicam;</hi> subaudiendum
est, acceperunt: ut iste sit sensus, Acceperunt vestimenta
ejus, et fecerunt quatuor partes, unicuique
militi partem; acceperunt et tunicam. Et sic locutus
est, ut de caeteris vestimentis nullam sortem missam
<pb n="1948"/>
esse videamus; sed de tunica quam simul cum
caeteris acceperunt, sed non similiter diviserunt.
De hac enim sequitur exponens, <hi>Erat autem tunica
inconsutilis, desuper contexta per totum.</hi> Cur autem de
illa sortem miserunt narrans: <hi>Dixerunt ergo,</hi> inquit, <hi>ad invicem, Non scindamus eam, sed sortiamur de illa
cujus sit.</hi> 
 Apparet itaque in aliis vestibus aequales eos
habuisse partes, ut sortiri necesse non fuerit: in
illa vero una non eos habere potuisse singulas partes,
nisi scinderetur, ut pannos ejus inutiliter tollerent;
quod ne facerent, ad unum eam pervenire sortitione
maluerunt. Hujus evangelistae narrationi consonat
etiam propheticum testimonium, quod et ipse continuo
subjungens, <hi>Ut scriptura,</hi> inquit, <hi>impleretur dicens,
Partiti sunt vestimenta mea sibi, et super vestem
meam miserunt sortem.</hi> Non enim, ait, sortiti; sed, <hi>partiti:</hi> 
 nec ait, sortientes partiti sunt; sed in caeteris
vestimentis sortem omnino non nominans, postea
dixit, <hi>et in vestem meam miserunt sortem,</hi> propter illam
reliquam tunicam. De qua re dicam quod ipse
donaverit, cum prius eam quae oboriri potest, tanquam
Evangelistae inter se discrepent, calumniam
propulsavero, demonstrans nullius caeterorum verba
narrationi Joannis esse contraria.</p>
        </div3>
<div3>
          <head>3.</head>
          <p>
 Matthaeus enim dicendo, <hi>Diviserunt vestimenta
ejus, sortem mittentes,</hi> ad totam divisionem vestimentorum
voluit intelligi etiam tunicam pertinere, de qua
sortem miserunt; quia utique omnes vestes dividendo,
in quibus et illa fuit, de ipsa sortiti sunt. Tale
est etiam quod ait Lucas, <hi>Dividentes vestimenta ejus,
miserunt sortes:</hi> dividentes enim venerunt ad tunicam,
de qua facta est sortitio, ut inter eos universa vestimentorum
ejus divisio compleretur. Quid autem interest
utrum dicatur, <hi>Dividentes miserunt sortes,</hi> quod
ait Lucas; an, <hi>Diviserunt, sortem mittentes,</hi> quod ait
Matthaeus: nisi quod Lucas dicendo <hi>sortes,</hi> pluralem
pro singulari numero posuit; quae locutio Scripturis
sanctis insolita non est: quamvis nonnulli codices <hi>sortem</hi> 
 reperiantur habere, non <hi>sortes?</hi> Marcus
itaque solus videtur aliquam intulisse quaestionem:
dicendo enim, <hi>Mittentes sortem super eis, quis quid
tolleret,</hi> tanquam super omnibus vestimentis, non
super sola tunica sors missa sit, locutus videtur. Sed
etiam hic brevitas obscuritatem facit: sic enim dictum
est, <hi>Mittentes sortem super eis,</hi> ac si diceretur, Mittentes
sortem cum dividerentur: quod et factum est.
Omnium quippe vestimentorum ejus divisio completa
non esset, nisi sorte claruisset quis etiam illam tunicam
tolleret, ut sic contentio dividentium finiretur,
vel nulla potius oriretur. Quod ergo ait, <hi>Quis quid
tolleret,</hi> quandoquidem hoc sorti deputatur, non ad
omnia quae divisa sunt vestimenta referendum est;
sors enim missa est, quis illam tunicam tolleret: de
qua quoniam narrare praetermisit qualis fuerit, et
quemadmodum aequalibus factis partibus sola remanserit,
quae ne conscinderetur, veniret in sortem;
propterea positum est quod ait, <hi>Quis quid tolleret,</hi> 
id est, quis eam tolleret: tanquam si totum ita diceretur,
<pb n="1949"/>
Diviserunt vestimenta ejus, mittentes sortem
super eis, quis tunicam quae partibus aequalibus superfuerat,
tolleret.</p>
        </div3>
<div3>
          <head>4.</head>
          <p>
 Quaerat forte aliquis, quid significet in tot partes
vestimentorum facta divisio, et de tunica illa sortitio.
Quadripartita vestis Domini Jesu Christi, quadripartitam
figuravit ejus Ecclesiam, toto scilicet, qui quatuor
partibus constat, terrarum orbe diffusam, et
omnibus eisdem partibus aequaliter, id est concorditer
distributam. Propter quod alibi dicit missurum se Angelos
suos, ut colligant electos ejus a quatuor ventis <note>(Matth. XXIV, 31)</note>:
quod quid est, nisi a quatuor partibus
mundi, Oriente, Occidente, Aquilone et Meridie?
Tunica vero illa sortita, omnium partium significat
unitatem, quae charitatis vinculo continetur. De
charitate autem locuturus Apostolus, <hi>Supereminentem,</hi> 
inquit, <hi>viam vobis demonstro <note>(I Cor. XII, 31)</note>
          </hi>: et
alio loco ait, <hi>Cognoscere etiam supereminentem scientiae
charitatem Christi <note>(Ephes. III, 19)</note>
          </hi>; itemque alibi, <hi>Super
omnia autem haec charitatem, quae est vinculum perfectionis <note>(Coloss. III, 14)</note>
          </hi>.
Si ergo charitas et supereminentiorem
habet viam, et supereminet scientiae, et
super omnia praecepta est; merito vestis qua significatur,
desuper contexta perhibetur. Inconsutilis autem,
ne aliquando dissuatur: et ad unum pervenit,
quia in unum omnes colligit. Sicut in Apostolis cum
esset etiam ipse numerus duodenarius, id est quadripartitus
in ternos, et omnes essent interrogati, solus
Petrus respondit, <hi>Tu es Christus Filius Dei vivi;</hi> et ei
dicitur, <hi>Tibi dabo claves regni coelorum <note>(Matth. XVI,
15, 16, 19)</note>
          </hi>, tanquam ligandi et solvendi solus acceperit
potestatem: cum et illud unus pro omnibus
dixerit, et hoc cum omnibus tanquam personam gerens
ipsius unitatis acceperit: ideo unus pro omnibus,
quia unitas est in omnibus. Unde et hic cum
dixisset, <hi>desuper contexta;</hi> addidit, <hi>per totum.</hi> Quod
si referamus ad id quod significat, nemo ejus est expers
qui pertinere invenitur ad totum: a quo toto,
sicut graeca indicat lingua, catholica vocatur Ecclesia.
In sorte autem quid, nisi Dei gratia commendata
est? Sic quippe in uno ad omnes pervenit, cum
sors omnibus placuit, quia et Dei gratia in unitate ad
omnes pervenit: et cum sors mittitur, non personae
cujusque vel meritis, sed occulto judicio Dei ceditur.</p>
        </div3>
<div3>
          <head>5.</head>
          <p>
 Nec ideo ista non aliquid boni significasse quis
dixerit, quia per malos facta sunt, non scilicet per
eos qui Christum secuti, sed qui sunt persecuti. Quid
enim de ipsa cruce dicturi sumus, quae certe similiter
ab inimicis atque impiis Christo facta et impacta est?
Et tamen ea significari recte intelligitur quod ait
Apostolus, <hi>Quae sit latitudo, et longitudo, et altitudo,
et profundum <note>(Ephes. III, 18)</note>
          </hi>. Lata est quippe in
transverso ligno, quo extenduntur pendentis manus;
et significat opera bona, in latitudine charitatis:
longa est a transverso ligno usque ad terram, ubi
dorsum pedesque figuntur; et significat perseverantiam
in longitudine temporis usque in finem: alta est
in cacumine, quo transversum lignum sursum versus
<pb n="1950"/>
exceditur; et significat supernum finem, quo cuncta
opera referuntur; quoniam cuncta quae latitudine ac
longitudine bene ac perseveranter fiunt, propter altitudinem
divinorum facienda sunt praemiorum: profunda
est in ea parte qua in terra figitur; ibi quippe
et occulta est, nec videri potest, sed cuncta ejus apparentia
et eminentia inde consurgunt; sicut bona
nostra de profunditate gratiae Dei, quae comprehendi
ac dijudicari non potest, universa procedunt. Sed
etsi crux Christi hoc solum significet quod ait Apostolus, <hi>Qui autem Jesu Christi sunt, carnem suam crucifixerunt
cum passionibus et concupiscentiis 
 <note>(Galat. V,
24)</note>
          </hi>, quam magnum bonum est? Nec tamen facit hoc,
nisi concupiscens adversus carnem spiritus bonus,
cum illam crucem Christi fecerit inimicus, id est spiritus
malus. Postremo quid est, quod omnes noverunt,
Signum Christi, nisi crux Christi? Quod signum nisi
adhibeatur sive frontibus credentium, sive ipsi aquae
ex qua regenerantur, sive oleo quo chrismate unguntur,
sive sacrificio quo aluntur, nihil eorum rite perficitur.
Quomodo ergo per id quod mali faciunt, nihil
boni significatur; quando per crucem Christi, quam
fecerunt mali, in celebratione Sacramentorum ejus
bonum nobis omne signatur? Sed haec hactenus: quae
autem sequuntur, alias, ut Deus opitulabitur, disserendo
videbimus.
</p>
        </div3>
      </div1>

<div1>
        <head>TRACTATUS CXIX. <hi>Ab eo quod sequitur,</hi> Et milites quidem haec fecerunt; <hi>usque ad id,</hi> Et inclinato capite tradidit spiritum. <hi>Cap.</hi> XIX, V\. 24-30.</head>
<div3>
          <head>1.</head>
          <p>
 Crucifixo Domino, posteaquam divisio vestimentorum
ejus etiam sorte missa completa est, quae
deinde narret Joannes evangelista videamus. « Et
milites quidem, »  inquit,  « haec fecerunt. Stabant autem
juxta crucem Jesu, mater ejus, et soror matris
ejus Maria Cleophae, et Maria Magdalene. Cum vidisset
ergo Jesus matrem et discipulum stantem quem
diligebat, dicit matri suae, Mulier, ecce filius tuus:
deinde dicit discipulo, Ecce mater tua. Et ex illa hora
accepit eam discipulus in sua. »  Haec nimirum est illa
hora de qua Jesus aquam conversurus in vinum,
dixerat matri, <hi>Quid mihi et tibi est, mulier? nondum
venit hora mea <note>(Joan. II, 4)</note>
          </hi>. Hanc itaque horam
praedixerat quae tunc nondum venerat, in qua deberet
agnoscere moriturus, de qua fuerat mortaliter
natus. Tunc ergo divina facturus, non divinitatis, sed
infirmitatis matrem velut incognitam repellebat: nunc
autem humana jam patiens, ex qua fuerat factus
homo, affectu commendabat humano. Tunc enim qui
Mariam creaverat, innotescebat virtute: nunc vero
quod Maria pepererat, pendebat in cruce.</p>
        </div3>
<div3>
          <head>2.</head>
          <p>
 Moralis igitur insinuatur locus. Facit quod faciendum
admonet, et exemplo suo suos instruxit
praeceptor bonus, ut a filiis piis impendatur cura parentibus:
tanquam lignum illud ubi erant fixa membra
morientis, etiam cathedra fuerit magistri docentis.
Ex hac sana doctrina didicerat Paulus apostolus
<pb n="1951"/>
quod docebat, quando dicebat: <hi>Si quis autem suis, et
maxime domesticis non providet, fidem negavit, et est infideli
deterior <note>(I Tim. V, 8)</note>
          </hi>. Quid autem tam cuique domesticum
quam parentes filiis, aut parentibus filii? Hujus
itaque saluberrimi praecepti ipse magister sanctorum de
seipso constituebat exemplum, quando non ut famulae
Deus quam creaverat et regebat, sed ut matri homo
de qua creatus fuerat et quam relinquebat, alterum
pro se quodammodo filium providebat. Nam cur hoc
fecerit, quod sequitur indicat: ait enim Evangelista, <hi>Et ex illa hora accepit eam discipulus in sua,</hi> 
 de seipso
dicens. Sic quippe commemorare se solet, quod eum
diligebat Jesus: qui utique omnes, sed ipsum prae
caeteris et familiarius diligebat, ita ut in convivio
super pectus suum discumbere faceret <note>(Joan. XIII,
23)</note>; credo ut istius Evangelii, quod per eum fuerat
praedicaturus, divinam excellentiam hoc modo altius
commendaret.</p>
        </div3>
<div3>
          <head>3.</head>
          <p>
 Sed in quae sua Joannes matrem Domini accepit?
Neque enim non ex eis erat qui dixerunt ei, <hi>Ecce
nos dimisimus omnia, et secuti sumus te.</hi> Sed ibi quoque
audierat, Quicumque ista dimiserit propter me,
accipiet in hoc saeculo centies tantum <note>(Matth. XIX, 27,
29)</note>. Habebat ergo ille discipulus centupliciter plura
quam dimiserat, in quae susciperet ejus matrem qui
illa donaverat. Sed in ea societate beatus Joannes
receperat centuplum, ubi nemo dicebat aliquid suum,
sed erant illis omnia communia; sicut in Apostolorum
Actibus scriptum est. Sic enim Apostoli erant,
quasi nihil habentes, et omnia possidentes <note>(II Cor. VI,
10)</note>. Quomodo ergo matrem magistri et Domini sui
discipulus et famulus accepit in sua, ubi aliquid suum
nemo dicebat? An quia paulo post in eodem libro
legitur, <hi>Quotquot enim possessores praediorum vel domorum
erant, vendentes afferebant pretia eorum, et ponebant
ad pedes Apostolorum: distribuebatur autem unicuique
prout opus erat <note>(Act. IV, 32-35)</note>
          </hi>, intelligendum
est sic distributum fuisse huic discipulo quod opus
erat, ut illic etiam beatae Mariae tanquam matris ejus
portio poneretur; magisque sic debemus accipere
quod dictum est, <hi>Ex illa hora suscepit eam discipulus
in sua,</hi> ut ad ejus curam quidquid ei esset necessarium
pertineret? Suscepit ergo eam in sua, non praedia,
quae nulla propria possidebat; sed officia, sed propria
dispensatione exsequenda curabat.</p>
        </div3>
<div3>
          <head>4.</head>
          <p>
 Deinde subjungit:  « Postea sciens Jesus quia
omnia consummata sunt, ut consummaretur Scriptura,
dicit: Sitio. Vas ergo positum erat aceto plenum;
illi autem spongiam plenam aceto hyssopo circumponentes,
obtulerunt ori ejus. Cum ergo accepisset Jesus
acetum, dixit: Consummatum est. Et inclinato capite,
tradidit spiritum. »  Quis potest quae facit, ita
disponere, quomodo disposuit homo iste quae passus
est? Sed homo mediator Dei et hominum; homo de
quo praedictum legitur, Et homo est, et quis agnoscet
eum? quoniam homines per quos haec fiebant, non
agnoscebant hominem Deum. Homo namque apparebat
qui Deus latebat; patiebatur haec omnia qui apparebat,
et idem ipse disponebat haec omnia qui latebat.
<pb n="1952"/>
Vidit ergo quia consummata sunt omnia quae oportebat
ut fierent antequam acciperet acetum et traderet
spiritum; atque ut hoc etiam consummaretur quod
Scriptura praedixerat, <hi>Et in siti mea potaverunt me
aceto <note>(Psal. LXVIII, 22)</note>
          </hi>, <hi>Sitio,</hi> inquit: tanquam diceret,
Hoc minus fecistis, date quod estis. Judaei
quippe ipsi erant acetum, degenerantes a vino Patriarcharum
et Prophetarum; et tanquam de pleno
vase, de iniquitate mundi hujus impleti, cor habentes
velut spongiam, cavernosis quodammodo atque
tortuosis latibulis fraudulentum. Hyssopum autem cui
circumposuerunt spongiam aceto plenam, quoniam
herba est humilis, et pectus purgat, ipsius Christi
humilitatem congruenter accipimus: quam circumdederunt,
et se circumvenisse putaverunt. Unde est
illud in psalmo, <hi>Asperges me hyssopo, et mundabor <note>(Psal. L, 9)</note>
          </hi>.
Christi namque humilitate mundamur;
quia nisi humiliasset semetipsum, factus obediens
usque ad mortem crucis <note>(Philipp. II, 8)</note>, non utique
sanguis ejus in peccatorum remissionem, hoc est, in
nostram mundationem fuisset effusus.</p>
        </div3>
<div3>
          <head>5.</head>
          <p>
 Nec moveat quomodo spongia ori ejus potuerit
admoveri, qui in cruce fuerat exaltatus a terra. Sicut
enim apud alios evangelistas legitur, quod hic praetermisit,
in arundine est factum <note>(Matth. XXVII, 48, et Marc.
XV, 36)</note>, ut in spongia talis potus ad crucis sublimia levaretur.
Per arundinem vero Scriptura significabatur,
quae implebatur hoc facto. Sicut enim lingua dicitur vel
graeca vel latina, vel alia quaelibet sonum significans,
qui lingua promitur; sic arundo dici potest littera,
quae arundine scribitur. Sed sonos significantes vocis
humanae usitatissime dicimus linguas: Scripturam
vero arundinem dici, quo minus est usitatum, eo magis
est mystice figuratum. Faciebat ista populus impius,
patiebatur ista misericors Christus. Qui faciebat,
quid faceret nesciebat: qui patiebatur autem,
non solum quid fieret et cur fieret sciebat, verum
etiam de male facientibus bene ipse faciebat.</p>
        </div3>
<div3>
          <head>6.</head>
          <p>
 <hi>Cum ergo accepisset Jesus acetum, dixit: Consummatum
est.</hi> Quid, nisi quod prophetia tanto ante praedixerat?
Deinde quia nihil remanserat quod antequam
moreretur fieri adhuc oporteret, tanquam ille qui potestatem
habebat ponendi animam suam, et iterum
sumendi eam <note>(Joan. X, 18)</note>, peractis omnibus quae ut
peragerentur exspectabat, <hi>Inclinato capite tradidit
spiritum.</hi> Quis ita dormit quando voluerit, sicut Jesus
mortuus est quando voluit? Quis ita vestem ponit
quando voluerit, sicut se carne exuit quando voluit?
Quis ita cum voluerit abit, quomodo cum voluit obiit?
Quanta speranda vel timenda potestas est judicantis,
si apparuit tanta morientis?
</p>
        </div3>
      </div1>

<div1>
        <head>TRACTATUS CXX. <hi>Ab eo quod sequitur,</hi> Judaei ergo, quoniam parasceve erat, <hi>etc.; usque ad id,</hi> Nondum enim sciebant Scripturam, quia oportet eum a mortuis resurgere. <hi>Cap.</hi> XIX, V\. 31-42, <hi>et cap.</hi> XX, V\. 1-9.</head>
<div3>
          <head>1.</head>
          <p>
 Posteaquam Dominus Jesus, peractis omnibus
quae ante suam mortem peragi oportere praesciebat,
<pb n="1953"/>
quando voluit tradidit spiritum, quae deinde secuta
sunt, Evangelista narrante videamus. « Judaei ergo,
inquit, quoniam parasceve erat, ut non remanerent
in cruce corpora sabbato (erat enim magnus dies ille
sabbati), rogaverunt Pilatum ut frangerentur eorum
crura, et tollerentur. »  Non crura tollerentur, sed hi
quibus ideo frangebantur ut morerentur, et auferrentur
ex ligno; ne pendentes in crucibus magnum diem
festum sui diurni cruciatus horrore foedarent.</p>
        </div3>
<div3>
          <head>2.</head>
          <p>
 « Venerunt ergo milites, et primi quidem fregerunt
crura, et alterius qui crucifixus est cum eo. Ad
Jesum autem cum venissent, ut viderunt eum jam
mortuum, non fregerunt ejus crura: sed unus militum
lancea latus ejus aperuit, et continuo exivit sanguis
et aqua. »  Vigilanti verbo Evangelista usus est, ut
non diceret, Latus ejus percussit, aut vulneravit, aut
quid aliud; sed, <hi>aperuit:</hi> ut illic quodammodo vitae
ostium panderetur, unde Sacramenta Ecclesiae manaverunt,
sine quibus ad vitam quae vera vita est, non
intratur. Ille sanguis in remissionem fusus est peccatorum:
aqua illa salutare temperat poculum; haec et
lavacrum praestat, et potum. Hoc praenuntiabat quod
Noe in latere arcae ostium facere jussus est <note>(Gen. VI,
16)</note>, qua intrarent animalia quae non erant diluvio
peritura, quibus praefigurabatur Ecclesia. Propter hoc
prima mulier facta est de latere viri dormientis <note>(Id.
II, 22)</note>, et appellata est vita materque vivorum <note>(Id.
III, 20)</note>. Magnum quippe significavit bonum, ante
magnum praevaricationis malum. Hic secundus Adam
inclinato capite in cruce dormivit, ut inde formaretur
ei conjux, quod de latere dormientis effluxit. O
mors unde mortui reviviscunt! Quid isto sanguine
mundius? quid vulnere isto salubrius?</p>
        </div3>
<div3>
          <head>3.</head>
          <p>
 <hi>Et qui vidit,</hi> inquit, <hi>testimonium perhibuit, et
verum est testimonium ejus: et ille scit quia vera dicit,
ut et vos credatis.</hi> Non dixit, ut et vos sciatis; sed <hi>ut
credatis:</hi> scit enim qui vidit, cujus credat testimonio
qui non vidit. Magis autem ad fidem credere pertinet
quam videre. Nam quid est aliud credere, quam fidem
accommodare? <hi>Facta sunt enim haec,</hi> inquit, <hi>ut Scriptura
impleretur. Os non comminuetis ex eo. Et iterum
alia Scriptura dicit, Videbunt in quem confixerunt.</hi> 
Duo testimonia de Scripturis reddidit singulis rebus
quas factas fuisse narravit. Nam quia dixerat, <hi>Ad
Jesum autem cum venissent, ut viderunt eum jam mortuum,
non fregerunt ejus crura,</hi> ad hoc pertinet testimonium, <hi>Os non comminuetis ex eo:</hi> 
 quod praeceptum
est eis qui celebrare Pascha jussi sunt ovis immolatione
in veteri Lege, quae Dominicae passionis umbra
praecesserat. Unde <hi>Pascha nostrum immolatus est Christus <note>(I Cor. V, 7)</note>
          </hi>:
de quo et Isaias propheta praedixerat, <hi>Sicut ovis ad immolandum ductus est 
 <note>(Isai. LIII, 7)</note>
          </hi>.
Item quia subjunxerat dicens, <hi>Sed unus militum lancea
latus ejus aperuit;</hi> ad hoc pertinet alterum testimonium,
<pb n="1954"/> <hi>Videbunt in quem confixerunt:</hi> 
 ubi promissus
est Christus, in ea qua crucifixus est carne venturus.</p>
        </div3>
<div3>
          <head>4.</head>
          <p>
 « Post haec autem rogavit Pilatum Joseph ab
Arimathia (eo quod esset discipulus Jesu, occultus
autem propter metum Judaeorum), ut tolleret corpus
Jesu: et permisit Pilatus. Venit ergo, et tulit corpus
Jesu. Venit autem Nicodemus, qui venerat ad Jesum
nocte primum, ferens mixturam myrrhae et aloes
quasi libras centum. »  Non ita distinguendum est, ut
dicamus, <hi>primum ferens mixturam myrrhae;</hi> sed ut
quod dictum est, <hi>primum,</hi> ad superiorem sensum pertineat.
Venerat enim Nicodemus ad Jesum nocte primum,
quod idem Joannes narravit in prioribus Evangelii
sui partibus <note>(Joan. III, 1, 2)</note>. Hic ergo intelligendum
est ad Jesum, non tunc solum, sed tunc primum
venisse Nicodemum; ventitasse autem postea ut
fieret audiendo discipulus: quod certe modo in revelatione
corporis beatissimi Stephani fere omnibus gentibus
declaratur. <hi>Acceperunt ergo corpus Jesu, et
ligaverunt illud linteis cum aromatibus, sicut mos est
Judaeis sepelire.</hi> Non mihi videtur Evangelista frustra
dicere voluisse, <hi>sicut mos est Judaeis sepelire:</hi> ita
quippe, nisi fallor, admonuit in hujusmodi officiis
quae mortuis exhibentur, morem cujusque gentis esse
servandum.</p>
        </div3>
<div3>
          <head>5.</head>
          <p>
 <hi>Erat autem in loco ubi crucifixus est, hortus, et
in horto monumentum novum, in quo nondum quisquam
positus erat.</hi> Sicut in Mariae virginis utero nemo ante
illum, nemo post illum conceptus est; ita in hoc monumento
nemo ante illum, nemo post illum sepultus
est. « Ibi ergo propter parasceven Judaeorum, quia
juxta erat monumentum, posuerunt Jesum. »  Acceleratam
vult intelligi sepulturam, ne advesperasceret;
quando jam propter parasceven, quam coenam puram
Judaei latine usitatius apud nos vocant, facere tale aliquid
non licebat.</p>
        </div3>
<div3>
          <head>6.</head>
          <p>
 <hi>Una autem sabbati Maria Magdalene venit mane,
cum adhuc tenebrae essent, ad monumentum; et vidit lapidem
sublatum a monumento.</hi> Una sabbati est, quem
jam diem dominicum propter Domini resurrectionem
mos Christianus appellat: quem Matthaeus solus in
Evangelistis primam sabbati nominavit <note>(Matth. XXVIII,
1)</note>. <hi>Cucurrit ergo, et venit ad Simonem Petrum, et ad
alium discipulum quem amabat Jesus; et dicit eis: Tulerunt
Dominum de monumento, et nescimus ubi posuerunt
eum.</hi> Nonnulli codices etiam graeci habent, <hi>Tulerunt Dominum meum,</hi> 
 quod videri dictum potest
propensiore charitatis vel famulatus affectu; sed hoc
in pluribus codicibus quos in promptu habuimus, non
invenimus.</p>
        </div3>
<div3>
          <head>7.</head>
          <p>
 <hi>Exiit ergo Petrus et ille alius discipulus, et venerunt
ad monumentum. Currebant autem duo simul, et
il alius discipulus praecucurrit citius Petro, et venit
primus ad monumentum.</hi> Advertenda hic et commendanda
est recapitulatio, quomodo reditum est ad id
<pb n="1955"/>
quod fuerat praetermissum; et tamen quasi hoc sequeretur
adjunctum est. Cum enim jam dixisset, <hi>venerunt
ad monumentum,</hi> regressus est ut narraret quomodo
venerunt; atque ait, <hi>currebant autem duo simul,</hi> 
etc. Ubi ostendit quod praecurrens ad monumentum
prior venerit alius ille discipulus, quem seipsum significat,
sed tanquam de alio cuncta narrat.</p>
        </div3>
<div3>
          <head>8.</head>
          <p>
 « Et cum se inclinasset, inquit, vidit posita linteamina,
non tamen introivit. Venit ergo Simon Petrus
sequens eum, et introivit in monumentum; et
vidit linteamina posita, et sudarium quod fuerat super
caput ejus, non cum linteaminibus positum, sed separatim
involutum in unum locum. »  Putamusne
nihil ista significant? Nequaquam hoc putaverim. Sed
ad alia festinamus, in quibus immorari quaestionis
vel obscuritatis alicujus necessitate compellimur. Nam
ista quae per seipsa manifesta sunt, quid singula etiam
significent, quaerere sanctae quidem deliciae sunt, sed
otiosorum, quod non sumus nos.</p>
        </div3>
<div3>
          <head>9.</head>
          <p>
 <hi>Tunc ergo introiit, et ille discipulus qui venerat
primus ad monumentum.</hi> Prior venit, et posterior intravit.
Neque hoc utique vacat, sed mihi ad ista non
vacat. <hi>Et vidit,</hi> inquit, <hi>et credidit.</hi> Hic nonnulli parum
attendentes, putant hoc Joannem credidisse, quod
Jesus resurrexit; sed quod sequitur, hoc non indicat.
Quid sibi enim vult quod statim adjunxit, <hi>Nondum
enim sciebant Scripturam, quia oportet eum a mortuis
resurgere?</hi> Non ergo eum credidit resurrexisse, quem
nesciebat oportere resurgere. Quid ergo vidit? quid
credidit? Vidit scilicet inane monumentum, et credidit
quod dixerat mulier, eum de monumento esse
sublatum. <hi>Nondum enim sciebant Scripturam, quia
oporteret eum a mortuis resurgere.</hi> Et ideo quando id
ab ipso Domino audiebant, quamvis apertissime diceretur;
consuetudine audiendi ab illo parabolas, non
intelligebant, et aliquid aliud eum significare credebant.
Sed ea quae sequuntur in sermonem alium differamus.
</p>
        </div3>
      </div1>

<div1>
        <head>TRACTATUS CXXI. <hi>De eo quod sequitur,</hi> Abierunt ergo iterum ad semetipsos discipuli; <hi>usque ad id,</hi> Beati qui non viderunt et crediderunt. <hi>Cap.</hi> XX, V\. 10-29.</head>
<div3>
          <head>1.</head>
          <p>
 Sublatum esse Dominum de monumento, discipulis
ejus Petro et Joanni nuntiaverat Maria Magdalene:
quo illi venientes, invenerunt sola linteamina,
quibus corpus fuerat involutum; et quid aliud credere
potuerunt, nisi quod dixerat, quod etiam ipsa
crediderat? <hi>Abierunt ergo iterum ad semetipsos discipuli:</hi> 
id est, ubi habitabant, et unde ad monumentum
cucurrerant. <hi>Maria autem stabat ad monumentum
foris plorans.</hi> Viris enim redeuntibus, infirmiorem
sexum in eodem loco fortior figebat affectus. Et oculi
qui Dominum quaesierant et non invenerant, lacrymis
jam vacabant, amplius dolentes quod fuerat de
monumento ablatus, quam quod fuerat in ligno occisus;
quoniam magistri tanti, cujus eis vita subtracta
<pb n="1956"/>
fuerat, nec memoria remanebat. Tenebat itaque ad
monumentum jam dolor iste mulierem. <hi>Cum ergo
fleret, inclinavit se et prospexit in monumentum.</hi> Cur
hoc fecerit nescio. Non enim nesciebat non ibi esse
jam quem quaerebat; quandoquidem inde sublatum
et discipulis ipsa nuntiaverat; et illi ad monumentum
venerant, et non solum intuendo, sed etiam intrando
corpus Domini quaesierant, nec invenerant.
Quid sibi ergo vult quod ista cum fleret, rursum in
monumentum inclinata prospexit? Utrum quod nimium
dolebat, nec suis nec illorum oculis facile putabat
esse credendum? An potius divino instinctu in
animo ejus effectum est ut prospiceret? Prospexit
enim, <hi>Et vidit duos angelos in albis, sedentes, unum
ad caput, et unum ad pedes, ubi positum fuerat corpus
Jesu.</hi> Quid est quod unus ad caput, et ad pedes alter
sedebat? An, quoniam qui graece Angeli dicuntur,
latine sunt nuntii, isto modo Christi Evangelium velut
a capite usque ad pedes, ab initio usque in finem
significabant esse nuntiandum? <hi>Dicunt ei illi: Mulier,
quid ploras? Dicit eis: Quia tulerunt Dominum meum,
et nescio ubi posueruut eum.</hi> Angeli lacrymas prohibebant:
ubi quid aliud quam futurum quodammodo
gaudium nuntiabant? Ita enim dixerunt, <hi>Quid ploras?</hi> 
ac si dicerent, Noli plorare. At illa eos putans interrogasse
nescientes, causas prodit lacrymarum. <hi>Quia
tulerunt,</hi> inquit, <hi>Dominum meum:</hi> Dominum suum
vocans corpus exanime Domini sui, a toto partem
significans; sicut omnes confitemur Jesum Christum
Filium Dei unicum Dominum nostrum, quod utique
simul est et Verbum et anima et caro, crucifixum tamen
et sepultum, cum sola ejus sepulta sit caro. <hi>Et
nescio,</hi> inquit, <hi>ubi posuerunt eum.</hi> Haec erat causa major
doloris, quia nesciebat quo iret ad consolandum
dolorem. Sed hora jam venerat qua id quod nuntiatum
quodammodo fuerat ab angelis flere prohibentibus,
gaudium succederet fletibus.</p>
        </div3>
<div3>
          <head>2.</head>
          <p>
 Denique  « haec cum dixisset, conversa est retrorsum,
et vidit Jesum stantem, et non sciebat quia
Jesus est. Dicit ei Jesus: Mulier, quid ploras? Quem
quaeris? Illa existimans quia hortulanus esset, dicit
ei: Domine, si tu sustulisti eum, dicito mihi ubi posuisti
eum, et ego eum tollam. Dicit ei Jesus: Maria.
Conversa illa dicit ei, Rabboni; quod dicitur Magister. » 
Nemo calumnietur mulieri quod hortulanum
dixerit dominum, et Jesum Magistrum. Ibi enim rogabat,
hic agnoscebat: ibi honorabat hominem a quo
beneficium postulabat; hic recolebat doctorem a quo
discernere humana et divina discebat. Appellabat dominum
cujus ancilla non erat, ut per eum perveniret
ad Dominum cujus erat. Aliter ergo Dominum
dixit, <hi>Sustulerunt Dominum meum;</hi> aliter autem, <hi>Domine, si tu sustulisti eum.</hi> 
 Nam et Prophetae appellaverunt
dominos eos qui homines erant; sed
aliter illum de quo scriptum est, <hi>Dominus nomen ei <note>(Psal. LXVII, 5)</note>
          </hi>.
Sed ista mulier quae jam fuerat conversa
retrorsum ut videret Jesum, quando eum putavit
esse hortulanum, et cum illo utique loquebatur,
quomodo rursus conversa dicitur, ut ei diceret, <hi>Rabboni;</hi> 
<pb n="1957"/>
nisi quia tunc conversa corpore, quod non erat,
putavit, nunc corde conversa, quod erat agnovit?</p>
        </div3>
<div3>
          <head>3.</head>
          <p>
 « Dicit ei Jesus: Noli me tangere, nondum enim
ascendi ad Patrem meum: vade autem ad fratres
meos, et dic eis, Ascendo ad Patrem meum et Patrem
vestrum, Deum meum et Deum vestrum. »  Est in his
verbis quod breviter quidem, sed tamen attentius
pertractare debemus. Jesus quippe mulierem quae
illum magistrum agnovit et appellavit, cum haec ei
responderet, fidem docebat: et hortulanus ille in
ejus corde, tanquam in horto suo granum sinapis
seminabat. Quid est ergo, <hi>Noli me tangere?</hi> Et tanquam
hujus prohibitionis causa quaereretur, adjunxit, <hi>nondum enim ascendi ad Patrem meum.</hi> 
 Quid est hoc?
Si stans in terra non tangitur, sedens in coelo quomodo
ab hominibus tangeretur? Qui certe antequam
ascenderet, discipulis se tangendum obtulit dicens,
sicut Lucas evangelista testatur, <hi>Palpate, et videte,
quia spiritus carnem et ossa non habet, sicut me videtis
habere <note>(Luc. XXIV, 39)</note>
          </hi>: vel quando dixit discipulo Thomae, <hi>Infer digitum tuum huc, et vide manus meas, et
affer manum tuam, et mitte in latus meum.</hi> 
 Quis autem
tam sit absurdus, ut dicat eum a discipulis quidem
antequam ad Patrem ascendisset, voluisse se tangi;
a mulieribus autem noluisse, nisi cum ascendisset ad
Patrem? Sed nec sic, qui vellet, desipere sineretur.
Leguntur enim etiam feminae post resurrectionem
antequam ad Patrem ascenderet, tetigisse Jesum, in
quibus erat etiam ipsa Maria Magdalene, narrante
Matthaeo quod occurrerit illis Jesus dicens, <hi>Avete. Illae
autem accesserunt,</hi> inquit, <hi>et tenuerunt pedes ejus et
adoraverunt eum <note>(Matth. XXVIII, 9)</note>
          </hi>. Hoc a Joanne
praetermissum est, sed a Matthaeo verum dictum. Restat
ergo ut aliquod in his verbis lateat sacramentum;
quod sive inveniamus, sive invenire minime valeamus,
inesse tamen nullo modo dubitare debemus.
Aut ergo sic dictum est, <hi>Noli me tangere, nondum
enim ascendi ad Patrem meum,</hi> ut in illa femina figuraretur
Ecclesia de Gentibus, quae in Christum non
credidit, nisi cum ascendisset ad Patrem: aut sic in
se credi voluit Jesus, hoc est, sic se spiritualiter
tangi, quod ipse et Pater unum sint. Ejus quippe intimis
sensibus quodammodo ascendit ad Patrem, qui
sic in eo profecerit ut Patri agnoscat aequalem: aliter
non recte tangitur, id est, aliter non recte in eum
creditur. Poterat autem sic credere Maria, ut eum
putaret imparem Patri, quod utique prohibetur cum
ei dicitur, <hi>Noli me tangere:</hi> id est, Noli in me sic
credere, quemadmodum adhuc sapis; noli tuum sensum
huc usque pertendere quod pro te factus sum,
nec transire ad illud per quod facta es. Quomodo enim
non carnaliter adhuc in eum credebat, quem sicut
hominem flebat? <hi>Nondum enim ascendi,</hi> inquit, <hi>ad
Patrem meum:</hi> ibi me tanges, quando me credideris
Patri non imparem Deum. <hi>Vade autem ad fratres
meos, et dic eis, Ascendo ad Patrem meum et Patrem
vestrum.</hi> Non ait, Patrem nostrum: aliter ergo meum,
aliter vestrum; natura meum, gratia vestrum. <hi>Et
Deum meum, et Deum vestrum.</hi> Neque hic dixit, Deum
<pb n="1958"/>
nostrum: ergo et hic aliter meum, aliter vestrum;
Deum meum sub quo et ego homo sum, Deum vestrum
inter quos et ipsum mediator sum.</p>
        </div3>
<div3>
          <head>4.</head>
          <p>
 « Venit Maria Magdalene annuntians discipulis,
Quia vidi Dominum, et haec dixit mihi. Cum esset
ergo sero die illa una sabbatorum, et fores essent
clausae, ubi erant discipuli congregati propter metum
Judaeorum, venit Jesus, et stetit in medio, et dicit
eis: Pax vobis. Et cum hoc dixisset, ostendit eis
manus et latus. »  Clavi enim manus fixerant, lancea
latus ejus aperuerat: ubi ad dubitantium corda sananda,
vulnerum sunt servata vestigia. Moli autem
corporis ubi divinitas erat, ostia clausa non obstiterunt.
Ille quippe non eis apertis intrare potuit, quo
nascente virginitas matris inviolata permansit. <hi>Gavisi
sunt ergo discipuli, viso Domino. Dixit ergo eis iterum:
Pax vobis.</hi> Iteratio confirmatio est; ipse quippe dat
per prophetam promissam pacem super pacem <note>(Isai.
XXVI, 3)</note>. <hi>Sicut misit me Pater,</hi> inquit, <hi>et ego mitto vos.</hi> 
Aequalem Patri Filium novimus, sed hic verba Mediatoris
agnoscimus. Medium quippe se ostendit dicendo,
Ille me, et ego vos. <hi>Hoc cum dixisset, insufflavit,
et dixit eis: Accipite Spiritum sanctum.</hi> Insufflando
significavit Spiritum sanctum non Patris solius
esse Spiritum, sed et suum. <hi>Quorum remiseritis,</hi> inquit, <hi>peccata, remittuntur eis; et quorum retinueritis,
relenta sunt.</hi> 
 Ecclesiae charitas quae per Spiritum sanctum
diffunditur in cordibus nostris, participum suorum
peccata dimittit: eorum autem qui non sunt
ejus participes, tenet. Ideo posteaquam dixit, <hi>Accipite
Spiritum sanctum;</hi> hoc continuo de peccatorum
remissione ac detentione subjecit.</p>
        </div3>
<div3>
          <head>5.</head>
          <p>
 « Thomas autem unus ex duodecim, qui dicitur
Didymus, non erat cum eis quando venit Jesus: Dixerunt
ergo ei alii discipuli: Vidimus Dominum. Ille
autem dixit eis: Nisi videro in manibus ejus fixuram
clavorum, et mittam digitum meum in locum clavorum,
et mittam manum meam in latus ejus, non credam.
Et post dies octo iterum erant discipuli ejus
intus, et Thomas cum eis. Venit Jesus januis clausis,
et stetit in medio, et dixit: Pax vobis. Deinde dicit
Thomae: Infer digitum tuum huc, et vide manus
meas, et affer manum tuam, et mitte in latus meum;
et noli esse incredulus, sed fidelis. Respondit Thomas
et dixit ei: Dominus meus et Deus meus. »  Videbat
tangebatque hominem, et confitebatur Deum quem
non videbat neque tangebat; sed per hoc quod videbat
atque tangebat, illud jam remota dubitatione credebat. <hi>Dicit ei Jesus: Quia vidisti me, credidisti.</hi> 
 Non
ait, tetigisti me; sed, <hi>vidisti me:</hi> quoniam generalis
quodammodo sensus est visus. Nam et per alios quatuor
sensus nominari solet: velut cum dicimus, Audi
et vide quam bene sonet, olfac et vide quam bene
oleat, gusta et vide quam bene sapiat, tange et vide
quam bene caleat. Ubique sonuit, Vide, cum visus
proprie non negetur ad oculos pertinere. Unde et hic
ipse Dominus, <hi>Infer,</hi> inquit, <hi>digitum tuum huc, et
vide manus meas:</hi> quid aliud ait quam, Tange et vide?
Nec tamen oculos ille habebat in digito. Ergo sive
<pb n="1959"/>
intuendo, sive etiam tangendo, <hi>Quia vidisti me,</hi> inquit, <hi>credidisti.</hi> 
 Quamvis dici possit non ausum fuisse
discipulum tangere, cum se offerret ille tangendum:
non enim scriptum est, Et tetigit Thomas. Sed sive
aspiciendo tantum, sive etiam tangendo viderit et
crediderit, illud quod sequitur, magis gentium fidem
praedicat atque commendat, <hi>Beati qui non viderunt,
et crediderunt.</hi> Praeteriti temporis usus est verbis, tanquam
ille qui quod erat futurum, in sua noverat praedestinatione
jam factum. Sed jam sermo iste a prolixitate
cohibendus est: donabit Dominus ut de his
quae restant alias disputemus.
</p>
        </div3>
      </div1>

<div1>
        <head>TRACTATUS CXXII. <hi>De eo quod sequitur,</hi> Multa quidem et alia signa fecit Jesus; <hi>usque ad id,</hi> Et cum tanti essent, non est scissum rete. <hi>Cap.</hi> XX, V\ V\. 30, 31, <hi>et cap.</hi> XXI, V\. 1-11.</head>
<div3>
          <head>1.</head>
          <p>
 Post narrationem rei gestae, in qua Thomas
discipulus oblatis sibi tangendis in Christi carne vulnerum
locis, vidit quod credere nolebat et credidit;
interponit haec evangelista Joannes, et dicit:  « Multa
quidem et alia signa fecit Jesus in conspectu discipulorum
suorum, quae non sunt scripta in libro hoc.
Haec autem scripta sunt, ut credatis quia Jesus est
Christus Filius Dei; et ut credentes, vitam habeatis
in nomine ejus. »  Hoc capitulum velut libri hujus indicat
finem: sed narratur hic deinde quemadmodum se
manifestaverit Dominus ad mare Tiberiadis, et in
captura piscium commendaverit Ecclesiae sacramentum,
qualis futura est ultima resurrectione mortuorum.
Ad hoc itaque commendandum valere arbitror,
quod tanquam finis interpositus est libri, quod
esset etiam secuturae narrationis quasi prooemium,
quod ei quodammodo faceret eminentiorem locum,
quae narratio incipit ita:  « Postea manifestavit se
iterum Jesus ad mare Tiberiadis; manifestavit autem
sic Erant simul Simon Petrus et Thomas qui dicitur
Didymus, et Nathanael qui erat a Cana Galilaeae, et
filii Zebedaei, et alii ex discipulis ejus duo. Dicit eis
Simon Petrus: Vado piscari. Dicunt ei: Venimus et
nos tecum. » </p>
        </div3>
<div3>
          <head>2.</head>
          <p>
 Quaeri solet de hac piscatione discipulorum,
cur redierint Petrus et filii Zebedaei ad id quod fuerunt
priusquam a Domino vocarentur: erant enim
piscatores quando eis dixit, <hi>Venite post me, et faciam
vos piscatores hominum <note>(Matth. IV, 19)</note>
          </hi>. Tunc eum
quippe illi secuti sunt, ut magisterio ejus relictis omnibus
adhaererent: in tantum ut cum ab eo dives ille
tristis abscederet, cui dixerat, <hi>Vade, vende quae habes,
et da pauperibus, et habebis thesauram in coelo;
et veni, sequere me,</hi> diceret ei Petrus, <hi>Ecce nos dimisimus
omnia, et secuti sumus te <note>(Id. XIX, 21, 22, 27)</note>
          </hi>.
Quid est ergo quod nunc quasi Apostolatu relicto fiunt
quod fuerunt, et quod dimiserant repetunt, tanquam
obliti quod audierant, <hi>Nemo ponens manum super
aratrum, et respiciens retro, aptus est regno coelorum</hi> 
<pb n="1960"/> <note>(Luc. IX, 62)</note>?
Quod si fecissent defuncto Jesu,
priusquam resurrexisset a mortuis: quod quidem non
poterant, quoniam dies quo crucifixus est, totos eos
tenebat attentos, usque ad ejus sepulturam, quae ante
vesperam facta est; sequens autem dies erat sabbati,
quando eis morem patrium servantibus, operari utique
non licebat; tertio vero die Dominus resurrexit,
eosque revocavit ad spem quam de illo non habere
jam coeperant: tamen si tunc fecissent, putaremus
eos illa quae animos eorum occupaverat, desperatione
fecisse. Nunc vero post eum sibi de sepulcro redditum
vivum, post oblatam suis oculis et manibus, non
solum videndam, verum etiam tangendam atque palpandam
redivivae carnis evidentissimam veritatem;
post inspecta vulnerum loca, usque ad apostoli
Thomae confessionem, qui se aliter crediturum non
esse praedixerat; post acceptum ejus insufflatione
Spiritum sanctum, post verba in suas aures ejus ore
prolata, <hi>Sicut misit me Pater, et ego mitto vos: quorum
remiseritis peccata, remittuntur eis, et quorum
retinueritis, retenta sunt <note>(Joan. XX, 21-23)</note>
          </hi>: subito fiunt
sicut fuerant, non hominum, sed piscium piscatores.</p>
        </div3>
<div3>
          <head>3.</head>
          <p>
 His ergo quos hoc movet respondendum est,
non eos fuisse prohibitos arte sua, licita scilicet atque
concessa, victum necessarium quaerere, sui
Apostolatus integritate servata, si quando unde viverent
aliud non haberent. Nisi forte quispiam putare
audebit aut dicere, apostolum Paulum non pertinuisse
ad eorum perfectionem qui relictis omnibus Christum
secuti sunt, quoniam ne quemquam eorum gravaret
quibus Evangelium praedicabat, suum victum suis
manibus transigebat <note>(II Thess. III, 8)</note>: ubi magis impletum
est quod ait, <hi>Plus omnibus illis laboravi;</hi> et
adjunxit, <hi>Non autem ego, sed gratia Dei mecum <note>(I
Cor. XV, 10)</note>
          </hi>: ut hoc quoque appareat Dei gratiae deputandum,
quod et animo et corpore poterat usque
adeo plus illis omnibus laborare, ut neque cessaret
ab Evangelio praedicando, neque tamen ex Evangelio,
sicut illi, sustentaret hanc vitam; cum id per tot
gentes in quibus Christi nomen non fuerat prophetatum,
multo latius atque fertilius seminaret. Ubi
ostendit ex Evangelio vivendi, hoc est victum habendi,
non necessitatem Apostolis impositam, sed
potestatem datam. Quam potestatem commemorat
idem apostolus dicens:  « Si nos vobis spiritualia seminavimus,
magnum est si vestra carnalia metamus?
Si alii potestatis vestrae participant, non magis nos?
Sed non sumus, »  inquit,  « usi hac potestate. »  Et
paulo post:  « Qui altari serviunt, »  inquit,  « altari compartiuntur;
sic et Dominus ordinavit his qui Evangelium
annuntiant, de Evangelio vivere: ego autem nullo
horum usus sum. »  Satis igitur apertum est, non imperatum,
sed in potestate Apostolis positum, ut aliunde
non viverent nisi ex Evangelio, et ab eis quibus Evangelium
praedicando spiritualia seminabant, carnalia meterent;
hoc est, carnis hujus sustentaculum sumerent, et
tanquam milites Christi stipendium debitum acciperent,
<pb n="1961"/>
sicut a provincialibus Christi. Unde idem ipse
miles egregius paulo superius de hac re dixerat, <hi>Quis
militat suis stipendiis unquam <note>(I Cor. IX, 11-15, 7)</note>
          </hi>?
Quod tamen ipse faciebat, quia plus illis omnibus laborabat.
Si ergo beatus Paulus ut ea potestate, quam
profecto cum caeteris Evangelii praedicatoribus habebat,
non cum caeteris uteretur, sed suo stipendio militaret,
ne gentes a nomine Christi penitus alienas
doctrina ejus quasi venalis offenderet, aliter educatus,
artem quam non noverat didicit, ut dum suis
manibus transigitur doctor, nullus gravaretur auditor;
quanto magis beatus Petrus, qui jam piscator
fuerat, quod noverat fecit, si ad praesens illud tempus,
aliud unde viveret, non invenit?</p>
        </div3>
<div3>
          <head>4.</head>
          <p>
 Sed respondebit quispiam: Et cur non invenit,
cum Dominus promiserit dicens, <hi>Quaerite primum regnum
et justitiam Dei, et haec omnia apponentur vobis <note>(Matth. VI, 33)</note>
          </hi>?
Prorsus etiam sic Dominus quod
promisit implevit. Nam quis alius pisces qui caperentur
apposuit? qui non ob aliud credendus est eis ingessisse
penuriam qua compellerentur ire piscatum,
nisi dispositum volens exhibere miraculum: ut simul
et praedicatores Evangelii sui pasceret, et ipsum
Evangelium tanto sacramento quod erat de numero
piscium commendaturus augeret. De qua re etiam nos
quod ipse apposuerit, dicere jam debemus.</p>
        </div3>
<div3>
          <head>5.</head>
          <p>
 <hi>Dicit</hi> ergo <hi>Simon Petrus: Vado piscari. Dicunt
ei</hi> qui cum illo erant: <hi>Venimus et nos tecum. Et exierunt
et ascenderunt in navem: et illa nocte nihil apprehenderunt.
Mane autem jam facto stetit Jesus in littore;
non tamen cognoverunt discipuli quia Jesus est. Dicit
ergo eis Jesus: Pueri, numquid pulmentarium habetis?
Responderunt ei: Non. Dicit eis: Mittite in dexteram
navigii rete, et invenietis. Miserunt ergo, et jam non valebant
illud trahere a multitudine piscium. Dicit ergo
discipulus ille quem diligebat Jesus, Petro: Dominus
est. Simon Petrus cum audisset quia Dominus est, tunica
succinxit se, erat enim nudus, et misit se in mare.
Alii autem discipuli navigio venerunt (non enim longe
erant a terra, sed quasi cubitis ducentis), trahentes rete
piscium. Ut ergo descenderunt in terram, viderunt prunas
positas, et piscem superpositum, et panem. Dicit
eis Jesus: Afferte de piscibus quos apprehendistis nunc.
Ascendit Simon Petrus, et traxit rete in terram plenum
magnis piscibus centum quinquaginta tribus. Et cum
tanti essent, non est scissum rete.</hi> </p>
        </div3>
<div3>
          <head>6.</head>
          <p>
 Hoc est magnum sacramentum in magno Joannis
Evangelio; et ut vehementius commendaretur, loco
ultimo scriptum. Quod ergo septem discipuli fuerunt
in ista piscatione, Petrus, et Thomas, et Nathanael,
et duo filii Zebedaei, et alii duo quorum nomina tacentur,
isti suo septenario numero finem significant
temporis. Universum quippe septem diebus volvitur
tempus. Ad hoc pertinet quod mane facto Jesus stetit
<pb n="1962"/>
in littore; quia etiam littus finis est maris, et ideo finem
significat saeculi. Eumdem finem saeculi ostendit
et quod Petrus rete extraxit in terram, hoc est in littus.
Quod ipse Dominus aperuit, ubi alio quodam loco
de sagena in mare missa similitudinem dedit: <hi>Et eam
trahunt,</hi> inquit, <hi>ad littus.</hi> Quod littus quid esset exponens,
ait: <hi>Sic erit in consummatione saeculi <note>(Matth.
XIII, 48, 49)</note>
          </hi>.</p>
        </div3>
<div3>
          <head>7.</head>
          <p>
 Sed illa verbi est, non rei gestae parabola: re
autem gesta, sicut hoc loco qualiter in saeculi fine futura
sit, ita Dominus alia piscatione significavit Ecclesiam
qualiter nunc sit. Quod autem illud fecit in
initio praedicationis suae, hoc vero post resurrectionem
suam, hinc ostendit illam capturam piscium,
bonos et malos significare, quos nunc habet Ecclesia;
istam vero tantummodo bonos, quos habebit in aeternum,
completa in fine hujus saeculi resurrectione
mortuorum. Denique ibi Jesus non sicut hic in littore
stabat, quando jussit pisces capi; sed <hi>ascendens in
unam navim quae erat Simonis, rogavit eum ut a terra
reduceret pusillum; et in ea sedens docebat turbas. Ut
cessavit autem loqui, dixit ad Simonem: Duc in altum,
et laxate retia vestra in capturam.</hi> Et illic quod captum
est piscium in naviculis fuit, non sicut hic rete extraxerunt
in terram. His signis et si qua alia potuerint
reperiri, ibi Ecclesia in hoc saeculo, hic vero in fine
saeculi figurata est: ideo illud ante, hoc autem post
resurrectionem Domini factum est; quia ibi nos Christus
significavit vocatos, hic resuscitatos. Ibi retia non
mittuntur in dexteram, ne solos significent bonos,
nec in sinistram, ne solos malos; sed indifferenter, <hi>Laxate,</hi> 
 inquit, <hi>retia vestra in capturam,</hi> ut permixtos
intelligamus bonos et malos: hic autem, inquit, <hi>Mittite
in dexteram navigii rete,</hi> ut significaret eos qui stabant
ad dexteram, solos bonos. Ibi rete propter significanda
schismata rumpebatur: hic vero quoniam
tunc jam in illa summa pace sanctorum nulla erunt
schismata, pertinuit ad Evangelistam dicere, <hi>Et cum
tanti essent,</hi> id est, tam magni, <hi>non est scissum rete;</hi> 
tanquam illud respiceret ubi scissum est, et in illius
mali comparatione commendaret hoc bonum. Ibi capta
est multitudo piscium tanta, ut impleta duo navigia
mergerentur <note>(Luc. V, 3-7)</note>, id est, in submersionem
premerentur: non enim mersa sunt, sed tamen
periclitata. Unde enim existunt in Ecclesia, tanta quae
gemimus; nisi cum tantae multitudini obsisti non potest,
quae ad submergendam propemodum disciplinam
intrat cum moribus suis a sanctorum itinere penitus
alienis? Hic autem miserunt rete in dexteram partem, <hi>et jam non valebant illud trahere a multitudine piscium.</hi> 
Quid est, <hi>jam non valebant illud trahere,</hi> nisi
quia illi qui pertinent ad resurrectionem vitae, id est
ad dexteram, et intra christiani nominis retia defunguntur,
nonnisi in littore, id est in fine saeculi cum
resurrexerint, apparebunt? Ideo non valuerunt sic
trahere retia, ut in navem refunderent quos ceperant
pisces; sicut de illis omnibus factum est, quibus rete
disruptum, et naviculae pressae sunt. Habet autem
istos dextros Ecclesia post finem vitae hujus in somne
<pb n="1963"/>
pacis, velut in profundo latentes, donec ad littus rete
perveniat quo trahebatur, quasi a cubitis ducentis.
Quod autem illic duabus naviculis, propter circumcisionem
et praeputium; hoc isto loco ducentis cubitis
existimo figuratum, propter utriusque generis electos,
et circumcisionis et praeputii, tanquam centum et
centum; quia in summa centenarii numerus ad dexteram
transit. Postremo in illa piscatione numerus piscium
non exprimitur, tanquam illud ibi fiat quod
praedictum est per prophetam, <hi>Annuntiavi et locutus
sum; multiplicati sunt super numerum <note>(Psal. XXXIX,
6)</note>
          </hi>: hic vero non sunt aliqui super numerum, sed certus
est numerus centum quinquaginta tres; cujus numeri
ratio Domino adjuvante reddenda est.</p>
        </div3>
<div3>
          <head>8.</head>
          <p>
 Si enim numerum constituamus qui Legem significet,
quid erunt nisi decem? Decalogum quippe
Legis, id est, decem notissima illa praecepta digito
Dei duabus lapideis tabulis primum fuisse conscripta
certissimum nobis est <note>(Deut. IX, 10)</note>. Sed Lex quando
non adjuvat gratia, praevaricatores facit, et tantummodo
in littera est: propter hoc enim maxime ait
Apostolus, <hi>Littera occidit, spiritus autem vivificat <note>(II
Cor. III, 6)</note>
          </hi>. Accedat ergo ad litteram spiritus, ne occidat
littera quem non vivificat spiritus; sed ut operemur
praecepta Legis, non viribus nostris, sed munere
Salvatoris. Cum autem accedit ad Legem gratia, id
est, ad litteram spiritus, quodammodo denario numero
additur septenarius. Isto quippe numero, id est
septenario, significari Spiritum sanctum, advertenda
Litterarum sacrarum documenta testantur. Nempe
enim sanctitas vel sanctificatio ad sanctum proprie
pertinet Spiritum: unde cum et Pater spiritus sit, et
Filius spiritus sit, quoniam Deus spiritus est <note>(Joan.
IV, 24)</note>; et Pater sanctus, et Filius sanctus sit: proprio
tamen nomine amborum Spiritus vocatur Spiritus
sanctus. Ubi ergo primum in Lege sonuit sanctificatio,
nisi in die septimo? Non enim sanctificavit
Deus diem primum, in quo fecit lucem; aut secundum,
in quo firmamentum; aut tertium, in quo discrevit
mare a terra, et terra herbam lignumque
produxit; aut quartum, in quo sidera sunt creata; aut
quintum, in quo animalia quae in aquis vivunt et in
aere volitant; aut sextum, in quo terrestris anima
viva et ipse homo: sed sanctificavit diem septimum,
in quo requievit ab operibus suis <note>(Gen. I, et II, 3)</note>.
Convenienter igitur septenario numero significatur
Spiritus sanctus. Isaias etiam propheta, <hi>Requiescet,</hi> 
inquit, <hi>in eo Spiritus Dei:</hi> eumque deinceps commendans
opere vel munere septenario, <hi>Spiritus,</hi> inquit, <hi>sapientiae et intellectus, spiritus consilii et fortitudinis,
spiritus scientiae et pietatis, et implebit illum spiritus timoris
Dei 
 <note>(Isai. XI, 2, 3)</note>
          </hi>. Quid in Apocalypsi? nonne
septem spiritus Dei dicuntur <note>(Apoc. III, 1)</note>, cum sit
unus atque idem Spiritus, dividens propria unicuique
prout vult <note>(I Cor. XII, 11)</note>? Sed operatio septenaria
unius Spiritus sic appellata est ab eodem Spiritu, qui
scribenti adfuit, ut septem spiritus dicerentur. Cum
itaque Legis denario Spiritus sanctus per septenarium
numerum accedit, fiunt decem et septem: qui numerus
<pb n="1964"/>
ab uno usque ad seipsum computatis omnibus
crescens, ad centum quinquaginta tres pervenit. Ad
unum enim si adjicias duo, fiunt utique tres; his si
adjicias tres et quatuor, fiunt omnes decem; deinde
si adjicias omnes numeros qui sequuntur usque ad
decem et septem, ad supradictum numerum summa
perducitur; id est, si ad decem, quo ab uno usque ad
quatuor perveneras, addas quinque, fiunt quindecim:
his addas sex, et fiunt viginti unum; his addas septem,
et fiunt viginti octo; his addas octo et novem
et decem, et fiunt quinquaginta quinque; his addas
undecim et duodecim et tredecim, et fiunt nonaginta
unum; his rursum quatuordecim et quindecim et
sexdecim, et fiunt centum triginta sex: huic numero
adde illum qui restat de quo agitur, id est decem et
septem, et piscium numerus ille complebitur. Non
ergo tantummodo centum quinquaginta tres sancti ad
vitam resurrecturi significantur aeternam, sed millia
sanctorum ad gratiam Spiritus pertinentium: qua
gratia cum Lege Dei tanquam cum adversario concordatur;
ut vivificante Spiritu littera non occidat, sed
quod per litteram jubetur, Spiritu adjuvante compleatur,
et si quid minus fit, remittatur. Omnes ergo
ad istam gratiam pertinentes, hoc numero figurantur,
hoc est figurate significantur. Qui numerus ter habet
etiam quinquagenarium numerum, et insuper ipsa
tria propter mysterium Trinitatis: quinquagenarius
autem multiplicatis septem per septem, et unius adjectione
completur; nam septies septem fiunt quadraginta
novem. Unus autem additur, ut eo significetur
unum esse qui per septem propter operationem septenariam
demonstratur: et novimus Spiritum sanctum
post ascensionem Domini quinquagesimo die
missum, quem discipuli jussi sunt exspectare promissum <note>(Act. II, 2-4; I, 4)</note>.</p>
        </div3>
<div3>
          <head>9.</head>
          <p>
 Non igitur frustra dicti sunt hi pisces et tot et
tanti, id est et centum quinquaginta tres et magni.
Sic enim scriptum est: <hi>Et traxit rete in terram plenum
magnis piscibus centum quinquaginta tribus.</hi> Cum enim
dixisset Dominus, <hi>Non veni solvere Legem, sed implere,</hi> 
daturus utique Spiritum per quem Lex posset impleri,
tanquam septem additurus ad decem; paucissimis
verbis interpositis ait, <hi>Qui ergo solverit unum de mandatis
istis minimis, et docuerit sic homines, minimus
vocabitur in regno coelorum: qui autem fecerit et docuerit,
magnus vocabitur in regno coelorum.</hi> Iste ergo poterit
pertinere ad numerum piscium magnorum. Minimus
autem ille qui solvit factis quod docet verbis, in tali Ecclesia
potest esse, qualem significat piscium prima illa
captura, habentem bonos et malos, quia et ipsa dicitur
regnum coelorum: propter quod ait, <hi>Simile est regnum
coelorum sagenae missae in mare, et ex omni genere congreganti 
 <note>(Matth. XIII, 47)</note>
          </hi>. Ubi vult intelligi etiam bonos,
et malos; quos dicit in littore, id est, in fine saeculi separandos.
Denique ut ostenderet istos minimos reprobos
esse, qui docent bona loquendo, quae solvunt male
vivendo, nec quasi minimos in vita aeterna futuros, sed
<pb n="1965"/>
omnino ibi non futuros; cum dixisset, <hi>Minimus vocabitur
in regno coelorum,</hi> continuo subjecit, <hi>Dico enim vobis,
quia nisi abundaverit justitia vestra plus quam Scribarum
et Pharisaeorum, non intrabitis in regnum coelorum <note>(Matth. V, 17-20)</note>
          </hi>.
Illi sunt certe, Scribae et Pharisaei,
qui cathedram Moysi sedent, et de quibus ait, <hi>Quae
dicunt facite; quae autem faciunt, facere nolite: dicunt
enim et non faciunt <note>(Id. XXIII, 2, 3)</note>
          </hi>: docent sermonibus,
quod solvunt moribus. Consequens est ergo,
ut qui minimus est in regno coelorum, qualis nunc est
Ecclesia, non intret in regnum coelorum, qualis tunc
erit Ecclesia; quoniam docendo quod solvit, ad eorum
societatem qui faciunt quod docent, non pertinebit:
et ideo non erit in numero piscium magnorum; quoniam <hi>qui fecerit et docuerit, magnus vocabitur in regno
coelorum.</hi> 
 Et quia hic magnus erit, ideo ibi erit, ubi
minimus ille non erit. Usque adeo quippe ibi magni
erunt, ut qui minor ibi est, major sit eo quo hic nemo
major est <note>(Id. XI, 11)</note>. Sed tamen qui hic magni
sunt, id est, qui in regno coelorum, ubi sagena congregat
bonos et malos, faciunt bona quae docent, ipsi
erunt in illa regni coelorum aeternitate majores, quos
isti ad dexteram et resurrectionem vitae pertinentes
indicant pisces. Sequitur de prandio Domini cum istis
septem discipulis, et de his quae post prandium locutus
est, ac de ipsius Evangelii termino, ut Deus quod
donaverit disseramus: sed hoc non est isto sermone
coarctandum.
</p>
        </div3>
      </div1>

<div1>
        <head>TRACTATUS CXXIII. <hi>De eo quod dicit Jesus,</hi> Venite, prandete; <hi>usque ad id,</hi> Hoc autem dixit, significans qua morte clarificaturus esset Deum. <hi>Cap.</hi> XXI, V\. 12-19.</head>
<div3>
          <head>1.</head>
          <p>
 In eo quod tertio Dominus post resurrectionem
manifestavit se discipulis suis, beati Joannis apostoli
Evangelium terminatur: in quo jam pertractavimus,
ut valuimus, partem priorem, usque ad eum locum
ubi narratum est captos fuisse pisces centum quinquaginta
tres a discipulis quibus se demonstravit, et
cum magni essent, retia non esse disrupta. Deinde
quae sequuntur consideranda sunt, et quantum adjuvat
Dominus, sicut res postulare videbitur, disserenda.
Peracta quippe illa piscatione, <hi>Dicit eis Jesus:
Venite, prandete. Et nemo audebat discumbentium interrogare
eum, Tu quis es? scientes quia Dominus est.</hi> Si ergo
sciebant, quid opus erat ut interrogarent? si autem non
opus erat, quare dictum est, <hi>non audebant;</hi> quasi opus
esset, sed timore aliquo non auderent? Sensus ergo hic
est: tanta erat evidentia veritatis, qua Jesus illis discipulis
apparebat, ut eorum non solum negare, sed nec
dubitare quidem ullus auderet; quoniam si quisquam
dubitaret, utique interrogare deberet. Sic ergo dictum
est, <hi>Nemo audebat eum interrogare, Tu quis es?</hi> ac si
diceretur, Nemo audebat dubitare quod ipse esset.</p>
        </div3>
<div3>
          <head>2.</head>
          <p>
 <hi>Et venit Jesus, et accipit panem, et dat eis, et piscem
similiter.</hi> Ecce dictum est etiam quid pranderent:
de quo prandio aliquid suave ac salubre dicemus et
nos, si pascat et nos. Superius narratum est quod isti
discipuli, quando descenderunt in terram, <hi>viderunt
<pb n="1966"/>
prunas positas, et piscem superpositum, et panem.</hi> Ubi
non est intelligendum etiam superpositum panem
fuisse prunis, sed tantum subaudiendum, Viderunt.
Quod verbum si repetamus eo loco ubi subaudiendum
est, ita totum dici potest: Viderunt prunas positas,
et piscem superpositum, et panem viderunt. Vel ita
potius: Viderunt prunas positas, et piscem superpositum,
viderunt et panem. Jubente etiam Domino attulerunt
et de piscibus quos ipsi ceperant; quod eos
fecisse quamvis a narrante non esset expressum,
tamen Dominum jussisse non tacitum est. Ait enim: <hi>Afferte de piscibus quos apprehendistis nunc 
 <note>(Joan. XXI,
9, 10)</note>
          </hi>. Et utique jubente illo eos non fecisse quis credat?
Hinc ergo fecit prandium Dominus illis septem
discipulis suis, de pisce scilicet quem prunis superpositum
viderant, huic adjungens ex illis quos ceperant,
et de pane quem nihilominus eos vidisse narratum
est. Piscis assus, Christus est passus. Ipse est et panis
qui de coelo descendit <note>(Id. VI, 41)</note>. Huic incorporatur
Ecclesia ad participandam beatitudinem sempiternam.
Propter quod dictum est, <hi>Afferte de piscibus quos apprehendistis
nunc;</hi> ut omnes qui hanc spem gerimus,
per illum septenarium numerum discipulorum, per
quem potest hoc loco nostra universitas intelligi figurata,
tanto Sacramento nos communicare nossemus,
et eidem beatitudini sociari. Hoc Domini prandium
est cum discipulis suis, ad quod Joannes Evangelium
suum, cum haberet de Christo alia multa quae diceret,
magna, ut existimo, et rerum magnarum contemplatione
concludit. Hic enim Ecclesia qualis in solis bonis
futura est, significatur per capturam centum quinquaginta
trium piscium; et eis qui haec credunt,
sperant, diligunt, participatio tantae beatitudinis per
hoc prandium demonstratur.</p>
        </div3>
<div3>
          <head>3.</head>
          <p>
 <hi>Hoc jam tertio,</hi> inquit, <hi>manifestatus est Jesus
discipulis suis, cum resurrexisset a mortuis.</hi> Quod non
ad ipsas demonstrationes, sed ad dies referre debemus
(id est primo die, cum surrexit; et post dies
octo, quando discipulus Thomas vidit et credidit, et
hodie quando hoc de piscibus fecit; post quot autem
dies id fecerit, dictum non est): nam ipso primo die
non semel visus est, sicut Evangelistarum omnium
testimonia collata demonstrant: sed, sicut dictum
est, secundum dies numerandae sunt manifestationes
ejus, ut ista sit tertia; prima quippe habenda sit,
eademque una propter unum diem, quotiescumque se
et quibuscumque, die illo quo resurrexit, ostendit;
secunda post dies octo, et haec tertia, et deinde quoties
voluit usque ad diem quadragesimum, quo ascendit
in coelum, quamvis non scripta sint omnia.</p>
        </div3>
<div3>
          <head>4.</head>
          <p>
 « Cum ergo prandissent, dicit Simoni Petro:
Simon Joannis, diligis me plus his? Dicit ei: Etiam
Domine, tu scis quia amo te. Dicit ei: Pasce agnos
meos. Dicit ei iterum: Simon Joannis, diligis me?
Ait illi: Etiam, Domine, tu scis quia amo te. Dicit
ei: Pasce agnos meos. Dicit ei tertio: Simon Joannis,
amas me? Contristatus est Petrus, quia dixit ei
tertio, Amas me; et dicit ei: Domine, tu omnia scis,
<pb n="1967"/>
tu scis quia amo te. Dicit ei: Pasce oves meas.
Amen, amen dico tibi; cum esses junior, cingebas te,
et ambulabas ubi volebas: cum autem senueris, extendes
manus tuas, et alius te cinget, et ducet quo tu
non vis. Hoc autem dixit, significans qua morte clarificaturus
esset Deum. »  Hunc invenit exitum ille negator,
et amator; praesumendo elatus, negando prostratus,
flendo purgatus, confitendo probatus, patiendo coronatus:
hunc invenit exitum, ut pro ejus nomine perfecta
dilectione moreretur, cum quo se moriturum
perversa festinatione promiserat. Faciat ejus resurrectione
firmatus, quod immature pollicebatur infirmus.
Hoc enim oportebat, ut prius Christus pro
Petri salute, deinde Petrus pro Christi praedicatione
moreretur. Praeposterum fuit quod audere coeperat
humana temeritas, cum istum disposuisset ordinem
veritas. Animam suam se positurum pro Christo Petrus
putabat <note>(Joan. XIII, 37)</note>, pro liberatore liberandus;
cum Christus venisset animam suam positurus
pro suis omnibus, in quibus erat et Petrus; quod
ecce jam factum est. Nunc jam firmitas cordis ad
suscipiendam mortem pro nomine Domini vera ipso
donante sumatur, non falsa nobis errantibus praesumatur.
Nunc est ut vitae hujus non metuamus interitum;
quia resurgente Domino vitae alterius praecessit
exemplum. Nunc est, Petre, ut mortem non timeas;
quia vivit quem mortuum dolebas, et quem pro nobis
mori carnali amore prohibebas <note>(Matth. XVI, 21, 22)</note>.
Ausus es praevenire ductorem, formidasti ejus persecutorem:
jam pretio pro te fuso, nunc est ut sequaris
emptorem, et sequaris omnino usque ad mortem
crucis. Verba ejus audisti, quem jam veracem probasti;
passurum te ipse praedixit, qui te praedixerat
negaturum.</p>
        </div3>
<div3>
          <head>5.</head>
          <p>
 Sed prius Dominus quod sciebat interrogat, nec
semel, sed iterum ac tertio, utrum Petrus eum diligat;
nec aliud toties audit a Petro, quam se diligi;
nec aliud toties commendat Petro, quam suas oves
pasci. Redditur negationi trinae trina confessio, ne
minus amori lingua serviat quam timori, et plus vocis
elicuisse videatur mors imminens, quam vita praesens.
Sit amoris officium, pascere dominicum gregem; si
fuit timoris indicium, negare pastorem. Qui hoc animo
pascunt oves Christi, ut suas velint esse non Christi,
se convincuntur amare, non Christum; vel gloriandi,
vel dominandi, vel acquirendi cupiditate, non obediendi
et subveniendi et Deo placendi charitate. Contra
hos ergo vigilat toties inculcata ista vox Christi,
quos Apostolus gemit sua quaerere, non quae Jesu
Christi <note>(Philipp. II, 21)</note>. Nam quid est aliud, <hi>Diligis
me? pasce oves meas,</hi> quam si diceretur, Si me diligis,
non te pascere cogita: sed oves meas, sicut meas
pasce, non sicut tuas; gloriam meam in eis quaere,
non tuam; dominium meum, non tuum; lucra mea,
non tua; ne sis in eorum societate qui pertinent ad
tempora periculosa, seipsos amantes, et caetera quae
huic malorum initio connectuntur? Cum enim dixisset
Apostolus,  « Erunt enim homines seipsos amantes; » 
<pb n="1968"/>
secutus adjunxit,  « Amatores pecuniae, elati, superbi,
blasphemi, parentibus non obedientes, ingrati, scelesti,
irreligiosi, sine affectione, detractores, incontinentes,
immites, sine benignitate, proditores, procaces,
caecati, voluptatum amatores magis quam Dei;
habentes speciem pietatis, virtutem autem ejus abnegantes » <note>(II Tim. III, 1-5)</note>.
Haec omnia mala ab eo velut
fonte manant, quod primum posuit, <hi>seipsos amantes.</hi> 
Merito dicitur Petro, <hi>Diligis me?</hi> et respondet, <hi>Amo te;</hi> 
eique refertur, <hi>Pasce agnos meos:</hi> et hoc iterum, hoc
tertio. Ubi etiam demonstratur unum atque idem esse
amorem et dilectionem: nam etiam Dominus novissime
non ait, <hi>Diligis me;</hi> sed, <hi>Amas me?</hi> Non ergo
nos, sed ipsum amemus; et in pascendis ovibus ejus
ea quae sunt ejus, non ea quae sunt nostra quaeramus.
Nescio quo enim inexplicabili modo, quisquis seipsum,
non Deum amat, non se amat; et quisquis Deum, non
seipsum amat, ipse se amat. Qui enim non potest vivere
de se, moritur utique amando se: non ergo se amat,
qui ne vivat se amat. Cum vero ille diligitur de quo
vivitur, non se diligendo magis diligit, qui propterea
non se diligit, ut eum diligat de quo vivit. Non sint
ergo <hi>seipsos amantes</hi> qui pascunt oves Christi, ne tanquam
suas, sed tanquam ipsius eas pascant; et velint
ex illis sua lucra conquirere, sicut <hi>amatores pecuniae;</hi> 
vel eis dominari, sicut <hi>elati;</hi> vel gloriari de honoribus
quos ab eis sumunt, sicut <hi>superbi;</hi> vel in tantum
progredi ut etiam haereses faciant, sicut <hi>blasphemi:</hi> 
nec cedant sanctis patribus, sicut <hi>parentibus non obedientes;</hi> 
et eis qui illos corrigere volunt quia perire
nolunt, mala pro bonis reddant, sicut <hi>ingrati:</hi> interficiant
animas et suas et alienas, sicut <hi>scelesti;</hi> materna
Ecclesiae viscera dissipent, sicut <hi>irreligiosi;</hi> non
compatiantur infirmis, sicut <hi>sine affectione;</hi> famam
sanctorum maculare conentur, sicut <hi>detractores;</hi> cupiditates
pessimas non refrenent, sicut <hi>incontinentes;</hi> 
exerceant lites, sicut <hi>immites;</hi> nesciant subvenire,
sicut <hi>sine benignitate;</hi> indicent inimicis piorum quae
occultanda cognoverint, sicut <hi>proditores;</hi> humanam
verecundiam inverecunda exagitatione perturbent,
sicut <hi>procaces;</hi> non intelligant neque quae loquuntur,
neque de quibus affirmant <note>(I Tim. I, 7)</note>, sicut <hi>caecati;</hi> 
laetitias carnales spiritualibus gaudiis anteponant, sic
ut <hi>voluptatum amatores magis quam Dei.</hi> Haec enim
atque hujusmodi vitia, sive uni homini accidant omnia,
sive his alia, illis alia dominentur, ex illa radice
quodammodo pullulant, cum sunt homines <hi>seipsos
amantes.</hi> Quod vitium maxime cavendum est eis qui
pascunt oves Christi, ne sua quaerant, non quae Jesu
Christi; et in usus cupiditatum suarum conferant,
pro quibus sanguis fusus est Christi. Cujus amor in
eo qui pascit oves ejus, in tam magnum debet spiritualem
crescere ardorem, ut vincat etiam mortis naturalem
timorem, quo mori nolumus, et quando cum
Christo vivere volumus. Nam et apostolus Paulus
dicit se habere concupiscentiam dissolvi et esse cum
Christo <note>(Philipp. I, 23)</note>: ingemiscit tamen gravatus,
et non vult exspoliari, sed supervestiri, ut absorbeatur
mortale a vita <note>(II Cor. V, 4)</note>. Et huic Dominus
<pb n="1969"/>
dilectori suo, <hi>Cum senueris,</hi> inquit, <hi>extendes manus
tuas, et alius te cinget, et ducet quo tu non vis. Hoc
enim ei dixit, significans qua morte clarificaturus erat
Deum. Extendes,</hi> inquit, <hi>manus tuas,</hi> hoc est crucifigeris.
Ad hoc autem ut venias, <hi>alius te cinget, et ducet,</hi> 
non quo vis, sed <hi>quo non vis.</hi> Prius dixit quod fieret,
et deinde quomodo fieret. Non enim crucifixus, sed
utique crucifigendus quo nollet est ductus: nam crucifixus
non quo nolebat abiit, sed potius quo volebat.
Solutus quippe a corpore volebat esse cum Christo,
sed si fieri posset, praeter mortis molestiam vitam
concupiscebat aeternam: ad quam molestiam nolens
ductus est, sed ab ea volens eductus est: nolens ad
eam venit, sed volens eam vicit; et reliquit hunc infirmitatis
affectum quo nemo vult mori, usque adeo
naturalem, ut eum beato Petro nec senectus auferre
potuerit, cui dictum est, <hi>Cum senueris,</hi> duceris <hi>quo
non vis.</hi> Propter nos consolandos hunc etiam in se
transfiguravit ipse Salvator, dicens, <hi>Pater, si fieri
potest, transeat a me calix iste <note>(Matth. XXVI, 39)</note>
          </hi>: qui
utique mori venerat, nec habebat mortis necessitatem,
sed voluntatem, potestate positurus animam suam, et
rursus eam potestate sumpturus. Sed molestia quantacumque
sit mortis, debet eam vincere vis amoris,
quo amatur ille qui cum sit vita nostra, etiam mortem
voluit perferre pro nobis. Nam si nulla esset mortis
vel parva molestia, non esset tam magna martyrum
gloria. Sed si pastor bonus qui posuit animam suam
pro ovibus suis <note>(Joan. X, 18, 11)</note>, ex ipsis ovibus tam
multos sibi martyres fecit; quanto magis debent usque
ad mortem pro veritate certare, et usque ad sanguinem
adversus peccatum, quibus oves ipsas pascendas,
hoc est, docendas regendasque committit? Ac per hoc
praecedente passionis ejus exemplo, quis non videat
magis debere imitando pastori haerere pastores, si
eum multae etiam imitatae sunt oves, sub quo pastore
uno in grege uno, et pastores ipsi sunt oves? Omnes
quippe fecit suas oves, pro quibus est omnibus passus;
quia et ipse ut pro omnibus pateretur, ovis est
factus.
</p>
        </div3>
      </div1>

<div1>
        <head>TRACTATUS CXXIV. <hi>Ab eo loco,</hi> Et cum hoc dixisset, dicit ei: Sequere me, <hi>etc., usque in finem Evangelii. Cap.</hi> XXI, V\. 19-25).</head>
<div3>
          <head>1.</head>
          <p>
 Non parva quaestio est, cur apostolo Petro,
quando se tertio manifestavit discipulis, dixerit Dominus, <hi>Sequere me;</hi> 
 de apostolo autem Joanne, <hi>Sic
eum volo manere donec veniam; quid ad te?</hi> Huic quaestioni,
quantum Dominus ipse donaverit, sive pertractandae,
sive solvendae sermonem novissimum hujus
operis impendimus. Cum ergo praenuntiasset
Dominus Petro, qua morte clarificaturus esset Deum, <hi>dicit ei: Sequere me. Conversus Petrus vidit illum discipulum
quem diligebat Jesus, sequentem: qui et recubuit
in coena super pectus ejus, et dixit, Domine, quis est qui
tradet te? Hunc ergo cum vidisset Petrus, dicit Jesu:
Domine, hic autem quid? Dicit ei Jesus: Sic eum volo
manere donec veniam; quid ad te? Tu me sequere.
<pb n="1970"/>
Exiit ergo sermo iste inter fratres, quia discipulus ille
non moritur. Et non dixit ei Jesus, Non moritur; sed,
Sic eum volo manere donec veniam; quid ad te?</hi> 
 Ecce
quousque in hoc Evangelio extenditur quaestio, quae
sua profunditate non mediocriter mentem scrutantis
exercet. Cur enim dicitur Petro, <hi>Sequere me,</hi> nec
dicitur caeteris qui simul aderant? Et profecto eum
sicut magistrum discipuli sequebantur. Sed si ad
passionem intelligendum est, numquid solus pro christiana
veritate passus est Petrus? Nonne ibi erat in
illis septem alius filius Zebedaei frater Joannis, qui
post ejus ascensionem, ab Herode manifestatur occisus <note>(Act. XII, 2)</note>?
Verum aliquis dixerit, quoniam Jacobus
non est crucifixus, merito dictum esse Petro, <hi>Sequere me,</hi> 
 qui non solum mortem, sed etiam mortem
crucis, sicut Christus, expertus est. Sit hoc, si
nihil aliud quod sit convenientius potuerit inveniri.
Cur ergo de Joanne dictum est, <hi>Sic eum volo manere
donec veniam; quid ad te?</hi> et repetitum est, <hi>Tu me sequere;</hi> 
tanquam ille ideo non sequeretur, quoniam
eum manere voluit donec veniat? Quis facile aliud
dictum esse credat, quam quod fratres crediderant
qui tunc erant, eo quod scilicet non esset discipulus
ille moriturus, sed donec Jesus veniret, ista maneret
in vita? Sed hanc opinionem Joannes ipse abstulit,
non hoc dixisse Dominum aperta contradictione declarans.
Cur enim subjungeret, <hi>Non dixit Jesus, Non
moritur,</hi> nisi ne hominum cordibus quod falsum fuerat
inhaereret?</p>
        </div3>
<div3>
          <head>2.</head>
          <p>
 Sed cui placet, adhuc resistat; et dicat verum
esse quod ait Joannes, non dixisse Dominum quod
discipulus ille non moritur, sed hoc tamen significatum
esse talibus verbis, qualia eum dixisse narravit;
et asserat apostolum Joannem vivere, atque in illo
sepulcro ejus quod est apud Ephesum, dormire eum
potius quam mortuum jacere contendat. Assumat in
argumentum, quod illic terra sensim scatere, et quasi
ebullire perhibetur; atque hoc ejus anhelitu fieri, sive
constanter sive pertinaciter asseveret. Non enim possunt
deesse qui credant, si non desunt qui etiam
Moysen asserant vivere; quia scriptum est ejus sepulcrum
non inveniri <note>(Deut. XXXIV, 6)</note>, et apparuit
cum Domino in monte, ubi et Elias fuit <note>(Matth. XVII,
3)</note>, quem mortuum legimus non esse, sed raptum <note>(IV Reg. II, 11)</note>.
Quasi Moysi corpus non potuerit
alicubi sic abscondi, ut prorsus homines lateret ubi
esset, atque inde ad horam divinitus excitari, quando
cum Christo Elias et ipse sunt visi: sicut ad horam
multa sanctorum corpora surrexerunt, quando passus
est Christus, et post ejus resurrectionem apparuerunt
multis in sancta, sicut scriptum est, civitate <note>(Matth.
XXVII, 52, 53)</note>. Sed tamen, ut dicere coeperam, si
quidam Moysen mortuum negant, quem Scriptura
ipsa, ubi sepulcrum ejus nusquam inveniri legimus,
mortuum tamen esse sine ulla ambiguitate testatur;
quanto magis Joannes ex istorum occasione verborum
ubi Dominus ait, <hi>Sic eum volo manere donec
venio,</hi> creditur vivus dormire sub terra? Quem tradunt
etiam (quod in quibusdam Scripturis quamvis
<pb n="1971"/>
apocryphis reperitur), quando sibi fieri jussit sepulcrum,
incolumem fuisse praesentem; eoque effosso
et diligentissime praeparato, ibi se tanquam in lectulo
collocasse, statimque eum esse defunctum: ut autem
isti putant, qui haec verba Domini sic intelligunt, non
defunctum, sed defuncto similem cubuisse; et cum
mortuus putaretur, sepultum fuisse dormientem; et
donec Christus veniat sic manere, suamque vitam
scaturigine pulveris indicare: qui pulvis creditur,
ut ab imo ad superficiem tumuli ascendat, flatu quiescentis
impelli. Huic opinioni supervacaneum existimo
reluctari. Viderint enim qui locum sciunt, utrum
hoc ibi faciat vel patiatur terra quod dicitur; quia et
revera non a levibus hominibus id audivimus.</p>
        </div3>
<div3>
          <head>3.</head>
          <p>
 Interim cedamus opinioni, quam certis documentis
refellere non valemus, ne rursus aliud quod
a nobis quaeratur exsurgat, Cur super humatum mortuum
ipsa humus quodammodo vivere ac spirare videatur.
Sed numquid hinc tanta ista solvitur quaestio,
si magno miraculo, qualia potest facere Omnipotens,
tamdiu vivum corpus in sopore sub terra est, donec
veniat terminus saeculi? Quin imo fit amplior et difficilior,
cur discipulo Jesus, quem diligebat prae caeteris,
in tantum ut super pectus ejus discumbere
mereretur, pro magno munere longum in corpore donaverit
somnum: cum beatum Petrum per ingentem
martyrii gloriam, ab onere ipsius corporis solverit,
eique concesserit quod apostolus Paulus se concupisse
dixit, et scripsit, <hi>Dissolvi et esse cum Christo <note>(Philipp. I, 23)</note>
          </hi>.
Si autem quod magis creditur, ideo
sanctus Joannes ait, non dixisse Dominum, <hi>Non moritur,</hi> 
ne illis verbis quae dixit, hoc voluisse intelligi
putaretur; corpusque ejus in sepulcro ejus exanime
sicut aliorum mortuorum jacet: restat ut si vere ibi
fit quod sparsit fama de terra, quae subinde ablata
succrescit, aut ideo fiat ut eo modo commendetur
pretiosa mors ejus, quoniam non eam commendat
martyrium (non enim eum pro fide Christi persecutor
occidit), aut propter aliquid aliud quod nos latet.
Manet tamen quaestio cur dixerit Dominus de homine
morituro, <hi>Sic eum volo manere donec veniam.</hi> </p>
        </div3>
<div3>
          <head>4.</head>
          <p>
 Illud etiam in his duobus apostolis Petro et
Joanne quem non moveat ad quaerendum, cur Joannem
plus dilexerit Dominus, cum ipsum Dominum
plus dilexerit Petrus? Ubicumque enim se commemorat
Joannes, ut nomine suo tacito ipse possit intelligi,
hoc addit quod eum diligebat Jesus, quasi solum
diligeret, ut hoc signo discerneretur a caeteris, quos
utique omnes diligebat: quid ergo, nisi amplius se
dilectum, cum hoc diceret, volebat intelligi? quod
absit ut mendaciter diceret. Quod autem majus dare
potuit Jesus majoris erga eum suae dilectionis indicium,
quam ut homo cum caeteris condiscipulis suis
socius tantae salutis, solus tamen discubuerit super
pectus ipsius Salvatoris? Porro quod apostolus Petrus
plus aliis dilexit Christum, possunt quidem documenta
multa proferri: sed ut longe in alia non eamus,
ipsius tertiae manifestationis Domini paulo superiore
lectione, quae istam praecedit, satis evidenter
<pb n="1972"/>
apparet, ubi interrogans eum, dixit, <hi>Diligis me plus
his?</hi> Quod utique sciebat, et tamen interrogabat, ut
etiam nos qui legimus Evangelium, amorem Petri
erga Dominum, et illo interrogante et isto respondente
nossemus. Quod autem in eo quod respondit
Petrus, <hi>Amo te,</hi> non addidit, plus his, hoc respondit
quod de seipso sciebat. Non enim quantum ab alio
quolibet diligeretur scire poterat, qui cor alterius
videre non poterat. Sed tamen superioribus verbis
dicendo, <hi>Etiam, Domine, tu scis <note>(Joan. XXI, 15, 16)</note>
          </hi>,
satis et ipse declaravit, scientem Dominum interrogasse
quod interrogavit. Sciebat igitur Dominus non
solum quod diligeret, verum etiam quod plus illis
eum diligeret Petrus. Et tamen si proponamus quaerentes,
quis duorum sit melior, utrum qui plus, an
qui minus diligit Christum; quis dubitabit respondere,
eum qui plus diligit esse meliorem? Item si proponamus
quis duorum sit melior, utrum quem minus,
an quem plus diligit Christus; eum qui plus diligitur
a Christo, meliorem procul dubio respondebimus.
In illa ergo comparatione quam prius posui, Petrus
Joanni; in hac vero altera, Joannes anteponitur Petro.
Proinde tertiam sic proponimus: quis est duorum
discipulorum melior, qui minus quam condiscipulus
ejus diligit Christum, et plus quam condiscipulus
ejus diligitur a Christo? an ille quem minus
quam condiscipulum ejus diligit Christus, cum plus
ipse quam suus condiscipulus diligat Christum? Hic
plane cunctatur responsio, et augetur quaestio. Quantum
autem ipse sapio, meliorem qui plus diligit Christum,
feliciorem vero quem plus diligit Christus, facile
responderem; si justitiam Liberatoris nostri minus
eum diligentis a quo plus diligitur, et eum plus a quo
minus diligitur, quemadmodum defenderem, perviderem.</p>
        </div3>
<div3>
          <head>5.</head>
          <p>
 Aggrediar igitur in ejus manifesta misericordia,
cujus est occulta justitia, de solvenda quaestione tam
ingenti, pro viribus quas ipse donaverit, disputare:
hucusque enim proposita est, non exposita. Exponendae
vero ejus hoc sit exordium; ut meminerimus
in hoc corruptibili corpore quod aggravat animam <note>(Sap. IX, 15)</note>,
vitam nos miseram vivere. Sed qui
jam redempti per Mediatorem sumus, et Spiritum
sanctum pignus accepimus, beatam vitam in spe habemus,
etsi re ipsa nondum tenemus. Spes autem
quae videtur, non est spes: quod enim videt quis,
quid sperat? Si autem quod non videmus speramus,
per patientiam exspectamus <note>(Rom. VIII, 24, 25)</note>. In
malis autem quae quisque patitur, non in bonis quibus
fruitur, opus est patientia. Hanc itaque vitam de qua
scriptum est, <hi>Numquid non tentatio est vita humana
super terram <note>(Job VII, 1)</note>
          </hi>? in qua quotidie clamamus
ad Dominum, <hi>Libera nos a malo <note>(Matth. VI, 13)</note>
          </hi>, cogitur
homo tolerare etiam remissis peccatis: quamvis
ut in eam veniret miseriam, primum fuerit causa peccatum.
Productior est enim poena quam culpa; ne
parva putaretur culpa, si cum illa finiretur et poena.
Ac per hoc vel ad demonstrationem debitae miseriae,
vel ad emendationem labilis vitae, vel ad exercitationem
<pb n="1973"/>
necessariae patientiae, temporaliter hominem detinet
poena et quem jam ad damnationem sempiternam
reum non detinet culpa. Haec est istorum dierum,
quos in hac mortalitate agimus malos, quamvis in
ea diligamus videre dies bonos, flenda quidem, sed
non reprehendenda conditio. Venit enim de ira Dei
justa, de qua Scriptura loquens, <hi>Homo,</hi> inquit, <hi>natus
ex muliere, brevis vitae, et plenus irae <note>(Job XIV, 1)</note>
          </hi>:
cum ira Dei non sit ut hominis, id est perturbatio
concitati animi, sed tranquilla justi supplicii constitutio.
In hac ira sua Deus non continens, sicut scriptum
est, miserationes suas <note>(Psal. LXXVI, 10)</note>, praeter alia
solatia miserorum quae generi humano praebere non
cessat, in plenitudine temporis, quo ipse sciebat hoc
esse faciendum, misit Filium suum unigenitum <note>(Galat.
IV, 4)</note>, per quem creavit universa, ut manens Deus
fieret homo, et esset mediator Dei et hominum homo
Christus Jesus <note>(I Tim. II, 5)</note>: in quem credentes, per
lavacrum regenerationis soluto reatu omnium peccatorum,
et originalis videlicet quod generatio trahit,
contra quam maxime regeneratio est instituta, et caeterorum
quae male agendo contracta sunt, liberarentur
a damnatione perpetua, et viverent in fide et spe
et charitate, peregrinantes in hoc saeculo, atque in
ejus tentationibus laboriosis et periculosis, consolationibus
autem Dei et corporalibus et spiritualibus ambularent
ad conspectum ejus, viam tenentes, quod
eis factus est Christus. Et quia in ipso quoque ambulantes
non sunt sine peccatis, quae de hujus vitae infirmitate
subrepunt, dedit eleemosynarum remedia
salutaria, quibus eorum adjuvaretur oratio, ubi eos
dicere docuit, <hi>Dimitte nobis debita nostra, sicut et nos
dimittimus debitoribus nostris <note>(Matth. VI, 12)</note>
          </hi>. Hoc agit
Ecclesia spe beata in hac vita aerumnosa: cujus Ecclesiae
Petrus apostolus, propter Apostolatus sui primatum,
gerebat figurata generalitate personam. Quod
enim ad ipsum proprie pertinet, natura unus homo
erat, gratia unus christianus, abundantiore gratia
unus idemque primus apostolus: sed quando ei dictum
est, <hi>Tibi dabo claves regni coelorum, et quodcumque
ligaveris super terram, erit ligatum et in coelis;
et quodcumque solveris super terram, erit solutum et in
coelis,</hi> universam significabat Ecclesiam, quae in hoc
saeculo diversis tentationibus velut imbribus, fluminibus,
tempestatibus quatitur, et non cadit, quoniam
fundata est super petram, unde Petrus nomen accepit.
Non enim a Petro petra, sed Petrus a petra; sicut
non Christus a christiano, sed christianus a Christo
vocatur. Ideo quippe ait Dominus, <hi>Super hanc petram
aedificabo Ecclesiam meam,</hi> quia dixerat Petrus, <hi>Tu es
Christus Filius Dei vivi <note>(Id. XVI, 16-19)</note>
          </hi>. Super hanc
ergo, inquit, petram quam confessus es, aedificabo
Ecclesiam meam. Petra enim erat Christus <note>(I Cor. X,
4)</note>: super quod fundamentum etiam ipse aedificatus
est Petrus. Fundamentum quippe aliud nemo potest
ponere praeter id quod positum est, quod est Christus
Jesus <note>(Id. III, 11)</note>. Ecclesia ergo quae fundatur in
Christo, claves ab eo regni coelorum accepit in Petro,
id est potestatem ligandi solvendique peccata. Quod
<pb n="1974"/>
est enim per proprietatem in Christo Ecclesia, hoc
est per significationem Petrus in petra; qua significatione
intelligitur Christus petra. Petrus Ecclesia. Haec
igitur Ecclesia quam significabat Petrus, quamdiu degit
in malis, amando et sequendo Christum liberatur
a malis. Magis autem sequitur in eis qui certant pro
veritate usque ad mortem. Sed universitati dicitur, <hi>Sequere me,</hi> 
 pro qua universitate passus est Christus:
de quo dicit idem Petrus, <hi>Christus pro nobis passus
est, relinquens nobis exemplum, ut sequamur vestigia
ejus <note>(I Petr. II, 21)</note>
          </hi>. Ecce propter quod ei dictum est, <hi>Sequere me.</hi> 
 Est autem alia vita immortalis, quae non
est in malis: ibi facie ad faciem videbimus, quod hic
per speculum et in aenigmate videtur <note>(I Cor. XIII, 12)</note>,
quando multum in conspicienda veritate proficitur.
Duas itaque vitas sibi divinitus praedicatas et commendatas
novit Ecclesia, quarum est una in fide, altera
in specie; una in tempore peregrinationis, altera
in aeternitate mansionis; una in labore, altera in requie;
una in via, altera in patria; una in opere actionis,
altera in mercede contemplationis; una declinat
a malo et facit bonum, altera nullum habet a
quo declinet malum, et magnum habet quo fruatur
bonum; una cum hoste pugnat, altera sine hoste
regnat; una fortis est in adversis, altera nihil sentit
adversi; una carnales libidines frenat, altera spiritualibus
delectationibus vacat; una est vincendi cura sollicita,
altera victoriae pace secura; una in tentationibus
adjuvatur, altera sine ulla tentatione in ipso adjutore
laetatur; una subvenit indigenti, altera ibi est
ubi nullum invenit indigentem; una aliena peccata ut
sua sibi ignoscantur ignoscit, altera nec patitur quod
ignoscat, nec facit quod sibi poscat ignosci; una flagellatur
malis, ne extollatur in bonis, altera tanta
plenitudine gratiae caret omni malo, ut sine ulla tentatione
superbiae cohaereat summo bono; una bona et
mala discernit, altera quae sola bona sunt cernit: ergo
una bona est, sed adhuc misera; altera melior et
beata. Ista significata est per apostolum Petrum, illa
per Joannem. Tota hic agitur ista usque in hujus saeculi
finem, et illic invenit finem: differtur illa complenda
post hujus saeculi finem, sed in futuro saeculo
non habet finem. Ideo dicitur huic, <hi>Sequere me:</hi> de
illo autem, <hi>Sic eum volo manere donec veniam; quid
a te? Tu me sequere.</hi> Quid enim est hoc? Quantum
sapio, quantum capio, quid est hoc, nisi, Tu me sequere
per imitationem perferendi temporalia mala;
ille maneat donec sempiterna venio redditurus bona?
Quod apertius ita dici potest: Perfecta me sequatur
actio, informata meae passionis exemplo; inchoata
vero contemplatio maneat donec venio, perficienda
cum venero. Sequitur enim Christum, perveniens
usque ad mortem pia plenitudo patientiae: manet autem
donec veniat Christus, tunc manifestanda plenitudo
scientiae. Hic quippe tolerantur mala hujus mundi
in terra morientium, ibi videbuntur bona Domini in
terra viventium. Quod enim ait, <hi>Volo eum manere
donec veniam,</hi> non sic intelligendum est quasi dixerit,
remanere vel permanere; sed, exspectare: quoniam
<pb n="1975"/>
quod per eum significatur, non utique nunc, sed cum
venerit Christus, implebitur. Quod autem per hunc
significatur, cui dictum est, <hi>Tu me sequere,</hi> nisi nunc
agatur, non pervenietur ad illud quod exspectatur. In
hac autem activa vita quanto magis Christum diligimus,
tanto facilius liberamur a malo. At ipse nos minus
diligit quales nunc sumus; et hinc ideo liberat,
ne semper tales simus. Ibi vero amplius nos diligit;
quoniam quod ei displiceat, et quod a nobis auferat,
non habebimus: nec ob aliud nos hic diligit, nisi ut
sanet et transferat ab his quae non diligit. Hic ergo
minus, ubi non vult remaneamus: ibi amplius, quo
vult transeamus, et unde non vult pereamus. Amet ergo
eum Petrus, ut ab ista mortalitate liberemur: ametur
ab eo Joannes, ut in illa immortalitate servemur.</p>
        </div3>
<div3>
          <head>6.</head>
          <p>
 Sed ista ratione illud ostenditur, cur amplius
Joannem quam Petrum amaverit Christus, non cur
amplius Petrus quam Joannes amaverit Christum.
Neque enim, si plus nos diligit Christus in futuro saeculo,
ubi cum illo sine fine vivemus, quam in isto
unde eruimur, ut illic semper simus, propterea nos
tunc eum minus dilecturi sumus quando meliores erimus;
cum meliores utique nisi amplius eum diligendo,
nullo modo esse possimus. Cur ergo Joannes minus
eum diligebat quam Petrus, si eam vitam significabat,
in qua est multo amplius diligendus, nisi quia
propterea dictum est, <hi>Volo eum manere,</hi> id est exspectare, <hi>donec veniam,</hi> 
 quoniam et ipsum amorem qui
tunc multo amplior erit, nondum habemus, sed futurum
exspectamus, ut cum ipse venerit, habeamus?
Nam sicut in Epistola sua idem dicit apostolus, <hi>Nondum
apparuit quod erimus; scimus quoniam cum apparuerit,
similes ei erimus, quoniam videbimus eum sicuti
est <note>(I Joan. III, 2)</note>
          </hi>. Tunc ergo amplius quod videbimus,
diligemus. Ipse autem Dominus illam quae futura
est vitam nostram, qualis in nobis futura sit
sciens, praedestinatione plus amat, ut ad eam nos
amando perducat. Quocirca quoniam universae viae
Domini misericordia et veritas <note>(Psal. XXIV, 10)</note>, miseriam
nostram praesentem novimus, quia sentimus;
et ideo misericordiam Domini, quam nobis de miseria
liberandis exhiberi volumus, plus amamus, eamque
quotidie maxime pro peccatorum remissione poscimus
et habemus: hoc per Petrum significatum est
plus amantem, sed minus amatum; quia minus nos
amat Christus miseros quam beatos. Veritatis autem
contemplationem qualis tunc futura est, minus amamus,
quia nondum novimus nec habemus: haec per
Joannem significata est minus amantem, atque ideo
et ad ipsam, et ad ejus in nobis amorem, qualis ei
debetur, implendum, donec veniat Dominus exspectantem;
sed plus amatum, quia id quod per illum figuratum
est, hoc efficit beatum.</p>
        </div3>
<div3>
          <head>7.</head>
          <p>
 Nemo tamen istos insignes apostolos separet.
Et in eo quod significabat Petrus, ambo erant; et in
eo quod significabat Joannes, ambo futuri erant. Significando
sequebatur iste, manebat ille: credendo
autem ambo mala praesentia hujus miseriae tolerabant,
ambo futura bona illius beatitudinis exspectabant.
<pb n="1976"/>
Nec ipsi soli, sed universa hoc facit sancta Ecclesia
sponsa Christi, ab istis tentationibus eruenda, in illa
felicitate servanda. Quas duas vitas Petrus et Joannes
figuraverunt, singuli singulas: verum et in hac temporaliter
ambulaverunt ambo per fidem, et illa in
aeternum fruentur ambo per speciem. Omnibus igitur
sanctis ad Christi corpus inseparabiliter pertinentibus,
propter hujus vitae procellosissimae gubernaculum,
ad liganda et solvenda peccata claves regni coelorum
primus Apostolorum Petrus accepit: eisdemque
omnibus sanctis propter vitae illius secretissimae quietissimum
sinum, super pectus Christi Joannes evangelista
discubuit. Quoniam nec iste solus, sed universa
Ecclesia ligat solvitque peccata: nec ille in principio
Verbum Deum apud Deum, et caetera de Christi divinitate,
et de totius divinitatis trinitate atque unitate
sublimia, quae in illo regno facie ad faciem contemplanda,
nunc autem donec veniat Dominus, in speculo
atque in aenigmate contuenda sunt, quae praedicando
ructaret, de fonte Dominici pectoris solus bibit; sed
ipse Dominus ipsum Evangelium pro sua cujusque capacitate
omnibus suis bibendum toto terrarum orbe
diffudit. Sunt qui senserint, et hi quidem non contemptibiles
sacri eloquii tractatores, a Christo Joannem
apostolum propterea plus amatum, quod neque uxorem
duxerit, et ab ineunte pueritia castissimus vixerit <note>(Hieron. lib. 1 contra Jovinianum)</note>.
Hoc quidem in
Scripturis canonicis non evidenter apparet: verumtamen
id quoque multum adjuvat congruentiam hujusce
sententiae, quod illa vita per eum significata est, ubi
non erunt nuptiae.</p>
        </div3>
<div3>
          <head>8.</head>
          <p>
 <hi>Hic est discipulus ille qui testimonium perhibet de
his, et scripsit haec; et scimus quia verum est testimonium
ejus. Sunt autem,</hi> inquit, <hi>et alia multa quae fecit
Jesus, quae si scribantur per singula, nec ipsum arbitror
mundum capere eos qui scribendi sunt libros.</hi> Non spatio
locorum credendum est mundum capere non posse,
quae in eo scribi quomodo possent, si scripta non ferret?
sed capacitate legentium comprehendi fortasse
non possent: quamvis salva rerum fide, plerumque
verba excedere videantur fidem. Quod non fit quando
aliquid quod erat obscurum vel dubium, causa et ratione
reddita exponitur: sed quando id quod apertum
est vel augetur, vel extenuatur, nec tamen a
tramite significandae veritatis erratur; quoniam sic
verba rem quae indicatur excedunt, ut voluntas loquentis
nec fallentis appareat, qui novit quousque
credatur, a quo ultra quam credendum est vel minuitur
loquendo aliquid, vel augetur. Hunc loquendi modum
graeco nomine, non solum graecarum, verum
etiam latinarum litterarum magistri hyperbolen vocant.
Qui modus, sicut hoc loco, ita in nonnullis aliis
divinis Litteris invenitur: ut est, <hi>Posuerunt in coelum
os suum <note>(Psal. LXXII, 9)</note>
          </hi>; et, <hi>Verticem capilli perambulantium
in delictis suis <note>(Psal. LXVII, 22)</note>
          </hi>; et multa
hujusmodi, quae Scripturis sanctis non desunt, sicut
alii tropi, hoc est locutionum modi. De quibus operosius
disputarem, nisi Evangelista terminante Evangelium
suum, etiam ipse compellerer meum terminare
sermonem.

</p>
        </div3>
      </div1>
</body>
  </text>
</TEI>