<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De opere monachorum</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 40</title>
           <idno>AugHip.DeOpMo</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>De opere monachorum</head>

<p>Aurelii episcopi Carthaginensis impulsu Augustinus monachorum causam qui se suis manibus transigebant, defendit
adversus alios ejusdem professionis nonnullos, qui ex oblationibus religiosorum sic volebant vivere, ut nihil operantes,
se potius evangelica praecepta de victu et vestitu non curando implere jactarent. Ac primum, demonstrat apostolum Paulum
dedisse servis Dei praeceptum et exemplum faciendi operis corporalis, quo victum et vestitum sibi procurarent.
Deinde, ostendit evangelica illa praecepta, unde suam monachi illi, non solum desidiam, sed etiam arrogantiam fovebant,
apostolico praecepto et exemplo non esse contraria Ad extremum, crinitos monachos reprehendit, atque ut ne comam
contra praeceptum apostolicum nutrire pergant, obsecrat et exhortatur.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Ad scribendum hoc opus
<pb n="0547"/>impulsus est ab Aurelio. Monachorum qui operari nolunt,
<pb n="0548"/>
opinio de sensu Apostoli jubentis operari. Opponunt
Evangelii praeceptum de non curando corporali victu.
<pb n="0549"/>
Apostoli praeceptum de opere spirituali accipi volunt.
Arbitrantur se non operantes obedire Apostolo et Evangelio.</hi> 
Jussioni tuae, sancte frater Aureli, tanto devotius
obtemperare me oportuit, quanto magis mihi quis
ex te jusserit, claruit. Dominus enim noster Jesus
Christus habitans in interiori tuo, tibique sollicitudinem
paternae et fraternae charitatis inspirans, utrum
filiis et fratribus nostris monachis, qui beato Paulo
apostolo obedire negligunt dicenti, <hi>Qui non vult operari,
non manducet <note>(II Thess. III, 10)</note>
            </hi>, permittenda sit
ista licentia, voluntatem ac linguam tuam assumens
in opus suum, imperavit mihi ex te, ut hinc ad te
aliquid scriberem. Adsit itaque ipse etiam mihi, quo
ita paream, ut ei me parere ex ejus munere ipsa utilitate
fructuosi laboris intelligam.</p>
          </div3>
<div3>
            <head>2.</head>
            <p>
 Primum ergo videndum quid dicant illius professionis
homines qui operari nolunt: deinde, si eos
non recte sentire invenerimus, ad eorum correctionem
quid dicendum. Non, inquiunt, de hoc opere
corporali, in quo vel agricolae vel opifices laborant,
praecepit Apostolus, cum diceret, <hi>Qui non vult operari,
non manducet.</hi> Neque enim Evangelio posset esse
contrarius, ubi ait ipse Dominus: <hi>Ideo dico vobis, ne
solliciti sitis animae vestrae quid manducetis, neque corpori
vestro quid induamini. Nonne anima plus est quam
esca, et corpus quam vestimentum? Conspicite volatilia
coeli, quoniam non serunt, neque metunt, neque congregant
in horrea; et Pater vester coelestis pascit illa. Nonne
vos magis pluris estis illis? Quis autem vestrum cogitans
potest adjicere ad staturam suam cubitum unum?
Et de vestimento quid solliciti estis? Considerate lilia
agri, quomodo crescunt: non laborant, neque nent; dico
autem vobis, quoniam nec Salomon in omni gloria sua
coopertus est sicut unum ex istis. Si autem fenum agri,
quod hodie est et cras in clibanum mittitur, Deus sic
vestit; quanto magis vos modicae fidei? Nolite ergo solliciti
esse, dicentes, Quid manducabimus, aut quid bibemus,
aut quo operiemur? haec enim omnia gentes inquirunt.
Scit autem Pater vester quia his omnibus indigetis.
Quaerite autem primum regnum Dei et justitiam
ejus, et omnia haec apponentur vobis. Nolite ergo solliciti
esse in crastinum: crastinus enim dies sollicitus erit
sibi ipsi. Sufficit diei malitia sua <note>(Matth. VI, 25-34)</note>
            </hi>.
Ecce, inquiunt, ubi nos Dominus jubet de victu et
tegumento nostro esse securos: quomodo ergo Apostolus
sentire adversus Dominum posset, ut nos praeciperet
ita esse debere sollicitos quid manducemus et
quid bibamus et quo operiamur, ut nos etiam opificum
artibus, curis, laboribus oneraret? Quapropter
in eo quod ait, <hi>Qui non vult operari, non manducet;</hi> 
opera spiritualia, inquiunt, debemus accipere: de
quibus alio loco dicit, <hi>Unicuique sicut Dominus dedit:
ego plantavi, Apollo rigavit, sed Deus incrementum dedit;</hi> 
et paulo post, <hi>Unusquisque suam mercedem accipiet
secundum suum laborem. Dei enim sumus cooperarii;
Dei agricultura, Dei aedificatio estis: secundum
gratiam quae data est mihi, ut sapiens architectus fundamentum
posui <note>(I Cor. III, 5-10)</note>
            </hi> Sicut ergo Apostolus
<pb n="0550"/>
operatur plantando, rigando, aedificando, et fundamentum
ponendo; ita qui non vult operari, non
manducet. Quid enim prodest manducando spiritualiter
pasci verbo Dei, si non inde operatur aliorum
aedificationem? Sicut illi pigro servo quid profuit accipere
talentum, et abscondere, nec operari lucra
dominica? An ut ei auferretur in fine, et ipse in exteriores
tenebras mitteretur <note>(Matth. XXV, 24 30)</note>? Sic,
inquiunt, et nos facimus: legimus cum fratribus, qui
ad nos ab aestu saeculi veniunt fatigati, ut apud nos in
verbo Dei, et in orationibus, psalmis, hymnis, et canticis
spiritualibus requiescant. Alloquimur eos, consolamur,
exhortamur, aedificantes in eis, si quid eorum
vitae pro suo gradu deesse perspicimus. Talia opera
si non faceremus, periculose a Domino alimenta ipsa
spiritualia sumeremus. Hoc enim dixit Apostolus, <hi>Qui
non vult operari, non manducet.</hi> Ita se isti arbitrantur
apostolicae et evangelicae obtemperare sententiae, cum
et Evangelium credunt de non curanda corporali et
temporali vitae hujus indigentia praecepisse, et Apostolum
de cibo et opere spirituali dixisse, <hi>Qui non
vult operari, non manducet.</hi> 
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Refelluntur, quia ut sensum Evangelii
ex aliis et aliis verbis Domini habent, ita locum Apostoli
ex aliis ejus dictis intelligendum esse non attendunt.</hi> 
Nec attendunt quia si alius diceret, Dominum quidem
in parabolis et in similitudinibus loquentem de victu
et tegumento spirituali monuisse, ut non inde sint
solliciti servi ejus <note>(sicut dicit, <hi>Cum vos attraxerint ad
judicia, nolite cogitare quid loquamini. Dabitur enim
vobis in illa hora quid loquamini: non enim vos estis
qui loquimini, sed Spiritus Patris vestri, qui loquitur
in vobis [Matth. X, 19 et 20]</hi>. Sermo quippe sapientiae
spiritualis est, de quo illos noluit cogitare, promittens
quod eis nihil inde sollicitis praestaretur;)</note> Apostolum
autem jam more apostolico apertius disserentem, et
magis proprie quam figurate loquentem, sicut multa
ac pene omnia sese habent in Epistolis apostolicis,
proprie de opere corporali ciboque dixisse, <hi>Qui non
vult operari, non manducet:</hi> redderetur illis dubia sententia
eorum, nisi caetera dominica verba considerantes,
invenirent aliquid unde probarent eum de victu
et vestitu corporali non curando locutum fuisse,
cum diceret, <hi>Nolite solliciti esse quid manducetis, et
quid bibatis, et quo vestiamini;</hi> velut si animo adverterent
quod ait, <hi>Haec enim omnia Gentes inquirunt:</hi> 
ibi enim ostendit de ipsis corporalibus et temporalibus
se dixisse. Ita ergo, si hoc solum de hac re dixisset
Apostolus, <hi>Qui non vult operari, non manducet;</hi> possent
haec verba in aliam traduci sententiam: cum
vero multis aliis locis Epistolarum suarum, quid hinc
sentiat, apertissime doceat; superfluo conantur, et
sibi et caeteris caliginem obducere, ut quod utiliter
illa charitas monet non solum facere nolint, sed nec
intelligere ipsi, aut ab aliis intelligi velint, non timentes
<pb n="0551"/>
quod scriptum est, <hi>Noluit intelligere ut bene ageret <note>(Psal. XXXV, 4)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Pauli praeceptum de corporali
opere esse probatur ex circumstantia lectionis. Exemplo
suo Paulus docuit quid praeceperit.</hi> Prius ergo demonstrare
debemus beatum apostolum Paulum opera corporalia
servos Dei operari voluisse, quae finem haberent
magnam spiritualem mercedem, ad hoc ut ipso
victu et tegumento a nullo indigerent, sed manibus
suis haec sibi procurarent: deinde ostendere evangelica
illa praecepta, de quibus nonnulli non solum pigritiam,
sed etiam arrogantiam suam fovent, apostolico
praecepto et exemplo non esse contraria. Videamus
itaque unde ad hoc venerit Apostolus, ut diceret, <hi>Si
quis non vult operari, non manducet;</hi> et quid deinde
contexat, ut ex ipsa circumstantia lectionis appareat
declarata sententia. <hi>Denuntiamus,</hi> inquit, <hi>vobis, fratres,
in nomine Domini nostri Jesu Christi, ut subtrahatis
vos ab omni fratre inquiete ambulante, et non secundum
traditionem quam acceperunt a nobis. Ipsi enim
scitis quomodo oporteat imitari nos; quia non fuimus
inquieti inter vos, neque panem ab aliquo gratis
manducavimus, sed in labore et fatigatione die ac nocte
operantes, ne quem vestrum gravaremus: non quia non
habuerimus potestatem, sed ut nosmetipsos formam daremus
vobis, qua nos imitaremini. Nam et cum apud
vos essemus, hoc vobis praecepiebamus, quoniam si quis
non vult operari, non manducet. Audivimus enim quosdam
inter vos ambulare inquiete, nihil operantes, sed
curiose agentes. His autem qui ejusmodi sunt, praecipimus
et obsecramus in Domino Jesu Christo, ut cum silentio
operantes panem suum manducent <note>(II Thess. III,
6-12)</note>
            </hi>. Quid ad haec dici potest, quandoquidem ne
cuiquam postea liceret hoc pro voluntate, non pro
charitate interpretari, exemplo suo docuit quid praeceperit?
Illi enim tanquam Apostolo praedicatori Evangelii,
militi Christi, plantatori vineae, pastori gregis
constituerat Dominus ut de Evangelio viveret; et tamen
ipse stipendium sibi debitum non exegit, ut se
formam daret eis qui exigere indebita cupiebant: sicut
ad Corinthios dicit, <hi>Quis militat suis stipendiis
unquam? Quis plantat vineam, et de fructu ejus non
edit? Quis pascit gregem, et de lacte gregis non percipit?</hi> 
Ergo quod sibi debebatur, noluit accipere, ut
exemplo ejus coercerentur, qui sibi non ita ordinatis
in Ecclesia talia deberi arbitrabantur. Quid est enim
quod ait: <hi>Neque panem gratis ab aliquo manducavimus,
sed in labore et fatigatione die ac nocte operantes,
ne quem vestrum gravaremus: non quia non habuerimus
potestatem, sed ut nos formam daremus vobis, qua nos
imitaremini?</hi> Audiant ergo quibus hoc praecepit, id
est, qui non habent hanc potestatem quam ille habebat,
ut tantummodo spiritualiter operantes manducent
panem a corporali labore gratuitum: et quemadmodum
dicit, <hi>Praecipimus et obsecramus in Christo,
ut cum silentio operantes panem suum manducent,</hi> non
disputent contra manifestissima verba Apostoli; quia
et hoc pertinet ad silentium, cum quo debent operantes
<pb n="0552"/>
manducare panem suum.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Pauli sententia ex aliis ejus Epistolis
declarata.</hi> Enucleatius autem et diligentius adhuc
ista verba considerarem atque tractarem, nisi haberem
alia loca Epistolarum ejus multo manifestiora, quibus
collatis et ista liquidius manifestantur, et si ista non
essent, illa sufficerent. Ad Corinthios enim scribens
de hac eadem re, ita dicit: <hi>Non sum liber? non sum
apostolus? Nonne Christum Jesum Dominum nostrum
vidi? Nonne opus meum vos estis in Domino? Si aliis
non sum apostolus, vobis verumtamen sum. Signaculum
enim apostolatus mei vos estis in Domino. Mea defensio
ad eos qui me interrogant haec est. Numquid non
habemus potestatem manducandi et bibendi? Numquid
non habemus potestatem sororem mulierem circumducendi,
sicut et caeteri Apostoli, et fratres Domini, et Cephas <note>(I Cor. IX, 1-7)</note>
            </hi>.
Vide quemadmodum primum
ostendat quid sibi liceat, et ideo liceat quia apostolus
est. Inde enim coepit: <hi>Non sum liber? non sum apostolus?</hi> 
Et probat se apostolum esse, dicens: <hi>Nonne
Christum Jesum Dominum nostrum vidi? Nonne opus
meum vos estis in Domino?</hi> Quo probato ostendit sibi
licere quod caeteris Apostolis; id est, ut non operetur
manibus suis, sed ex Evangelio vivat, sicut Dominus
constituit, quod in consequentibus apertissime demonstravit:
ad hoc enim et fideles mulieres habentes
terrenam substantiam ibant cum eis, et ministrabant
eis de substantia sua, ut nullius indigerent
horum quae ad necessaria vitae hujus pertinent. Quod
beatus Paulus licere quidem sibi demonstrat, sicut et
caeteri Apostoli faciebant, sed ea potestate se uti
noluisse postea commemorat. Hoc quidam non intelligentes,
non <hi>sororem mulierem,</hi> cum ille diceret, <hi>Numquid non habemus potestatem sororem mulierem
circumducendi?</hi> 
 sed <hi>uxorem</hi> interpretati sunt. Fefellit
eos verbi graeci ambiguitas, quod et uxor et mulier
eodem verbo graece dicitur. Quanquam hoc ita posuerit
Apostolus, ut falli non debuerint: quia neque <hi>mulierem</hi> 
 tantummodo ait, sed <hi>sororem mulierem</hi>;
neque <hi>ducendi,</hi> sed <hi>circumducendi.</hi> Verumtamen alios
interpretes non fefellit haec ambiguitas, et <hi>mulierem</hi>,
non <hi>uxorem,</hi> interpretati sunt.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Apostolis permissum mulieres sibi
ministrantes secum habere exemplo Christi.</hi> Quod
quisquis putat non potuisse ab Apostolis fieri, ut cum
eis sanctae conversationis mulieres circuirent, quacumque
Evangelium praedicabant, ut eis de sua substantia
ministrarent necessaria, Evangelium audiat, et
cognoscat quemadmodum hoc ipsius Domini exemplo
faciebant. Dominus enim noster more misericordiae suae
infirmioribus compatiens, cum ei possent Angeli ministrare,
et loculos habebat, quo mitteretur pecunia,
quae conferebatur utique a bonis fidelibus eorum victui
necessaria: quos loculos Judae commendavit, ut
etiam fures si evitare non possemus, tolerare in Ecclesia
disceremus. Ille enim <hi>ea quae mittebantur,</hi> sicut
<pb n="0553"/>
de illo scriptum est, <hi>auferebat <note>(Joan. XII, 6)</note>
            </hi>. Et mulieres
voluit ut se ad praeparanda et ministranda necessaria
sequerentur, ostendens quid evangelistis et
ministris Dei tanquam militibus, a plebibus Dei tanquam
provincialibus deberetur; ut si quis eo quod
sibi deberetur, uti nollet, sicut Paulus apostolus noluit,
amplius impenderet Ecclesiae, non exigendo stipendium
debitum, sed quotidianum victum de suis
laboribus transigendo. Audierat enim stabularius, ad
quem vulneratus ille perductus est: <hi>Si quid amplius
erogaveris, in redeundo reddam tibi <note>(Luc. X, 35)</note>
            </hi>. Amplius
ergo erogabat apostolus Paulus, qui suis, ut
ipse testatur, stipendiis militabat <note>(I Cor. IX, 7-15, et
II Cor. XI, 7)</note>. In Evangelio enim scriptum est: <hi>Deinceps
et ipse iter faciebat per civitates et castella praedicans
et evangelizans regnum Dei; et duodecim cum
illo, et mulieres aliquae quae erant curatae a spiritibus
malignis et infirmitatibus: Maria quae vocatur Magdalene,
de qua daemonia septem exierant</hi>, <hi>et Joanna uxor
Chuzae procuratoris Herodis, et Susanna, et aliae multae,
quae ministrabant eis de facultatibus suis <note>(Luc. VIII,
1-3)</note>
            </hi>. Hoc exemplum Domini imitabantur Apostoli, ad
accipiendum sibi debitum cibum; de quo idem Dominus
apertissime loquitur: <hi>Euntes,</hi> inquit, <hi>praedicate
dicentes, quia appropinquavit regnum coelorum. Infirmos
curate, mortuos suscitate, leprosos mundate, daemonia
ejicite. Gratis accepistis, gratis date. Nolite possidere
aurum, neque argentum, neque pecuniam in zonis
vestris, neque peram in via, neque duas tunicas, neque
calceamenta, neque virgam: dignus est enim operarius
cibo suo <note>(Matth. X, 7-10)</note>
            </hi>. Ecce ubi constituit Dominus
quod idem apostolus commemorat. Ad hoc enim dixit
illa omnia ne portarent, ut ubi opus esset, ab eis acciperent
quibus annuntiabant regnum Dei.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>De Evangelio vivere non solis
Apostolis, sed et aliis concessum a Christo.</hi> Ne quis autem
arbitretur solis duodecim hoc fuisse concessum;
vide etiam quid Lucas narret: <hi>Post haec,</hi> inquit, <hi>designavit
Dominus et alios septuaginta duos, et misit illos
binos ante faciem suam in omnem civitatem et locum
quo erat ipse venturus. Et dicebat illis: Messis quidem
multa, operarii autem pauci: rogate ergo Dominum
messis, ut mittat operarios in messem suam. Ite, ecce
ego mitto vos sicut agnos inter lupos. Nolite portare
sacculum, neque peram, neque calceamenta, et neminem
per viam salutaveritis. In quamcumque domum intraveritis,
primum dicite: Pax huic domui. Et si ibi fuerit
filius pacis, requiescet super illum pax vestra: sin autem,
ad vos revertetur. In eadem autem domo manete, edentes
et bibentes quae apud illos sunt: dignus est enim
operarius mercede sua <note>(Luc. X, 1-7)</note>
            </hi>. Hic apparet non
esse illa jussa, sed permissa; ut quisquis uti vellet, eo
uteretur quod sibi liceret ex Domini constitutione; si
quis autem uti nollet, non contra jussum faceret, sed
de suo jure cederet misericordius et laboriosius conversatus
 in Evangelio, in quo et debitam mercedem
nollet accipere. Alioquin contra jussum Domini fecit
<pb n="0554"/>
Apostolus, qui posteaquam ostendit sibi licere, statim
subjecit: <hi>Sed tamen ego non sum usus hac potestate.</hi> 
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Potestatem non operandi datam
Apostolis, esse intelligendam de opere corporali.</hi> Sed ad
ordinem redeamus, ac totum ipsum Epistolae locum
diligenter consideremus. <hi>Numquid,</hi> inquit, <hi>non habemus
licentiam manducandi et bibendi? Numquid non
habemus licentiam sororem mulierem circumducendi?</hi> 
Quam licentiam dixit, nisi quam Dominus dedit eis
quos ad praedicandum regnum coelorum misit, dicens, <hi>Ea quae ab ipsis 
 sunt manducate: dignus est enim
operarius mercede sua;</hi> et se ipsum proponens ad
ejusdem potestatis exemplum, cui fidelissimae mulieres
talia necessaria de suis facultatibus ministrabant?
Amplius autem fecit apostolus Paulus, ut de coapostolis
suis documentum adhiberet hujus licentiae a
Domino permissae. Neque enim reprehendens subjecit, <hi>Sicut et caeteri Apostoli, et fratres Domini, et Cephas;</hi> 
sed ut hinc ostenderet hoc se accipere noluisse,
quod ei licere accipere caeterorum etiam commilitonum
ejus more probaretur. <hi>An ego solus et
Barnabas non habemus potestatem non operandi?</hi> Ecce
abstulit omnem dubitationem etiam tardissimis cordibus,
ut intelligant de qua operatione dicat. Utquid
enim ait, <hi>An ego solus et Barnabas non habemus potestatem
non operandi?</hi> nisi quia omnes evangelistae et
ministri verbi Dei habebant potestatem a Domino
acceptam, ut non operarentur manibus suis, sed ex
Evangelio viverent, operantes tantummodo spiritualia
in praedicatione regni coelorum, et aedificatione pacis
Ecclesiae. Neque enim quisquam potest dicere de ipsa
spirituali operatione dixisse Apostolum, <hi>An ego solus
et Barnabas non habemus potestatem non operandi?</hi> Hanc
enim potestatem non operandi omnes illi habebant:
dicat ergo qui conatur praecepta apostolica in sententiam
suam depravare atque pervertere; dicat, si
audet, omnes evangelistas a Domino accepisse potestatem
non evangelizandi. At si hoc absurdissimum
et insanissimum est dicere, cur nolunt intelligere
quod omnibus pateat, accepisse quidem illos potestatem
non operandi, sed opera corporalia quibus victum
quaererent, quia <hi>dignus est operarius cibo suo et mercede
sua,</hi> sicut Evangelium loquitur? Non ergo soli
Paulus et Barnabas habebant potestatem non operandi;
sed omnes pariter habebant hanc potestatem,
qua isti non utebantur, amplius impendendo Ecclesiae,
sicut in illis locis ubi evangelizabant, infirmis
congruere judicabant. Et ideo, ne coapostolos suos
reprehendisse videretur, subjungit et dicit: <hi>Quis militat
suis stipendiis unquam? Quis pascit gregem, et de
lacte gregis non percipit? Numquid secundum hominem
haec loquor? An Lex non haec dicit? In lege enim Moysi
scriptum est: Bovi trituranti os non infrenabis. Numquid
de bobus pertinet ad Deum? An propter nos omnino
dicit? Propter nos enim scriptum est, quia debet in spe
<pb n="0555"/>
qui arat arare, et triturans in spe fructus participandi</hi>.
His verbis satis indicat apostolus Paulus, non sibi
aliquid usurpasse ultra debitum coapostolos suos,
quia non operabantur corporaliter, unde haberent
huic vitae necessaria, sed, sicut Dominus constituti,
ex Evangelio viventes panem gratuitum manducarent
ab eis quibus gratuitam gratiam praedicabant. Stipendium
enim suum tanquam milites accipiebant, et de
vineae per eos plantatae fructu, quod opus erat, libere
decerpebant; et de gregis quem pascebant, lacte potabant;
et ex area quam triturabant, cibum sumebant.
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Apostolum manifeste loqui de
opere manuum.</hi> Apertius autem caetera connectit, et
omnino aufert omnes dubitationis ambages. <hi>Si nos
vobis,</hi> inquit, <hi>spiritualia seminavimus, magnum est si
vestra carnalia metamus?</hi> Quae sunt spiritualia quae
seminavit, nisi verbum et mysterium sacramenti
regni coelorum? Quae autem carnalia quae sibi licere
metere dicit, nisi haec temporalia, quae vitae atque
indigentiae carnis indulta sunt? Haec autem sibi debita
se ab eis non quaesisse nec accepisse manifestat, ne
quod impedimentum daret Evangelio Christi. Quid
restat, ut intelligamus eum operatum esse unde victum
haberet, nisi corporale opus corporalibus et
visibilibus manibus suis? Nam si de spirituali opere
victum et tegumentum quaereret, id est, ut ab eis
haec acciperet, quos in Evangelio aedificabat, non
consequenter diceret: <hi>Si alii potestatis vestrae participant,
non magis nos? Sed non sumus usi hac potestate;
sed omnia toleramus, ne quod impedimentum demus
Evangelio Christi.</hi> Qua potestate se dicit non usum,
nisi quam habebat in eos a Domino acceptam, ut
eorum carnalia meteret, ad victum vitae hujus, quae
in carne agitur? cujus potestatis participes erant etiam
alii, qui non eis primo Evangelium annuntiaverunt,
sed ad eorum Ecclesiam idipsum praedicantes postea
venerunt. Ideo cum dixisset, <hi>Si nos vobis spiritualia
seminavimus, magnum est si carnalia vestra metamus?</hi> 
subjecit, <hi>Si alii potestatis vestrae participant, non magis
nos?</hi> Et cum demonstrasset quid eis potestatis esset: <hi>Sed non sumus usi,</hi> 
 inquit, <hi>hac potestate; sed omnia
toleramus, ne quod impedimentum demus Evangelio
Christi.</hi> Dicant ergo isti, quomodo de opere spirituali
carnalem victum habebat Apostolus, cum aperte ipse
dicat non se usum esse hac potestate. At si de opere
spirituali carnalem victum non habebat, restat ut de
opere corporali habuerit, et inde dicat: <hi>Neque panem
gratis ab aliquo manducavimus, sed in labore et fatigatione
nocte et die operantes, ne quem vestrum gravaremus:
non quia non habuerimus potestatem, sed ut nos
formam daremus vobis, qua nos imitaremini <note>(II Thess.
III, 8 et 9)</note>
            </hi>. <hi>Omnia,</hi> inquit, <hi>toleramus, ne quod impedimentum
demus Evangelio Christi.</hi> 
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Apertius et clarius id esse ex consequentibus.</hi> 
<pb n="0556"/>Et redit rursus, modisque omnibus etiam
atque etiam commendat quid sibi liceat, et tamen non
faciat. <hi>Nescitis,</hi> inquit, <hi>quoniam qui in templo operantur,
quae de templo sunt edunt? qui altario deserviunt,
altario compartiuntur</hi>? <hi>Sic et Dominus ordinavit iis
qui Evangelium annuntiant, de Evangelio vivere: ego
autem nullius horum usus sum.</hi> Quid hoc apertius?
quid clarius? Vereor ne forte cum dissero volens id
exponere, obscurum fiat quod per se lucet et claret.
Qui enim haec verba non intelligunt, aut se non intelligere
fingunt, mea multo minus intelligunt vel se
intelligere profitentur: nisi forte propterea cito intelligant
nostra, quia conceditur eis intellecta deridere,
de Apostoli autem verbis non idem conceditur.
Propterea ubi aliter ea secundum suam sententiam
interpretari non possunt, etiam clara et manifesta,
obscura et incerta esse respondent, quia prava et
perversa non audent. Clamat homo Dei, <hi>Dominus
ordinavit iis qui Evangelium annuntiant, de Evangelio
vivere; ego autem nullius horum usus sum;</hi> et conatur
caro et sanguis recta depravare, aperta claudere, serena
obnubilare. Spirituale, inquit, opus faciebat, et
inde vivebat. Si ita est, de Evangelio vivebat: cur
ergo dicit, <hi>Dominus ordinavit iis qui Evangelium annuntiant,
de Evangelio vivere; ego autem nullius horum
usus sum?</hi> Aut si et hoc ipsum quod hic dictum est <hi>vivere,</hi> 
 secundum spiritualem vitam volunt interpretari,
nullam spem habebat Apostolus ad Deum qui de
Evangelio non vivebat, quia dixit, <hi>Nullius horum
usus sum.</hi> Quapropter ut spes illi certa esset vitae
aeternae, de Evangelio utique spiritualiter vivebat
Apostolus. Quod ergo ait, <hi>Ego autem nullius horum
usus sum,</hi> de vita ista quae in carne agitur sine dubitatione
facit intelligi, quod dixit Dominum ordinasse
iis qui Evangelium annuntiant de Evangelio vivere,
id est, vitam istam cui opus est victu et tegumento de
Evangelio transigere; sicut superius de suis coapostolis
dixit: unde ipse Dominus ait, <hi>Dignus est operarius
cibo suo;</hi> et, <hi>dignus est operarius mercede sua.</hi> 
Hunc itaque cibum et hanc mercedem sustentandae
hujus vitae debitam evangelistis, ab eis quibus evangelizabat
non accepit Apostolus, verum dicens, <hi>Ego
autem nullius horum usus sum.</hi> 
</p>
          </div3>
        </div2>

<div2>
          <head>CAPUT X.</head>
<div3>
            <head>11.</head>
            <p>
 <hi>Ex Evangelio cur non vivit Paulus.</hi> 
Et sequitur, et adjungit, ne forte quisquam arbitretur
ideo eum non accepisse, quia illi non dederant: <hi>Non autem scripsi haec ut ita fiant in me; bonum est
mihi magis mori, quam quisquam inanem
faciat.</hi> 
 Quam gloriam, nisi quam habere voluit apud
Deum, in Christo compatiens infirmis; sicut mox
apertissime dicturus est? <hi>Si enim evangelizavero,</hi> inquit, <hi>non est mihi gloria: necessitas enim mihi incumbit;</hi> 
id est, sustentandae vitae hujus. <hi>Vae enim erit
mihi,</hi> inquit, <hi>si non evangelizavero:</hi> id est, malo meo
<pb n="0557"/>
non evangelizabo, quia fame cruciabor, et unde vivam
non habebo. Nam sequitur, et dicit: <hi>Si enim volens
hoc facio, mercedem habeo.</hi> Volentem se dicit facere,
si nulla vitae hujus fulciendae necessitate compulsus
facit; et ob hoc habere mercedem, utique apud
Deum gloriae sempiternae. <hi>Si autem invitus,</hi> inquit, <hi>dispensatio mihi credita est:</hi> 
 id est, si necessitate transigendae
hujus vitae invitus cogor evangelizare, <hi>dispensatio
mihi credita est;</hi> ut scilicet ex dispensatione
mea, quia Christum, quia veritatem praedico,
quamvis ex occasione, quamvis mea quaerens, quamvis
terreni emolumenti necessitate compulsus, alii
proficiant, ego autem apud Deum mercedem gloriosam
illam sempiternamque non habeam. <hi>Quae ergo,</hi> 
inquit, <hi>merces mihi erit?</hi> Interrogans dixit: propterea
suspendenda est pronuntiatio, donec respondeat. Quod
ut facilius intelligatur, tanquam nos eum interrogemus,
Quae ergo tibi merces erit, Apostole, quando
mercedem istam terrenam etiam evangelistis bonis
debitam, non propter hoc evangelizantibus, sed tamen
consequentem et oblatam ex Domini ordinatione sumentibus,
tu non accipis? quae ergo tibi merces erit?
Vide quid respondeat: <hi>Ut evangelizans,</hi> inquit, <hi>sine
sumptu ponam Evangelium;</hi> id est, ut non sit credentibus
sumptuosum Evangelium, ne putent ad hoc sibi
evangelizari, ut id evangelistae quasi vendere videantur.
Et tamen redit etiam atque etiam, ut ostendat
quid sibi jure dominico liceat, et ipse non faciat: <hi>Ut
non abutar,</hi> inquit, <hi>potestate mea in Evangelio.</hi> 
</p>
          </div3>
        </div2>

<div2>
          <head>CAPUT XI.</head>
<div3>
            <head>12.</head>
            <p>
 <hi>In hac re, ut in aliis, Paulus ex compassione
se infirmis accommodat. Quomodo sine fictione
et fallacia factus est quasi sub lege et quasi sine lege.
Timet ne Evangelium, si ex eo vivat, venale putetur ab
infirmis.</hi> Jam vero quia infirmitati hominum compatiens
id faciebat, audiamus sequentia: <hi>Cum enim liber
sim,</hi> inquit, <hi>ex omnibus, omnium me servum feci,
ut plures lucrifacerem: iis qui sub Lege sunt, quasi sub
Lege, cum non sim ipse sub Lege, ut eos qui sub Lege
erant lucrifacerem; iis qui sine Lege sunt, quasi sine
Lege, cum sine lege Dei non sim, sed sim in lege Christi,
ut lucrifacerem eos qui sine Lege sunt.</hi> Quod non
simulandi versutia faciebat, sed compatiendi misericordia;
id est, non quasi ut se fingeret Judaeum, sicut
nonnulli putaverunt, quia legitima vetera Jerosolymis
observavit. Fecit enim hoc secundum liberam
et manifestam sententiam suam, in qua dicit, <hi>Circumcisus quis vocatus est? non adducat praeputium</hi>;
id est, non sic vivat, quasi praeputium adduxerit,
et id quod nudaverat texerit: sicut alio loco
dicit, <hi>Circumcisio tua praeputium facta est <note>(Rom. II,
25)</note>
            </hi>. Secundum hanc ergo sententiam suam, qua dicit, <hi>Circumcisus quis vocatus est? non adducat praeputium.
In praeputio quis vocatus est? non circumcidatur <note>(I Cor. VII, 18)</note>
            </hi>;
fecit illa quae non intelligentibus et
parum attendentibus finxisse putatus est; Judaeus
enim erat et circumcisus vocatus; noluit adducere praeputium,
<pb n="0558"/>
id est, noluit ita vivere ac si circumcisus non
esset. Hoc enim jam in potestate habebat. Et sub
Lege quidem non erat sicut illi qui eam serviliter operabantur;
sed tamen in lege Dei et Christi. Non enim
alia lex erat illa et alia lex Dei, sicut perditi Manichaei
solent dicere. Alioquin si cum illa fecit, finxisse
putandus est; finxit et paganum et sacrificavit idolis,
quia dicit factum se fuisse iis qui sine Lege sunt quasi
sine Lege. Quos utique non nisi Gentiles, quos Paganos
dicimus, vult intelligi. Aliud est ergo esse sub Lege,
aliud in Lege, aliud sine Lege. Sub Lege carnales Judaei:
in Lege spirituales et Judaei et Christiani; unde illi
servaverunt morem illum patrium, sed onera insolita
credentibus Gentibus non imposuerunt; et ideo et illi
circumcisi sunt: sine Lege autem Gentes quae nondum
crediderunt, quibus tamen se Apostolus congruisse testatur
per misericordem compassionem, non per versipellem
simulationem; id est, ut eo modo subveniret
carnali Judaeo vel Pagano, quo modo sibi ipse, si hoc
esset, subveniri voluisset: portans utique eorum infirmitatem
in compassionis similitudine, non fallens
in mendacii fictione; sicut continuo sequitur, et dicit, <hi>Factus sum infirmis infirmus, ut infirmos lucrifacerem <note>(I Cor. IX, 1-22)</note>
            </hi>.
Hinc enim loquebatur, ut etiam
omnia illa diceret. Sicut ergo quod factus est infirmis
infirmus, non erat mendacium; sic et caetera illa
superius. Quam enim dicit infirmitatem suam erga
infirmos fuisse, nisi compatiendi eis, in tantum ut,
ne videretur venditor Evangelii, et verbi Dei cursum
apud imperitos in malam suspicionem decidens impediret,
nollet accipere quod jure dominico debebatur?
Quod si vellet, non utique mentiretur, quia vere
debebatur: et, quia noluit, non utique mentitus est.
Neque enim dixit non sibi deberi: sed deberi ostendit,
et debito se usum non esse, nec omnino uti velle
professus est, eo ipso factus infirmus, quo potestate
sua uti noluit; tam misericordi scilicet indutus affectu,
ut cogitaret quemadmodum secum agi vellet, si
et ipse ita infirmaretur, ut posset de illis per quos
sibi Evangelium praedicaretur, si eos videret sumptus
accipere, quasi mercimoniorum nundinas suspicari.
</p>
          </div3>
        </div2>

<div2>
          <head>CAPUT XII.</head>
<div3>
            <head>13.</head>
            <p>
 <hi>Infirmorum periculis tremefactus
eligit laborare, quam de Evangelio vivere.</hi> De hac
infirmitate sua dicit alio loco: <hi>Facti sumus parvuli in
medio vestrum, tanquam si nutrix foveat filios suos.</hi> Nam
ejus circumstantia lectionis hoc indicat: <hi>Neque enim,</hi> 
inquit, <hi>aliquando in sermone adulationis fuimus, sicut
scitis; neque in occasione cupiditatis, Deus testis est;
neque quaerentes ab hominibus gloriam, neque a vobis,
neque ab aliis; cum possemus oneri vobis esse, ut Christi
Apostoli: sed facti sumus parvuli in medio vestrum;
tanquam si nutrix foveat filios suos <note>(I Thess. II, 5-7)</note>
            </hi>.
Quod ergo ad Corinthios dicit, habere se potestatem
apostolatus sui, sicut et caeteri Apostoli, qua potestate
usum se non esse testatur; hoc etiam in isto loco
ad Thessalonicenses ait, <hi>Cum possemus oneri vobis esse,
ut Christi Apostoli:</hi> secundum quod Dominus dicit,
<pb n="0559"/> <hi>Dignus est operarius mercede sua.</hi> 
 Nam hinc eum dicere,
illud indicat quod supra posuit: <hi>Neque in occasione
cupiditatis, Deus testis est.</hi> Per hoc enim quod
jure dominico debebatur bonis evangelistis, non propter
hoc evangelizantibus, sed quaerentibus regnum
Dei, ut haec omnia apponerentur eis, inveniebant alii
occasionem, de quibus idem dicit, <hi>Neque enim isti
Deo serviunt, sed suo ventri <note>(Rom. XVI, 18)</note>
            </hi>. Quibus
hanc occasionem amputare volebat Apostolus, ut etiam
quod sibi juste debebatur, omitteret. Aperte quippe
hoc ipse ostendit in secunda ad Corinthios, ab aliis
Ecclesiis suppletas dicens necessitates suas. Venerat
enim, sicut apparet, ad tantam indigentiam, ut de
longinquis Ecclesiis ei necessaria mitterentur, dum
tamen ab eis apud quos erat nihil tale acciperet. <hi>Numquid peccatum,</hi> 
 inquit, <hi>feci, me ipsum humiliando,
ut vos exaltaremini, quoniam gratis Evangelium Dei
evangelizavi vobis? Alias Ecclesias exspoliavi accipiens
stipendium ad vestram ministrationem; et cum apud
vos fuissem et egerem, nemini gravis fui. Nam id quod
deerat mihi adimpleverunt fratres qui venerunt a Macedonia,
et in omnibus ingravate me in vobis custodivi,
et custodiam. Est veritas Christi in me, quia gloria haec
non infringetur in me in regionibus Achaiae. Quare? quia
non vos diligo? Deus scit. Quod autem facio et facturus
sum, ut amputem occasionem eorum qui volunt occasionem,
ut in quo gloriantur, inveniantur sicut et nos <note>(II Cor. XI, 7-12)</note>
            </hi>.
De hac igitur occasione quam hic
se dicit amputare, voluit intelligi quod ibi ait, <hi>Neque
in occasione cupiditatis, Deus testis est.</hi> Et quod hic dicit, <hi>Me ipsum humiliando, ut vos exaltaremini:</hi> 
 hoc in
prima ad eosdem Corinthios, <hi>Factus sum infirmis infirmus;</hi> 
hoc ad Thessalonicenses, <hi>Factus sum parvulus
in medio vestrum, tanquam si nutrix foveat filios
suos.</hi> Proinde attende sequentia: <hi>Ita,</hi> inquit, <hi>desiderantes
vos, placet impertire vobis non solum Evangelium
Dei, verum etiam animas nostras; quoniam charissimi
nobis facti estis. Recordamini enim, fratres, laborem
nostrum et aerumnam, nocte et die operantes, ne quem
vestrum gravaremus <note>(I Thess. II, 8, 9)</note>
            </hi>. Hoc enim superius
ait, <hi>Cum possemus oneri vobis esse, ut Christi
Apostoli.</hi> Infirmorum igitur periculis, ne falsis suspicionibus
agitati odissent quasi venale Evangelium,
tanquam paternis maternisque visceribus tremefactus
hoc fecit. Sic etiam in Actibus Apostolorum idem loquitur,
cum a Mileto mittens Ephesum vocasset inde
presbyteros Ecclesiae, quibus inter multa: <hi>Argentum,</hi> 
inquit, <hi>et aurum vel vestem nullius concupivi, ipsi scitis;
quoniam necessitatibus meis et eorum qui mecum
fuerunt, hae manus servierint. Omnia ostendi vobis, quoniam
sic laborantes oportet juvare infirmos, memores
etiam verborum Domini Jesu, quia ipse dixit: Beatius
est magis dare quam accipere <note>(Act. XX, 33-35)</note>
            </hi>.
</p>
          </div3>
        </div2>

<div2>
          <head>CAPUT XIII.</head>
<div3>
            <head>14.</head>
            <p>
 <hi>Quod erat opus corporale Apostoli.
Opera honesta ad victum comparandum.</hi> Hic fortasse
aliquis dicat: Si corporale opus operabatur
Apostolus, unde vitam istam sustentaret; quod erat
ipsum opus, et quando ei vacabat et operari et Evangelium
<pb n="0560"/>
praedicare? Cui respondeo: Puta me nescire;
corporaliter tamen operatum esse, et inde in carne
vixisse, non autem usum potestate quam Dominus
Apostolis dederat, ut Evangelium annuntians de
Evangelio viveret, ea quae supra dicta sunt sine ulla
dubitatione testantur. Neque enim aut uno loco aut
breviter dictum est, ut possit cujusvis astutissimi tergiversatione
in aliam traduci pervertique sententiam.
Cum igitur tantae auctoritatis tam magnis et crebris
molibus contradicentium conteratur adversitas; quid
a me quaerunt, vel quale opus faciebat vel quando faciebat?
Unum scio, quia nec furta faciebat, nec effractor
aut latro erat, nec auriga, aut venator, aut histrio,
nec turpilucrus: sed innocenter et honeste quae
apta sunt humanis usibus operabatur; sicut sese habent
opera fabrorum, structorum, sutorum, rusticorum,
et his similia. Neque enim honestas ipsa reprehendit,
quod reprehendit superbia eorum qui honesti
vocari amant, sed esse non amant. Non igitur dedignaretur
Apostolus sive rusticanum opus aliquod aggredi,
sive in opificum labore versari. Qui enim ait, <hi>Sine offensione estote Judaeis, et Graecis, et Ecclesiae
Dei 
 <note>(I Cor. X, 32)</note>
            </hi>, quos in hac causa revereri posset
ignoro. Si Judaeos dixerint; Patriarchae pecora paverunt:
si Graecos, quos etiam Paganos dicimus; etiam
philosophos multum sibi honorabiles sutores habuerunt:
si Ecclesiam Dei; homo ille justus et ad testimonium
conjugalis semper mansurae virginitatis electus,
cui desponsata erat virgo Maria, quae peperit
Christum, faber fuit <note>(Matth. XIII, 55)</note>. Quidquid ergo
horum cum innocentia et sine fraude homines operantur,
bonum est. Nam praecavet hoc et ipse Apostolus,
ne quisquam ex necessitate sustentandae vitae
in mala opera dilabatur. <hi>Qui furabatur,</hi> inquit, <hi>jam
non furetur: magis autem laboret manibus suis bonum,
ut habeat unde tribuere cui opus est <note>(Ephes. IV, 28)</note>
            </hi>.
Hoc ergo scire sufficit, quia et in ipso opere corporali
id quod bonum est operabatur Apostolus.
</p>
          </div3>
        </div2>

<div2>
          <head>CAPUT XIV.</head>
<div3>
            <head>15.</head>
            <p>
 <hi>Quando soleret Apostolus operari.
Monachorum otium.</hi> Quando autem soleret operari,
id est, quibus temporum spatiis, ne ab evangelizando
impediretur, quis possit comprehendere? Sane quia
et diurnis et nocturnis horis operabatur, ipse non tacuit <note>(I Thess. II, 9, et II Thess. III, 8)</note>.
Verumtamen isti,
qui tanquam multum negotiosi et occupati de tempore
operationis inquirunt, quid agunt? Numquid ipsi ab Jerusalem
per circuitum usque ad Illyricum terras Evangelio
repleverunt? aut quidquid gentium barbararum
remansit adhuc obeundum et implendum de pace Ecclesiae
susceperunt? Novimus eos in quamdam sanctam
societatem otiosissime congregatos. Mirandam
rem fecit Apostolus, qui revera in tanta sollicitudine
omnium Ecclesiarum, et propagatarum et propagandarum,
ad ejus curam laboremque pertinentium,
etiam manibus operabatur: propterea tamen, cum
apud Corinthios esset et egeret, nemini quidem eorum
apud quos erat, gravis fuit; sed plane quod illi
deerat, suppleverunt fratres qui venerunt ex Macedonia <note>(II Cor. XI, 9)</note>.
</p>
          </div3>
        </div2>

<div2>
          <head>CAPUT XV.</head>
<div3>
            <head>16.</head>
            <p>
 <hi>Paulus praecipiens operari servos
<pb n="0561"/>Dei, non vult tamen eorum necessitates minus curari
a fidelibus. Labor servis Dei eligendus qui animo
libero exerceatur, sine cura et cupiditate.</hi> Nam et ipse
propter ejusmodi necessitates sanctorum, qui quamvis
praeceptis ejus obtemperent, ut cum silentio operantes
suum panem manducent, possunt tamen multis
ex causis indigere supplemento aliquo talium sustentationum,
cum dixisset talia docens et praemonens, <hi>His autem qui ejusmodi sunt, praecipimus et obsecramus
in Domino Jesu Christo, ut cum silentio operantes suum
panem manducent;</hi> 
 ne illi qui habebant unde necessaria
servis Dei praeberent, hac occasione pigrescerent,
providens continuo subjecit, <hi>Vos autem, fratres, nolite
infirmari benefacientes <note>(II Thess. III, 12, 13)</note>
            </hi>. Et ad
Titum cum scriberet, dicens, <hi>Zenam legisperitum et
Apollo sollicite praemitte, ut nihil illis desit;</hi> ut ostenderet
unde illis nihil deesse deberet, continuo subjunxit, <hi>Discant autem et nostri bonis operibus praeesse ad
necessarios usus, ne sint infructuosi 
 <note>(Tit. III, 13, 14)</note>
            </hi>.
Timotheum etiam, quem dicit germanissimum filium,
quoniam sciebat corpore infirmum, sicut ostendit,
monens eum ne aquam biberet, sed modico vino uteretur,
propter stomachum et frequentes suas infirmitates <note>(I Tim. V, 23)</note>;
quia in opere corporali laborare
non poterat, ne forte cum indigere nollet victu quotidiano
ab eis quibus Evangelium ministrabat, aliqua
sibi negotia quaereret, quibus animi ejus implicaretur
intentio (aliud est enim corpore laborare animo libero,
sicut opifex, si non sit fraudulentus et avarus, et
privatae rei avidus; aliud autem ipsum animum occupare
curis colligendae sine corporis labore pecuniae,
sicut sunt vel negotiatores, vel procuratores, vel conductores:
cura enim praesunt, non manibus operantur,
ideoque ipsum animum suum occupant habendi
sollicitudine): Timotheum ergo, ne in talia incideret,
quia per infirmitatem corporis manibus operari
non poterat, sic exhortatur, monet et consolatur: <hi>Labora,</hi> 
 inquit, <hi>sicut bonus miles Christi Jesu. Nemo
militans Deo implicat se negotiis saecularibus, ut placeat
cui se probavit. Nam qui in agone contendit, non coronatur
nisi legitime certaverit.</hi> Hic ne ille pateretur angustias,
dicens, <hi>Fodere non possum, mendicare confundor <note>(Luc. XVI, 3)</note>
            </hi>;
adjunxit, <hi>Laborantem agricolam
primum oportet de fructibus percipere <note>(II Tim.
II, 6)</note>
            </hi>: secundum illud quod ad Corinthios dixerat, <hi>Quis militat suis stipendiis unquam? Quis plantat vineam,
et de fructu ejus non edit? Quis pascit gregem, et
de lacte gregis non percipit 
 <note>(I Cor. IX, 7)</note>
            </hi>? Fecit ita securum
castum evangelistam, non ad hoc evangelizantem
ut venderet Evangelium, sed tamen huic vitae necessaria
suis sibi exhibere manibus non valentem;
ut intelligeret, quod necessarium sibi sumebat ab eis
quibus tanquam provincialibus militabat, et quos
tanquam vineam cultura exercebat vel tanquam gregem
<pb n="0562"/>
pascebat, non esse mendicitatem, sed potestatem.
</p>
          </div3>
        </div2>

<div2>
          <head>CAPUT XVI.</head>
<div3>
            <head>17.</head>
            <p>
 <hi>Paulus vult a fidelibus suppleri
necessitates servorum Dei, qui victum sibi propter
occupationes vel infirmitates comparare non valent. Ministerium
in sanctos, quo supplentur carnalia iis a quibus
vicissim accipiuntur spiritualia. Paulo obediant et
servi Dei laborando; et boni fideles eorum necessitates
supplendo.</hi> Propter has igitur vel occupationes servorum
Dei, vel infirmitates corporales quae omnino
deesse non possunt, non solum permittit Apostolus
sanctorum indigentias suppleri a bonis fidelibus, sed
etiam saluberrime hortatur. Excepta enim illa potestate,
qua se dicit ipse non usum, cui tamen serviendum
esse a fidelibus praecipit, dicens, <hi>Communicet qui
catechizatur verbo, ei qui se catechizat, in omnibus bonis <note>(Galat. VI, 6)</note>
            </hi>:
excepta ergo hac potestate, quam
verbi praedicatores habere in eos quibus praedicant,
saepe testatur, etiam sanctis qui omnia sua vendita
distribuerant, et Jerosolymis habitabant in sancta
communione vitae, non dicentes aliquid proprium,
quibus erant omnia communia, et anima et cor unum
in Deum <note>(Act. II, 44, et IV, 32)</note>; ab Ecclesiis Gentium
necessaria conferri praecipit et hortatur. Inde est et
illud ad Romanos: <hi>Nunc igitur pergam Jerusalem ministrare
sanctis. Placuit enim Macedoniae et Achaiae
communionem aliquam facere in pauperes sanctorum,
qui sunt Jerusalem. Placuit enim illis, et debitores eorum
sunt. Si enim spiritualibus eorum communicaverunt
Gentes, debent et in carnalibus ministrare eis <note>(Rom. XV, 5, 27)</note>
            </hi>.
Hoc simile est illi quod ait ad Corinthios: <hi>Si nos vobis spiritualia seminavimus, magnum
est si carnalia vestra metamus 
 <note>(I Cor. IX, 11)</note>
            </hi>?
Item ad Corinthios in secunda: <hi>Notam autem,</hi> inquit, <hi>vobis facimus, fratres, gratiam Dei quae data est in Ecclesiis
Macedoniae, quia in multa probatione tribulationis</hi>,
 <hi>abundantia gaudii eorum et profunda paupertas
eorum abundavit in divitiis simplicitatis eorum; quia secundum
vires, testimonium perhibeo</hi>, <hi>et supra vires
voluntarii fuerunt, cum multis precibus obsecrantes nos
gratiam et communionem ministrationis quae fit in sanctos:
et non quomodo speravimus, sed se ipsos tradiderunt
primum Domino, et nobis per voluntatem Dei, ad
deprecandum Titum, ut quomodo coepit, sic et consummet
in vos etiam gratiam istam. Sed quomodo semper
abundatis in omnibus fide, et verbo, et scientia, et
omni studio, et ea quae ex vobis est in nos charitate, ut
et in hac gratia abundetis. Non secundum imperium dico,
sed propter aliorum studium et vestrae charitatis charissimum 
 probans. Scitis enim gratiam Domini nostri
Jesu Christi, quoniam propter vos pauper factus est, cum
dives esset, ut illius paupertate vos ditaremini. Et consilium
in hoc do: hoc enim vobis prodest, qui non solum
facere, sed etiam velle coepistis ab anno priore;
<pb n="0563"/>
nunc autem et facto perficite, ut quemadmodum promptus
est animus voluntatis, ita sit et perficiendi ex eo
quod quisque habet. Si enim promptus est animus, secundum
id quod habet acceptabilis est, non secundum id
quod non habet. Non enim ut aliis sit refectio, vobis autem
angustia, sed pro aequalitate in hoc tempore, ut vestra
abundantia sit ad illorum inopiam, ut et illorum
abundantia fiat in vestram inopiam, ut fiat aequalitas,
sicut scriptum est: Qui multum, non abundavit; et qui
modicum, non defuit illi. Gratias autem Deo, qui dedit
idem studium pro vobis in corde Titi: quia consolationem
quidem suscepit; studiosior autem cum esset,
sponte exiit ad vos. Misimus autem cum eo fratrem, cujus
laus in Evangelio est per omnes Ecclesias. Non solum
autem, sed et ordinatus est ab Ecclesiis comes
peregrinationis nostrae, cum hac gratia quae ministratur
a nobis ad Domini gloriam et promptum animum nostrum</hi>:
 <hi>devitantes hoc, ne quis nos reprehendat in hac
plenitudine, quae ministratur a nobis. Providemus enim
bona, non solum coram Deo, sed etiam coram hominibus.</hi> 
In his verbis apparet, quantum non solum curam
sanctarum plebium esse voluerit, ministrare necessaria
sanctis Dei servis, consilium in hoc dans,
quia hoc magis ipsis qui hoc faciebant proderat, quam
illis erga quos faciebant (illis enim aliud proderat,
id est, hoc erga se obsequio fratrum suorum sancte
uti, nec propter hoc Deo servire, nec ista sumere
nisi ad supplendam necessitatem, non ad pascendam
pigritiam): sed etiam suam curam beatus Apostolus
tantam dicit in hac ministratione, quae nunc per Titum
transmittebatur, ut comitem peregrinationis suae
propter hoc commemoret ordinatum ab Ecclesiis,
boni testimonii hominem Dei, <hi>cujus laus,</hi> inquit, <hi>in
Evangelio est per omnes Ecclesias.</hi> Et ad hoc dicit illum
ordinatum comitem sibi, ut devitaret hominum reprehensiones,
ne sine testimonio sanctorum in hoc
ministerio sociorum, tanquam sibi accipere, et in sinus
suos convertere ab infirmis et impiis putaretur,
quae accipiebat ad supplendas necessitates sanctorum
per se afferenda vel distribuenda indigentibus.</p>
          </div3>
<div3>
            <head>18.</head>
            <p>
 Et paulo post dicit: <hi>Nam de ministerio quod
fit in sanctos, ex abundanti est mihi scribere vobis. Scio
enim promptum esse animum vestrum, de quo glorior
pro vobis apud Macedonas; quoniam Achaia parata
est ab anno priore, et quae ex vobis est aemulatio irritavit
plures. Misimus autem fratres, ne gloria nostra
quam habemus in vobis, evacuetur in hac parte, ut,
sicut dixi, parati sitis: ne cum venerint mecum Macedones,
et invenerint vos imparatos, confundamur nos,
ut non dicam vos, in hac substantia. Necessarium ergo
existimavi rogare fratres, ut praecedant ad vos, et praeparent
jam pridem repromissam hanc benedictionem
vestram, ut sit parata, sic quasi benedictionem, non
quasi avaritiam. Hoc autem</hi>, <hi>Qui parce seminat,
<pb n="0564"/>
parce et metet; et qui seminat in benedictione, in benedictione
et metet. Unusquisque secundum quod proposuit
corde, non ex tristitia aut ex necessitate: hilarem
enim datorem diligit Deus. Potens est autem Deus
omnem gratiam abundantem facere in vobis, ut in omnibus
semper omnem sufficientiam habentes, abundetis
in omne opus bonum: sicut scriptum est, Dispersit,
dedit pauperibus, justitia ejus manet in aeternum. Qui
autem subministrat semen seminanti, et panem in escam
subministrabit, et multiplicabit seminationem vestram,
et augebit crescentes fruges justitiae vestrae, ut in omnibus
ditati in omnem simplicitatem, quae operatur per
nos gratiarum actionem Deo: quoniam ministerium
functionis hujus non solum supplet ea quae desunt
sanctis, sed et abundare facit per multorum gratiarum
actionem Deo, per probationem ministrationis hujus
glorificantes Deum in obsequio confessionis vestrae in
Evangelium Christi, et simplicitate communicationis
in illos et in omnes, et in ipsorum precatione pro vobis,
desiderantium vos propter excellentem gratiam Dei in
vobis. Gratias Deo super inenarrabili dono ejus <note>(II Cor.
VIII et IX)</note>
            </hi>. Quanta pinguedine sanctae laetitiae sit perfusus
Apostolus, dum loquitur de alterno supplemento
indigentiae militum et provincialium Christi, hinc de
rebus carnalibus in illos, inde autem de spiritualibus
in istos; ut exclamaret, et tanquam sanctorum
gaudiorum sagina eructuaret, dicens, <hi>Gratias Deo
super inenarrabili dono ejus?</hi> </p>
          </div3>
<div3>
            <head>19.</head>
            <p>
 Sicut ergo non cessavit Apostolus, imo Spiritus
Dei possidens et implens et agens cor ejus, exhortari
fideles qui haberent hujusmodi substantiam, ut
nihil deesset necessitatibus servorum Dei, qui celsiorem
sanctitatis gradum in Ecclesia tenere voluerunt,
ut spei saecularis vincula cuncta praeciderent,
et animum liberum divinae militiae dedicarent: sic
debent et ipsi praeceptis ejus obedire, ut compatiantur
infirmis, et amore privatae rei non illigati manibus
suis in commune laborare, praepositis suis sine
murmure obtemperare; ut hoc suppleatur ex oblationibus
bonorum fidelium, quod laborantibus et
aliquid unde victum transigant operantibus, propter
infirmitates tamen corporales aliquorum, et propter
ecclesiasticas occupationes vel eruditionem doctrinae
salutaris, deesse putaverint.
</p>
          </div3>
        </div2>

<div2>
          <head>CAPUT XVII.</head>
<div3>
            <head>20.</head>
            <p>
 <hi>Obtendunt pigri vacare se orationi,
psalmis, lectioni et verbo Dei. Inter laborandum
licere psallere. Lectionem non prodesse, nisi fiat quod
legitur.</hi> Quid enim agant qui operari corporaliter
nolunt, cui rei vacent scire desidero. Orationibus,
inquiunt, et psalmis, et lectioni, et verbo Dei. Sancta
plane vita et Christi suavitate laudabilis: sed si ab
his avocandi non sumus, nec manducandum est, nec
ipsae escae quotidie praeparandae, ut possint apponi
<pb n="0565"/>
et assumi. Si autem ad ista vacare servos Dei certis
intervallis temporum, ipsius infirmitatis necessitas
cogit, cur non et apostolicis praeceptis observandis
aliquas partes temporum deputamus? Citius enim
exauditur una obedientis oratio, quam decem millia
contemptoris. Cantica vero divina cantare, etiam
manibus operantes facile possunt, et ipsum laborem
tanquam divino celeumate consolari. An ignoramus,
omnes opifices quibus vanitatibus et plerumque
etiam turpitudinibus theatricarum fabularum donent
corda et linguas suas, cum manus ab opere non
recedant? Quid ergo impedit servum Dei manibus
operantem in lege Domini meditari <note>(Psal. I, 2)</note>, et
psallere nomini Domini Altissimi <note>(Psal, XII, 6)</note>: ita
sane ut ad ea discenda, quae memoriter recolat,
habeat seposita tempora? Ad hoc enim et illa bona
opera fidelium, subsidio supplendorum necessariorum
deesse non debent, ut horae quibus ad erudiendum
animum ita vacatur, ut illa opera corporalia geri non
possint, non opprimant egestate. Qui autem se
dicunt vacare lectioni, nonne illic inveniunt quod
praecipit Apostolus? Quae est ista ergo perversitas,
lectioni nolle obtemperare, dum vult ei vacare; et
ut quod bonum est diutius legatur, ideo facere nolle
quod legitur? Quis enim nesciat tanto citius quemque
proficere cum bona legit, quanto citius facit quod
legit?
</p>
          </div3>
        </div2>

<div2>
          <head>CAPUT XVIII.</head>
<div3>
            <head>21.</head>
            <p>
 <hi>Erogandi verbi Dei obtentu
nolentes laborare castigantur. Paulus ad erogandum
verbum certa tempora constituit, et alia ad laborandum.
Optima gubernatio, ut omnia ex ordine gerantur.</hi> Si
autem alicui sermo erogandus est, et ita occupat ut
manibus operari non vacet; numquid hoc omnes in
monasterio possunt, venientibus ad se ex alio genere
vitae fratribus, vel divinas lectiones exponere, vel de
aliquibus quaestionibus salubriter disputare? Quando
ergo non omnes possunt, cur sub hoc obtentu omnes
vacare volunt? Quanquam etsi omnes possent, vicissitudine
facere deberent; non solum ne caeteri
a necessariis operibus occuparentur, sed etiam quia
sufficit ut audientibus pluribus unus loquatur? Deinde
ipsi Apostolo quomodo vacaret operari manibus suis,
nisi ad erogandum verbum Dei certa tempora constitueret?
Neque enim et hoc Deus latere nos voluit.
Nam et cujus artis opifex fuerit, et quibus temporibus
vacaret dispensando Evangelio, sancta Scriptura non
tacuit. Nam cum eum dies profectionis urgeret in
Troade constitutum, etiam in una sabbati congregatis
fratribus ad frangendum panem, tanta fuit intentio et
tam necessaria disputatio, ut sermo produceretur
usque ad medium noctis <note>(Act. XX, 7)</note>, tanquam excidisset
eis quod eo die non esset jejunium: quando
autem in aliquo loco immoratus quotidie disputabat,
quis dubitaverit horas eum habuisse ad hoc officium
<pb n="0566"/>
deputatas? Namque apud Athenas cum esset, quia
studiosissimos rerum inquisitores invenerat, ita de
illo scriptum est: <hi>Disputabat igitur cum Judaeis in
synagoga, et Gentibus incolis in foro per omnem diem
ad eos qui aderant.</hi> Non enim in synagoga per omnem
diem, ubi mos erat sabbato sermocinari: sed <hi>in foro,</hi> 
 inquit, <hi>per omnem diem;</hi> propter studia utique
Atheniensium. Sic enim sequitur: <hi>Quidam vero Epicureorum
et Stoicorum philosophorum conferebant cum
illo.</hi> Et paulo post dicit: <hi>Athenienses autem et advenae
hospites ad nihil aliud vacabant, quam dicere aliquid
novi, aut audire <note>(Act. XVII, 17, 18, 21)</note>
            </hi>. Putemus Apostolum
illis omnibus diebus quibus fuit Athenis, non
fuisse operatum; propter hoc enim et ex Macedonia
supplebatur ejus indigentia, sicut dicit in secunda
ad Corinthios <note>(II Cor. XI, 9)</note>: quanquam et aliis
horis et noctibus poterat, quia ita valebat et animo
et corpore. Sed cum Athenis exisset, videamus quid
dicit Scriptura: <hi>Disputabat,</hi> inquit, <hi>in synagoga
per omne sabbatum:</hi> hoc apud Corinthum. In Troade
vero, ubi necessitate imminentis profectionis usque
ad medium noctis sermo protractus est, una
sabbati erat, qui dies dominicus dicitur: unde
intelligimus eum non fuisse cum Judaeis, sed cum
Christianis; quando etiam dicit ipse narrator ad
frangendum panem fuisse collectos. Et ipsa est optima
gubernatio, ut omnia suis temporibus distributa
ex ordine gerantur, ne animum humanum turbulentis
implicationibus involuta perturbent.
</p>
          </div3>
        </div2>

<div2>
          <head>CAPUT XIX.</head>
<div3>
            <head>22.</head>
            <p>
 <hi>Operatum esse Paulum opus
vere corporale.</hi> Ibi etiam dicitur quid operabatur
Apostolus. <hi>Post haec,</hi> inquit, <hi>egressus ab Athenis venit
Corinthum; et cum invenisset quemdam Judaeum nomine
Aquilam, Ponticum genere, recens advenientem ab
Italia, et Priscillam uxorem ipsius, propterea quod
jussisset Claudius discedere omnes Judaeos Roma,
accessit ad illos, et propter artis similitudinem mansit
apud illos opus faciens: erant enim tabernaculorum
artifices <note>(Act. XVIII, 1-4)</note>
            </hi>. Hoc si conati fuerint
allegorice interpretari, ostendunt quomodo proficiant
in ecclesiasticis litteris, quibus se vacare gloriantur.
Et certe illa quae supra dicta sunt, <hi>Numquid ego
solus et Barnabas non habemus potestatem non operandi?</hi> 
et, <hi>Non sumus usi hac potestate <note>(I Cor. IX, 6,
12)</note>
            </hi>; et, <hi>Cum possemus vobis oneri esse ut Christi
Apostoli <note>(I Thess. II, 7)</note>
            </hi>; et, <hi>Nocte et die operantes,
ne quem vestrum gravaremus <note>(II Thess. III, 8)</note>
            </hi>; et, <hi>Dominus ordinavit eis qui Evangelium annuntiant, de
Evangelio vivere: ego autem nullius horum usus sum <note>(I Cor. IX, 14 et 15)</note>
            </hi>:
et caetera hujusmodi, aut exponant
aliter, aut si praeclarissima luce veritatis urgentur,
intelligant et obediant: aut si obedire vel nolunt vel
non possunt, saltem illos qui volunt, meliores, qui
autem et possunt, feliciores esse fateantur. Aliud est
enim corporis infirmitatem, vel veram allegare, vel
<pb n="0567"/>
falsam praetendere: aliud autem sic decipi, et sic
decipere, ut insuper ideo videatur in servis Dei major
esse justitia, quia potuit inter imperitos regnare
pigritia. Qui enim veram corporis ostendit infirmitatem,
humane tractandus est; qui autem falsam
praetendit et convinci non potest, Deo dimittendus
est: neuter tamen eorum perniciosam regulam figit;
quia bonus servus Dei et manifeste infirmo fratri suo
servit, et fallenti cum credit, quia malum eum non
putat, non imitatur ut malus sit; et si non ei credit,
fallacem putat, ac nihilominus non imitatur. Ab illo
vero qui dicit, Haec est vera justitia, ut nihil corporaliter
operando imitemur volatilia coeli, quoniam
qui tale aliquid fuerit operatus contra Evangelium
facit: quisquis animo infirmus hoc audit et credit,
non quia sic vacat, sed quia sic errat, lugendus
est.
</p>
          </div3>
        </div2>

<div2>
          <head>CAPUT XX.</head>
<div3>
            <head>23.</head>
            <p>
 <hi>Objectio, an caeteri Apostoli non
laborantes ac de Evangelio viventes peccarint. Responsio.
Praeceptum operandi eos spectare qui non evangelizant.</hi> 
Hinc exoritur altera quaestio: fortasse enim dicat,
Quid ergo? caeteri Apostoli et fratres Domini et Cephas,
quia non operabantur, peccabant? aut afferebant
impedimentum Evangelio, quia dicit beatus Paulus,
ideo se non usum hac potestate, ne quod impedimentum
daret Evangelio Christi? Si enim peccaverunt,
quia non operati sunt, non ergo acceperant
potestatem non operandi, sed de Evangelio vivendi.
Si autem acceperant hanc potestatem, ordinante Domino
ut qui Evangelium annuntiarent, ex Evangelio
viverent, et dicente, <hi>Dignus est operarius cibo suo <note>(Matth. X, 10)</note>
            </hi>;
qua potestate Paulus amplius aliquid
erogans uti noluit: non utique peccaverunt. Si non
peccaverunt, nullum impedimentum dederunt. Neque
enim nullum peccatum est, impedire Evangelium.
Quod si ita est, et nobis, inquiunt, liberum est, et
uti et non uti hac potestate.</p>
          </div3>
<div3>
            <head>24.</head>
            <p>
 Hanc quaestionem breviter solverem, si dicerem,
quia et juste dicerem, credendum esse Apostolo.
Ipse enim sciebat cur in Ecclesiis Gentium non
oporteret portari venale Evangelium, non culpans
coapostolos suos, sed distinguens ministerium suum:
quia ita inter se distribuerant, procul dubio admonente
Spiritu sancto, evangelizandi provincias, ut
Paulus et Barnabas ad Gentes irent, illi autem in
circumcisionem <note>(Act. XIII, 2, et Galat. II, 9)</note>. Hoc
tamen eum praecepisse iis qui non habebant ejusmodi
potestatem, ea quae jam multa dicta sunt manifestant.
</p>
          </div3>
        </div2>

<div2>
          <head>CAPUT XXI.</head>
<p> <hi>Qui vacare volunt, ii plerique ex
inope ac laboriosa vita conversi sunt.</hi> Isti autem fratres
nostri temere sibi arrogant, quantum existimo, quod
ejusmodi habeant potestatem. Si enim evangelistae
sunt, fateor, habent: si ministri altaris, dispensatores
sacramentorum, bene sibi istam non arrogant,
sed plane vindicant potestatem.</p>
<div3>
            <head>25.</head>
            <p>
 Si saltem habebant aliquid in hoc saeculo, quo
facile sine opificio sustentarent istam vitam, quod
<pb n="0568"/>
conversi ad Deum indigentibus dispertiti sunt, et credenda
est eorum infirmitas et ferenda. Solent enim
tales, non melius, sicut multi putant, sed quod est
verum, languidius educati, laborem operum corporalium
sustinere non posse. Tales fortasse multi erant
in Jerosolyma. Nam et scriptum est quod praedia sua
vendiderint, et pretia eorum ante pedes Apostolorum
posuerint, ut distribueretur unicuique sicut opus erat <note>(Act. II, 45, et IV, 34)</note>.
Quia prope inventi sunt, et
utiles fuerunt Gentibus, quae ab idolorum cultu ex
longinquo vocabantur, secundum illud quod dictum
est, <hi>Ex Sion prodiet lex, et verbum Domini ex Jerusalem <note>(Isai. II, 3)</note>
            </hi>:
debitores eorum dixit Apostolus ex
Gentibus Christianos, <hi>Debitores eorum,</hi> inquit, <hi>sunt;</hi> 
et addidit quare, <hi>Si enim spiritualibus eorum,</hi> inquit, <hi>communicaverunt Gentes, debent et in carnalibus ministrare
eis 
 <note>(Rom. XV, 27)</note>
            </hi>.
</p>
          </div3>
        </div2>

<div2>
          <head>CAPUT XXII.</head>
<p> <hi>Contra otiosos et verbosos, qui
exemplo et verbo alios avocant a labore.</hi> Nunc autem
veniunt plerumque ad hanc professionem servitutis
Dei et ex conditione servili, vel etiam liberti, vel
propter hoc a dominis liberati sive liberandi, et ex
vita rusticana, et ex opificum exercitatione et plebelo
labore, tanto utique felicius quanto fortius educati:
qui si non admittantur, grave delictum est.
Multi enim ex eo numero vere magni et imitandi exstiterunt.
Nam propterea <hi>et infirma mundi elegit Deus,
ut confunderet fortia; et stulta mundi elegit, ut confunderet
sapientes; et ignobilia mundi, et ea quae non sunt,
tanquam sint, ut ea quae sunt evacuentur: ut non glorietur
omnis caro coram Deo <note>(I Cor. I, 27-29)</note>
            </hi>. Haec
itaque pia et sancta cogitatio facit ut etiam tales admittantur,
qui nullum afferant mutatae in melius vitae
documentum. Neque enim apparet utrum ex proposito
servitutis Dei venerint, an vitam inopem et laboriosam
fugientes vacui, pasci atque vestiri voluerint, et insuper
honorari ab eis a quibus contemni conterique
consueverant. Tales ergo quoniam se quo minus operentur,
de infirmitate corporis excusare non possunt;
praeteritae quippe vitae consuetudine convincuntur;
umbraculo malae disciplinae se contegunt, ut ex male
intellecto Evangelio praecepta apostolica pervertere
meditentur: vere volatilia coeli, sed per superbiam
in altum se extollendo; et fenum agri, sed carnaliter
sentiendo.</p>
<div3>
            <head>26.</head>
            <p>
 Contingit enim eis quod in viduis junioribus indisciplinatis
cavendum idem apostolus dicit: <hi>Simul
autem et otiosae esse discunt; non solum autem otiosae,
sed etiam curiosae et verbosae, loquentes quae non oportet <note>(I Tim. V, 13)</note>
            </hi>.
Hoc ille de malis feminis dicebat,
quod nos etiam in malis viris dolemus et plangimus,
qui adversus eum ipsum, in cujus Epistolis ista legimus,
otiosi et verbosi, quae non oportet loquuntur.
Et si qui sunt inter eos, qui eo proposito ad sanctam
militiam venerint, ut placeant cui se probaverunt <note>(II Tim. II, 4)</note>,
cum ita vigeant viribus corporis et
integritate valetudinis, ut non solum erudiri, sed
<pb n="0569"/>
etiam secundum Apostolum operari possint; exceptis
istorum otiosis corruptisque sermonibus, quos judicare
per imperitum tirocinium non valeant, in eamdem
labem pestifera contagione mutantur: non solum
non imitantes obedientiam sanctorum quiete operantium,
et aliorum monasteriorum in saluberrima
disciplina secundum apostolicam normam viventium;
sed etiam insultantes melioribus, tanquam conservatricem
Evangelii praedicantes pigritiam, tanquam
praevaricatricem accusantes misericordiam. Multo
enim misericordius operatur erga animas infirmorum
qui bonae famae servorum Dei consulit, quam erga
corpora egentium qui panem esurientibus frangit.
Quapropter utinam isti qui vacare volunt manibus,
omnino vacarent et linguis. Neque enim tam multos
ad imitationem invitarent, si eis non tantum exempla
pigra, sed etiam muta proponerent.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>27.</head>
            <p>
 <hi>Evangelium non recte intellectum
a pigris. Jocose deridentur ignavi. Monachi sese
includentes, ut a nullo videantur per multos dies. Evangelicum
praeceptum non cogitandi de crastino concordare
cum Apostolo.</hi> Nunc vero contra Apostolum Christi
recitant Evangelium Christi. Ita enim mirabilia sunt
opera pigrorum, ut impediri velint Evangelio, quod
Apostolus ideo praecepit et fecit, ne impediretur ipsum
Evangelium. Et tamen si eos ex ipsis Evangelii verbis
secundum eorum intellectum vivere cogamus, priores
nobis suadere conabuntur, quam non ita sint intelligenda
ut intelligunt. Certe enim propterea se dicunt
operari non debere, quia nec volucres coeli seminant,
neque metunt, de quibus nobis Dominus similitudinem
dedit, ne de talibus necessariis cogitemus. Cur
ergo non attendunt quod sequitur? Neque enim tantummodo
hoc dictum est, quia <hi>non seminant, neque
metunt;</hi> sed adjectum est, <hi>neque congregant in apothecas <note>(Matth. VI, 26)</note>
            </hi>.
Apothecae autem, vel horrea,
vel verbum ex verbo, repositoria dici possunt.
Cur ergo isti manus otiosas et plena repositoria volunt
habere? Cur ea quae sumunt ex laboribus aliorum,
recondunt et servant unde quotidie proferatur? Cur
denique molunt et coquunt? Hoc enim aves non faciunt.
Aut si reperiunt quibus hoc opus quoque persuadeant,
ut eis per singulos dies escas afferant praeparatas;
saltem sibi aquam vel de fontibus afferunt,
vel de cisternis aut puteis hauriunt et reponunt: hoc
volatilia non faciunt. Sed si hoc placet, studeant
etiam boni fideles et Regis aeterni devotissimi provinciales,
fortissimis ejus militibus usque ad ista servire,
ut sibi nec aquam implere cogantur, si jam etiam
illos qui tunc erant Jerosolymae novo gradu justitiae
supergressi sunt. Nam illis fame imminente, et per
Prophetas qui tunc erant ante praedicta, boni fideles
ex Graecia frumenta miserunt <note>(Act. XI, 28-30)</note>; ex
quibus credo quod illi panem sibi fecerunt, aut certe
faciendum curaverunt: quod aves non faciunt. Sed si
jam isti, ut dicere coeperam, etiam illos aliquo gradu
<pb n="0570"/>
justitiae transierunt, et omnino in iis quae ad transigendam
vitam istam pertinent, sicut volucres agunt;
ostendant nobis homines servire volucribus, sicut sibi
serviri volunt, nisi captis et inclusis, quibus fides
non habetur, ne volantes non redeant: et tamen illae
malunt frui libertate, et ex agris quantum satis est
capere, quam ab hominibus apposita et apparata sumere.</p>
          </div3>
<div3>
            <head>28.</head>
            <p>
 Proinde rursus istos alio sublimiore gradu justitiae
superabunt, qui se ita instituerint, ut quotidie
in agros tanquam in pastum pergant, et quo tempore
invenerint carpant, ac sopita fame revertantur.
Sed plane propter agrorum custodes quam bonum
esset, si etiam pennas largiri Dominus dignaretur,
ut servi Dei in agris alienis inventi non tanquam fures
comprehenderentur, sed tanquam sturni fugarentur.
Nunc vero ille quantum poterit, imitabitur avem,
quem capere venator non poterit. Sed ecce concedant
omnes servis Dei, ut cum volunt in eorum agros
exeant, atque inde securi refectique discedant: sicut
populo Israel per legem praeceptum est ut in agris
suis furem nullus teneret, nisi qui secum aliquid
vellet auferre; nam qui nihil aliud attigisset quam id
quod comedisset, liberum impunitumque abire sinerent <note>(Deut. XXIII, 24, 25)</note>.
Unde etiam spicas vellentibus
discipulis Domini, de sabbato potius quam de
furto Judaei calumniati sunt <note>(Matth. XII, 1, 2)</note>. Sed
quid erit agendum de his temporibus anni, quibus
esca quae statim sumi possit, in agris non invenitur?
Quisquis aliquid domum quod sibi coquendo praeparet
auferre tentaverit, secundum istorum intellectum
audiet ex Evangelio: Pone; hoc enim aves non
faciunt.</p>
          </div3>
<div3>
            <head>29.</head>
            <p>
 Verum et hoc concedamus, toto vertente anno
posse in agris reperiri vel ex arbore vel ex herbis,
vel ex quibusque radicibus quod in escam sumi possit
incoctum, aut certe tanta exercitatio corporis adhibeatur,
ut ea quae coquenda sunt, etiam cruda assumpta
non noceant, possitque etiam hiemalibus quibuslibet
asperitatibus ad pabula procedi; atque ita
fiat ut nihil praeparandum auferatur, nihil in crastinum
reponatur: non poterunt ista servare qui se per multos
dies a conspectu hominum separatos, et nulli ad
se praebentes accessum, includunt se ipsos viventes
in magna intentione orationum. Hi enim facillima
quidem atque vilissima, secum tamen alimenta includere
consuerunt, quae in illos dies quibus a nullo
videri statuerunt, sufficiant: quod aves non faciunt.
Et horum quidem exercitationem in tam mirabili
continentia, quandoquidem habent otium quo haec
agant, seque imitandos non superba elatione, sed
misericordi sanctitate proponant, non solum non
reprehendo, sed quantum dignum est laudare non
<pb n="0571"/>
possum. Quid tamen de his dicimus, secundum istorum
intellectum ex evangelicis verbis? An forte quo
sunt sanctiores, eo sunt volucribus dissimiliores,
quia nisi reponant sibi escas in plurimos dies, includere
se ita, ut faciunt, non valebunt? Et utique nobiscum
audiunt, <hi>Nolite ergo cogitare in crastinum <note>(Matth. VI, 34)</note>
            </hi>.</p>
          </div3>
<div3>
            <head>30.</head>
            <p>
 Quapropter, ut breviter complectar, isti qui
ex Evangelii perverso intellectu tam manifesta apostolica
praecepta pervertere moliuntur, aut non cogitent
in crastinum, sicut volatilia coeli; aut obtemperent
Apostolo, sicut filii dilecti: imo utrumque faciant,
quia utrumque concordat. Neque enim contraria
Domino suo moneret Paulus servus Christi Jesu <note>(Rom. I, 1)</note>.
Hoc enim istis aperte dicimus: Si volatilia
coeli sic intelligitis in Evangelio, ut nolitis operando
manibus vestris victum tegumentumque procurare;
nihil etiam reponatis in crastinum, sicut nihil
reponunt volatilia coeli. Si autem aliquid reponere in
crastinum, potest non esse contra Evangelium ubi
dictum est, <hi>Respicite volatilia coeli, quia neque seminant,
neque metunt, neque congregant in apothecas;</hi> 
potest etiam non esse contra Evangelium nec contra
similitudinem volatilium coeli, vitam istam carnis
corporalis operationis labore transigere.
</p>
          </div3>
        </div2>

<div2>
          <head>CAPUT XXIV.</head>
<div3>
            <head>31.</head>
            <p>
 <hi>Aliquid in crastinum reponere
non prohiberi per Evangelium.</hi> Si enim urgeantur ex
Evangelio, ut nihil reponant in crastinum; rectissime
respondent: Cur ergo ipse Dominus loculos habuit,
ubi pecuniam collectam reponeret <note>(Joan. XII, 6)</note>?
Cur tanto ante, fame imminente, frumenta sanctis
patribus missa sunt <note>(Act. XI, 28-30)</note>? Cur Apostoli
sic indigentiae sanctorum necessaria procurarunt, ne
deesset in posterum, ut beatissimus Paulus ad Corinthios
in Epistola scriberet: <hi>De collectis autem in sanctos,
sicut ordinavi Ecclesiis Galatiae, ita et vos facite:
secundum unam sabbati unusquisque vestrum apud
se ponat</hi>, <hi>thesaurizans quod ei placuerit; ut non, cum
venero, tunc collectae fiant. Cum autem advenero, quoscumque
probaveritis per epistolas, hos mittam perferre
gratiam vestram in Jerusalem. Quod si dignum fuerit
ut et ego eam, mecum ibunt <note>(I Cor. XVI, 1-4)</note>
            </hi>? Haec
et alia multa copiosissime et verissime proferunt.
Quibus respondemus: Videtis ergo, quamvis Dominus
dixerit, <hi>Nolite cogitare in crastinum;</hi> non vos tamen
istis verbis cogi ut nihil in crastinum reservetis:
cur ergo iisdem verbis vos cogi dicitis, ut vacetis?
Cur volatilia coeli non vobis sunt exemplo ad nihil reservandum,
et vultis ut sint exemplo ad nihil operandum?
</p>
          </div3>
        </div2>

<div2>
          <head>CAPUT XXV.</head>
<div3>
            <head>32.</head>
            <p>
 <hi>Negotia priora reliquisse quid
prosit, si adhuc laborandum. Communis vitae charitas.
Operari decet etiam qui ex vita excelsiore convertuntur,
sed multo magis qui ex vita humiliore.</hi> Dicet aliquis:
Quid ergo prodest servo Dei, quod prioribus actibus
quos in saeculo habebat relictis, ad hanc spiritualem
<pb n="0572"/>
vitam militiamque convertitur, si eum adhuc oportet,
tanquam opificis, exercere negotia? Quasi vero facile
possit verbis explicari, quantum prosit quod Dominus
diviti consilium capiendae vitae aeternae requirenti
ait ut faceret, si vellet esse perfectus; ut venditis
quae habebat, et indigentiae pauperum distributis,
eum sequeretur <note>(Matth. XIX, 21)</note>. Aut quis tam
expedito cursu secutus est Dominum, quam ille qui
ait, <hi>Non in vacuum cucurri, nec in vacuum laboravi <note>(Philipp. II, 16)</note>
            </hi>?
qui tamen opera ista et praecepit,
et fecit. Hoc nobis tanta auctoritate doctis et informatis
sufficere debuit ad exemplum derelinquendi pristinas
facultates, et manibus operandi. Sed et nos ab
ipso Domino adjuti, possumus fortasse utcumque cognoscere,
etiam sic operantibus servis Dei, priora
tamen negotia reliquisse quid prosit. Si enim ad
hanc vitam ex divite quisquam convertitur, et nulla
infirmitate corporis impeditur, itane desipimus a sapore
Christi, ut non intelligamus quantus superbiae
prioris tumor sanetur, cum circumcisis superfluis,
quibus ante animus exitiabiliter inflammabatur, ad
modica quae restant huic vitae naturaliter necessaria
etiam opificis humilitas minime recusetur? Si autem
ad hanc vitam ex paupertate convertitur, non putet
se id agere quod agebat, si ab amore vel augendae
quantulaecumque rei privatae, jam non quaerens quae
sua sunt, sed quae Jesu Christi <note>(Ibid. 21)</note>, ad communis
vitae se transtulit charitatem, in eorum societate
victurus, quibus est anima una et cor unum in
Deum, ita ut nemo dicat aliquid proprium, sed sint
illis omnia communia <note>(Act. IV, 32)</note>. Si enim hujus
terrenae reipublicae antiqui principes praeclarissimo
litteratorum suorum eloquio praedicari solent, quod
rem communem universi populi suae civitatis privatis
suis rebus sic anteponebant, ut quidam eorum Africa
edomita triumphator, quid nubenti filiae daret non
habuerit, nisi ex senatusconsulto de publico dotaretur: 
quo animo debet esse in rempublicam suam
civis aeternae illius civitatis Jerusalem coelestis, nisi
ut illud ipsum quod propriis manibus elaborat, in
commune habeat cum fratre, et si quid ei defuerit, de
communi suppleat; dicens cum illo cujus praeceptum
exemplumque secutus est, <hi>Quasi nihil habentes et
omnia possidentes <note>(II Cor. VI, 10)</note>
            </hi>?</p>
          </div3>
<div3>
            <head>33.</head>
            <p>
 Quamobrem etiam illi qui relicta vel distributa,
sive ampla, sive qualicumque opulenta facultate, inter
pauperes Christi pia et salubri humilitate numerari
voluerunt; si corpore ita valent, et ab ecclesiasticis
occupationibus vacant (quanquam eis tam magnum
animi sui documentum afferentibus, et ejusdem
societatis indigentiae de his rebus quas habebant, vel
plurimum vel non parum conferentibus, vicem sustentandae
<pb n="0573"/>
vitae eorum res ipsa communis et fraterna
charitas debeat), tamen si et ipsi manibus operentur,
ut pigris ex vita humiliore et ob hoc exercitatiore venientibus
auferant excusationem; multo misericordius
agunt, quam cum omnia sua indigentibus diviserunt.
Quod quidem si nolint, quis audeat cogere? Quibus
tamen invenienda sunt opera in monasterio, etiamsi
a corporali functione liberiora, sed vigilanti administratione
curanda, ut nec ipsi panem suum, quoniam
communis jam factus est, gratis manducent. Nec
attendendum est in quibus monasteriis, vel in quo loco,
indigentibus fratribus quisque id quod habebat impenderit.
Omnium enim Christianorum una respublica
est. Et ideo quisquis Christianis necessaria ubilibet
erogaverit, ubicumque etiam ipse quod sibi necessarium
est accipit, de Christi bonis accipit. Quia ubicumque
et ipse talibus dedit, quis nisi Christus accepit?
Illi autem qui etiam praeter istam sanctam societatem
vitam labore corporis transigebant, ex quorum
numero plures ad monasteria veniunt, quia et in ipso
humano genere plures sunt; si nolunt operari, nec
manducent. Neque enim propterea in militia christiana
ad pietatem divites humiliantur, ut pauperes
ad superbiam extollantur. Nullo modo enim decet ut
in ea vita ubi fiunt senatores laboriosi, ibi fiant opifices
otiosi; et quo veniunt relictis deliciis suis qui
fuerant praediorum domini, ibi sint rustici delicati.
</p>
          </div3>
        </div2>

<div2>
          <head>CAPUT XXVI.</head>
<div3>
            <head>34.</head>
            <p>
 <hi>Quomodo intelligendum praeceptum
illud, ut ne solliciti simus de cibo et vestitu.
Quomodo accipiendum illud, de volatilibus coeli et liliis
agri.</hi> At enim Dominus ait: <hi>Nolite solliciti esse animae
quid manducetis, neque corpori quid vestiamini.</hi> 
Recte, quoniam supra dixerat: <hi>Non potestis Deo
servire et mammonae.</hi> Qui enim propter hoc Evangelium
praedicat, ut habeat unde manducet, et unde
vestiatur, simul se putat et Deo servire, quia Evangelium
praedicat; et mammonae, quia propter ista
necessaria praedicat: quod Dominus dicit fieri non
posse. Ac per hoc ille qui propter ista Evangelium
praedicat, non Deo, sed mammonae servire convincitur;
etsi Deus illo ad aliorum provectum, quomodo
ipse nescit, utatur. Nam huic sententiae subjungit,
dicens, <hi>Ideo dico vobis, nolite solliciti esse animae quid
manducetis, neque corpori quid vestiamini:</hi> non ut ista
non procurent, quantum necessitati satis est, unde
honeste potuerint; sed ut non ista intueantur, et
propter ista faciant quidquid in Evangelii praedicatione
 facere jubentur. Eam quippe intentionem
quare quid fiat, oculum vocat: unde paulo superius
loquebatur, ut ad hoc descenderet, et dicebat, <hi>Lucerna
corporis tui est oculus tuus: si oculus tuus simplex
fuerit, totum corpus tuum lucidum erit; si vero
<pb n="0574"/>
oculus tuus nequam fuerit, totum corpus tuum tenebrosum
erit;</hi> id est, talia erunt facta tua, qualis fuerit
intentio tua cur ea facias. Et ad hoc enim ut veniret,
supra de eleemosynis praeceperat, dicens, <hi>Nolite
condere vobis thesauros in terris, ubi aerugo et tinea exterminat,
et ubi fures effodiunt et furantur. Recondite
vero vobis thesauros in coelo, ubi neque tinea neque rubigo
exterminat, et ubi fures non perfodiunt et furantur.
Ubi enim erit thesaurus tuus, ibi erit et cor tuum.</hi> 
Deinde subjunxit, <hi>Lucerna corporis tui est oculus
tuus <note>(Matth. VI)</note>
            </hi>: ut illi scilicet qui eleemosynas faciunt,
non ea faciant intentione, ut vel hominibus
velint placere, vel in terra sibi quaerant rependi quod
faciunt. Unde et Apostolus cum Timotheo divites
monendos praeciperet, <hi>Facile,</hi> inquit, <hi>tribuant, communicent,
thesaurizent sibi fundamentum bonum in futurum,
ut apprehendant veram vitam <note>(I Tim. VI, 18 et
19)</note>
            </hi>. Cum ergo in futuram vitam direxerit oculum
Dominus eleemosynas facientium, et in coelestem
mercedem, ut possint et ipsa facta esse lucida, cum
simplex oculus fuerit <note>(in illam quippe novissimam
retributionem valet quod alibi ait, <hi>Qui vos excipit,
me excipit; et qui me excipit, excipit eum qui me misit.
Qui excipit prophetam in nomine prophetae, mercedem
prophetae accipiet; et qui excipit justum in nomine justi,
mercedem justi accipiet: et qui potum dederit uni
ex istis minimis calicem aquae frigidae tantum in nomine
discipuli; amen dico vobis, non peribit merces ejus [Matth. X, 40-42]</hi> 
)</note>; ne forte correpto oculo eorum
qui necessaria impendunt indigentibus et prophetis
et justis et discipulis Domini, ipsorum oculus depravaretur
in quos ista fierent ut propter ista accipienda
vellent Christo militare: <hi>Nemo,</hi> inquit, <hi>potest duobus
dominis servire.</hi> Et paulo post: <hi>Non potestis,</hi> inquit, <hi>Deo servire et mammonae.</hi> 
 Statimque contexuit: <hi>Ideo
dico vobis, nolite solliciti esse animae quid manducetis,
neque corpori quid vestiamini.</hi> </p>
          </div3>
<div3>
            <head>35.</head>
            <p>
 Et quod sequitur de volatilibus coeli et de liliis
agri, ad hoc dicit, ne quisquam Deum putet servorum
suorum necessaria non curare; cum ejus sapientissima
providentia usque ad ista creanda et gubernanda
perveniat. Neque enim non ipse pascit et vestit
etiam eos qui manibus operantur. Sed ne christianam
militiam ad hoc detorqueant ut ista conquirant,
hoc servos suos Dominus praemonet, ut in eo ministerio
quod Sacramento ejus debetur, non ista,
sed regnum ejus et justitiam cogitemus: et haec omnia
apponentur nobis sive per manus operantibus,
sive infirmitate corporis impeditis, sive ipsius militiae
tali occupatione districtis ut nihil aliud agere valeamus.
</p>
          </div3>
        </div2>

<div2>
          <head>CAPUT XXVII.</head>
<p> <hi>Utendum industria nostra, ne
Deum tentare videamur.</hi> Neque enim quia dixit Deus, <hi>Invoca me in die tribulationis, et eximam te, et glorificabis
me 
 <note>(Psal. XLIX, 15)</note>
            </hi>, propterea non debuit fugere
Apostolus, et per murum in sporta submitti,
ut manus persequentis evaderet <note>(Act. IX, 25)</note>, sed
exspectare potius ut comprehenderetur, et eum sicut
<pb n="0575"/>
tres pueros de mediis ignibus liberaret <note>(Dan. III, 50)</note>.
Aut propter hoc nec Dominus dicere debuit, <hi>Si vos
persecuti fuerint in una civitate, fugite in aliam <note>(Matth. X, 23)</note>
            </hi>;
quia ipse dixit, <hi>Si quid petieritis
Patrem in nomine meo, dabit vobis <note>(Joan. XVI, 23)</note>
            </hi>.
Sicut ergo quisquis persecutionem fugientibus discipulis
Christi objiceret hujusmodi quaestionem, cur
non stetisset potius, et invocato Deo per ejus mirabilia
sic eruerentur, ut Daniel a leonibus <note>(Dan. VI, 23,
et XIV, 40)</note>, ut Petrus ex vinculis <note>(Act. XII, 7)</note>; responderent
non se oportuisse tentare Deum, sed
tunc eum talia si vellet esse facturum, cum ipsi quid
facerent non haberent; cum vero eis fugam in potestatem
dedisset, etiamsi per illam liberarentur, non
nisi ab ipso liberari: sic etiam Dei servis vacantibus
et valentibus exemplo et praecepto apostolico manibus
suis victum transigere, si quis ex Evangelio moverit
quaestionem de volatilibus coeli, quae non seminant,
neque metunt, neque congregant in apothecas,
et de liliis agri, quia non laborant, neque
nent; facile respondebunt, Si et nos per aliquam vel
infirmitatem vel occupationem non possimus operari,
sic ille nos pascet et vestiet, quemadmodum aves
et lilia, quae nihil operantur hujuscemodi: cum autem
possumus, non debemus tentare Deum nostrum;
quia et hoc quod possumus, ejus munere possumus,
et cum hinc vivimus, illo largiente vivimus, qui largitus
est ut possimus. Et ideo de istis necessariis
solliciti non sumus; quia cum haec possumus agere,
ille nos pascit et vestit, a quo pascuntur homines et
vestiuntur: cum vero haec non possumus agere,
idem ipse nos pascit et vestit, a quo aves pascuntur
et lilia vestiuntur; quoniam nos pluris sumus illis.
Quapropter in ista militia nostra, nec in crastinum
cogitamus; quia non propter ista temporalia, quo
pertinet crastinus, sed propter illa sempiterna, ubi
semper hodiernus est, nos illi probavimus, ut ei
nullis negotiis saecularibus implicati placeamus <note>(II
Tim. II, 4)</note>.</p>
</div2>

<div2>
          <head>CAPUT XXVIII.</head>
<div3>
            <head>36.</head>
            <p>
 <hi>Graphice describit monachos
otiosos et vagos.</hi> Quae cum ita sint, sine me paululum,
sancte frater (dat enim mihi Dominus per te
magnam fiduciam), eos ipsos alloqui filios et fratres
nostros, quos novi quanta nobiscum dilectione parturias,
donec in eis apostolica disciplina formetur.
O servi Dei, milites Christi, itane dissimulatis callidissimi
hostis insidias, qui bonam famam vestram,
tam bonum Christi odorem, ne dicant animae bonae, <hi>Post odorem unguentorum tuorum curremus 
 <note>(Cant. I,
3)</note>
            </hi>, et sic laqueos ejus evadant, omni modo cupiens obscurare
putoribus suis, tam multos hypocritas sub habitu
manachorum usquequaque dispersit, circumeuntes
provincias, nusquam missos, nusquam fixos, nusquam
stantes, nusquam sedentes. Alii membra martyrum,
si tamen martyrum, venditant; alii fimbrias et phylacteria
sua magnificant; alii parentes vel consanguineos
suos in illa vel in illa regione se audisse vivere,
et ad eos pergere mentiuntur; et omnes petunt,
omnes exigunt, aut sumptus lucrosae egestatis, aut
<pb n="0576"/>
simulatae pretium sanctitatis: cum interea ubicumque
in factis suis malis deprehensi fuerint, vel quoquo
modo innotuerint, sub generali nomine monachorum
vestrum propositum blasphematur, tam
bonum, tam sanctum, quod in Christi nomine cupimus,
sicut per alias terras, sic per totam Africam
pullulare. Nonne ergo inflammamini zelo Dei? Nonne
concalescit cor vestrum intra vos, et in meditatione
vestra exardescit ignis <note>(Psal. XXXVIII, 4)</note>, ut istorum
mala opera bonis operibus persequamini, ut eis amputetis
occasionem turpium nundinarum, quibus
existimatio vestra laeditur, et infirmis offendiculum
ponitur? Miseremini ergo et compatimini, et ostendite
hominibus, non vos in otio facilem victum, sed
per angustam et arctam viam hujus propositi, regnum
Dei quaerere. Eadem vobis causa est quae Apostolo
fuit, ut amputetis occasionem iis qui quaerunt
occasionem <note>(II Cor. XI, 12)</note>, ut qui illorum putoribus
praefocantur, in odore vestro bono reficiantur.
</p>
          </div3>
        </div2>

<div2>
          <head>CAPUT XXIX.</head>
<div3>
            <head>37.</head>
            <p>
 <hi>Occupationes Augustini. Mallet
more Monachorum operari certis horis.</hi> Non alligamus
onera gravia; et vestris humeris imponimus
quae nos digito attingere nolumus <note>(Matth. XXIII, 4)</note>.
Quaerite, et agnoscite labores occupationum nostrarum,
et in aliquibus nostrorum etiam corporum infirmitates,
et Ecclesiarum quibus servimus talem
jam consuetudinem, ut nos ad illa opera, ad quae
vos hortamur, vacare non sinant. Quanquam enim
dicere possimus, <hi>Quis militat suis stipendiis unquam?
Quis plantat vineam, et de fructu ejus non edit? Quis
pascit gregem, et de lacte gregis non percipit <note>(I Cor.
IX, 7)</note>
            </hi>? Tamen Dominum Jesum, in cujus nomine
securus haec dico, testem invoco super animam
meam, quoniam quantum attinet ad meum commodum,
multo mallem per singulos dies certis horis,
quantum in bene moderatis monasteriis constitutum
est, aliquid manibus operari, et caeteras horas
habere ad legendum et orandum, aut aliquid de divinis
Litteris agendum liberas, quam tumultuosissimas
perplexitates causarum alienarum pati de negotiis
saecularibus vel judicando dirimendis, vel interveniendo
praecidendis: quibus nos molestiis idem affixit
 apostolus, non utique suo, sed ejus qui per
eum loquebatur arbitrio, quas tamen ipsum perpessum
fuisse non legimus. Alter enim se habebat
apostolatus ejus discursus. Nec dixit, <hi>Saecularia igitur
<pb n="0577"/>
judicia si habueritis,</hi> ad nos deferte; aut, nos
constituite ad judicandum: sed, <hi>eos qui contemptibiles
sunt in Ecclesia, hos,</hi> inquit, <hi>collocate. Ad reverentiam
vobis dico: sic non est inter vos quisquam sapiens,
qui possit inter fratrem suum judicare? Sed
frater cum fratre judicatur, et hoc apud infideles <note>(I
Cor. VI, 4-6)</note>
            </hi>! Sapientes ergo qui in locis consistebant
fideles et sanctos, non qui hac atque hac propter
Evangelium discurrebant, talium negotiorum
examinatores esse voluit. Unde nunquam de illo scriptum
est quod aliquando talibus vacaverit, a quibus
nos excusare non possumus, etiamsi contemptibiles
simus; quia et hos collocari voluit, si sapientes defuissent,
potius quam ut negotia Christianorum deferrentur
in forum. Quem tamen laborem non sine
consolatione Domini suscipimus pro spe vitae aeternae,
ut fructum feramus cum tolerantia. Servi enim
sumus ejus Ecclesiae, et maxime infirmioribus membris,
qualialibet in eodem corpore membra simus.
Omitto alias innumerabiles ecclesiasticas curas, quas
fortasse nemo credit, nisi qui expertus est. Non ergo
alligamus onera gravia, et humeris vestris imponimus
quae nos digito non tangimus; quandoquidem
si officii nostri salva ratione possemus (videt ille qui
probat corda nostra), mallemus haec agere, quae ut
agatis hortamur, quam ea quae nos agere cogimur.
Sane omnibus et nobis et vobis pro nostro gradu et
officio laborantibus et arcta via est in labore et aerumna;
et tamen in spe gaudentibus jugum ejus lene
est et sarcina levis, qui nos vocavit ad requiem, qui
prior transitum fecit a convalle plorationis, ubi nec
ipse sine pressuris fuit. Si fratres, si filii nostri
estis, si conservi, vel potius in Christo servi vestri
sumus; audite quae monemus, agnoscite quae praecipimus,
sumite quae dispensamus. Si autem Pharisaei
sumus alligantes onera gravia et imponentes
humeris vestris; quae dicimus facite, etiamsi quae
facimus improbatis <note>(Matth. XXIII, 3)</note>. Nobis autem
minimum est ut a vobis dijudicemur, aut ab humano
die <note>(I Cor. IV, 3)</note>. Quam germana charitate sit nobis
cura de vobis, ille inspiciat qui dedit quod inspiciendum
ejus oculis offeramus. Postremo quod vultis
sentite de nobis: Paulus apostolus vobis praecipit
et obsecrat in Domino, ut cum silentio, id est,
quieti et obedienter ordinati operantes, vestrum panem
manducetis <note>(II Thess. III, 12)</note>. Nec de illo, ut
arbitror, aliquid mali creditis, et in illum qui per eum
loquitur credidistis.
</p>
          </div3>
        </div2>

<div2>
          <head>CAPUT XXX.</head>
<div3>
            <head>38.</head>
            <p>
 <hi>Timet ne desidia malorum
pigrescentes boni corrumpantur.</hi> Haec, mi charissime,
et in Christi visceribus venerande frater Aureli, quantum
donavit ut possem, qui per te mihi jussit ut facerem,
de opere monachorum non distuli scribere; id
maxime curans, ne boni fratres apostolicis praeceptis
obedientes, a pigris et inobedientibus etiam praevaricatores
Evangelii dicerentur: ut qui non operantur,
saltem illos qui operantur sibi anteponendos esse
non dubitent. Caeterum quis ferat homines contumaces
<pb n="0578"/>
saluberrimis Apostoli monitis resistentes, non
sicut infirmiores tolerari, sed sicut etiam sanctiores
praedicari; ut monasteria doctrina saniore fundata,
gemina illecebra corrumpantur, et dissoluta licentia
vacationis, et falso nomine sanctitatis? Sciant ergo
etiam caeteri fratres et filii nostri, qui favere talibus,
et hujusmodi praesumptionem per ignorantiam defendere
consuerunt, se potissimum corrigendos, ut
illi corrigi possint, non ut infirmentur, benefacere.
Sane in eo quod servis Dei prompte atque alacriter
necessaria subministrant, non solum non reprehendimus,
sed etiam suavissime amplectimur: sed ne
perversa misericordia magis eorum futurae vitae noceant,
quam praesenti subveniant.</p>
          </div3>
<div3>
            <head>39.</head>
            <p>
 Minus enim peccatur, si non laudetur peccator
in desideriis animae suae, et qui iniqua gerit benedicatur <note>(Psal. IX, 24)</note>.
</p>
          </div3>
        </div2>

<div2>
          <head>CAPUT XXXI.</head>
<p> <hi>In Monachos crinitos.</hi> Quid autem
iniquius, quam velle sibi obtemperari a minoribus,
et nolle obtemperare majoribus? Apostolo dico,
non nobis, in tantum ut etiam comam nutriant:
unde ille nec disputari omnino voluit, dicens, <hi>Si quis
vult contentiosus esse, nos talem consuetudinem non
habemus, neque Ecclesia Dei. Hoc autem praecipio:</hi> ut
scilicet non disserentis solertia requiratur, sed praecipientis
auctoritas attendatur. Nam et hoc quo pertinet,
quaeso, tam aperte contra Apostoli praecepta
comari? An ita vacandum est, ut nec tonsores operentur?
An quia evangelicas volucres imitari se dicunt,
quasi depilari timent, ne volare non possint?
Vereor in hoc vitium plura dicere, propter quosdam
crinitos fratres, quorum praeter hoc multa et pene
omnia veneramur. Sed quo magis eos in Christo diligimus,
eo sollicitius admonemus. Neque enim metuimus
ne humilitas eorum respuat admonitionem
nostram; quandoquidem et nos a talibus, ubi forte
titubamus aut aberramus, cupimus admoneri. Hoc
ergo admonemus tam sanctos viros, ne stultis vanorum
argumentationibus moveantur, et eos in hac
perversitate imitentur, quibus sunt in caeteris longe
dissimiles. Illi enim venalem circumferentes hypocrisim,
timent ne vilior habeatur tonsa sanctitas
quam comata, ut videlicet qui eos videt, antiquos
illos quos legimus cogitet, Samuelem et caeteros qui
non tondebantur <note>(Num. VI, 5)</note>. Nec cogitant quid intersit
inter illud propheticum velamentum, et hanc
Evangelii revelationem, de qua dicit Apostolus: <hi>Cum
transieris ad Christum, auferetur velamen <note>(II Cor. III,
16)</note>
            </hi>. Quod enim significabat velamen interpositum
inter faciem Moysi et aspectum populi Israel <note>(Exod.
XXXIV, 33)</note>, hoc significabat illis temporibus etiam
coma sanctorum. Nam idem apostolus etiam comam
pro velamento esse dicit, cujus auctoritate isti urgentur.
Aperte quippe ait: <hi>Vir quidem si comatus sit,
ignominia est illi.</hi> Ipsam ignominiam, inquiunt, suscipimus
merito peccatorum nostrorum: ad hoc obtendentes
simulatae humilitatis umbraculum, ut sub eo
<pb n="0579"/>
proponant venalem typhum; quasi Apostolus superbiam
doceat, cum dicit, <hi>Omnis vir orans aut prophetans
velato capite, confundit caput suum;</hi> et, <hi>Vir quidem
non debet velare caput, cum sit imago et gloria Dei <note>(I Cor. XI, 4-16)</note>
            </hi>.
Qui ergo dicit, <hi>non debet,</hi> nescit
forte docere humilitatem. Sed si hanc ignominiam
tempore Evangelii, quod erat sacramentum tempore
prophetiae, pro humilitate isti appetunt; tondeant, et
cilicio caput velent. Sed non erit tunc species illa
venalis, quia Samson non cilicio, sed coma velabatur <note>(Judic. XVI, 17)</note>.</p>
</div2>

<div2>
          <head>CAPUT XXXII.</head>
<div3>
            <head>40.</head>
            <p>
 <hi>Perversa interpretatio Scripturae
per crinitos monachos. Paulus apostolus summam
castitatem professus. Praeceptum viris de non
velando capite. Mens per virum, concupiscentia per
mulierem figurata.</hi> Jam illud, si dici potest, quam luctuose
ridiculum est, quod rursus invenerunt ad defensionem
crinium suorum. Virum, inquiunt, prohibuit
Apostolus habere comam: qui autem se ipsos
castraverunt propter regnum coelorum <note>(Matth. XIX,
12)</note>, jam non sunt viri. O dementiam singularem!
Merito qui hoc dicit, adversus sanctae Scripturae manifesta
praeconia consilio nefandae impietatis armatur,
et perseverat in itinere tortuoso, et pestiferam
doctrinam conatur inducere, quia non est <hi>beatus vir
qui non abiit in consilio impiorum, et in via peccatorum
non stetit, et in cathedra pestilentiae non sedit <note>(Psal.
I, 1)</note>
            </hi>. Nam si in lege Dei meditaretur die ac nocte, illic
inveniret ipsum apostolum Paulum, qui certe summam
castitatem professus dicit, <hi>Vellem autem omnes
homines esse sicut me ipsum <note>(I Cor. VII, 7)</note>
            </hi>: et tamen
se virum ostendit non solum ita vivendo, sed etiam
ita loquendo. Ait enim: <hi>Cum essem parvulus, quasi
parvulus loquebar, quasi parvulus sapiebam, quasi parvulus
cogitabam; cum autem vir effectus sum, evacuavi
ea quae parvuli erant <note>(Id. XIII, 11)</note>
            </hi>. Sed quid Apostolum
commemorem, cum de ipso Domino et Salvatore
nostro nesciant quid sentiant, qui haec dicunt. Nam
de quo alio dicitur, <hi>Donec occurramus omnes in unitatem
fidei et agnitionem Filii Dei, in virum perfectum,
in mensuram aetatis plenitudinis Christi; ut ultra non
simus parvuli jactati et circumlati omni vento doctrinae,
in illusione hominum, in astutia ad machinationem
erroris <note>(Ephes. IV, 13 et 14)</note>
            </hi>? Qua illusione isti decipiunt
imperitos, qua astutia et machinamentis inimici
et ipsi circumferuntur, et in sua circumlatione cohaerentes
sibi animos infirmorum quodam modo rotare
conantur, ut pariter nesciant ubi sint. Audierunt
enim vel legerunt quod scriptum est, <hi>Quicumque enim
baptizati estis in Christo, Christum induistis: ubi non
est Judaeus, neque Graecus; non servus, neque liber;
non masculus, neque femina <note>(Galat. III, 27 et 28)</note>
            </hi>; et
non intelligunt secundum carnalis sexus concupiscentiam
hoc esse dictum, quia in interiore homine,
ubi renovamur in novitate mentis nostrae <note>(II Cor. IV,
16)</note>, nullus sexus hujusmodi est. Non ergo propterea
se negent viros, quia masculino sexu nihil operantur.
<pb n="0580"/>
Nam et conjugati christiani qui hoc operantur,
non secundum hoc utique christiani sunt, quod habent
commune cum caeteris non christianis, et cum
ipsis pecoribus. Aliud est enim quod vel infirmitati
conceditur, vel mortali propagationi persolvitur;
aliud autem quod ad capessendam incorruptam et
aeternam vitam fideli professione significatur. Illud
ergo quod de non velando capite viris praecipitur, in
corpore quidem figuratur, sed in mente agi, ubi est
imago et gloria Dei, verba ipsa indicant: <hi>Vir quidem,</hi> 
inquit, <hi>non debet velare caput, cum sit imago et gloria
Dei.</hi> Ubi autem sit haec imago ipse declarat, cum
dicit: <hi>Nolite mentiri invicem; exspoliantes autem vos
veterem hominem cum actibus ejus, induite novum qui
renovatur in agnitionem Dei secundum imaginem ejus
qui creavit eum <note>(Coloss. III, 9 et 10)</note>
            </hi>. Quis dubitet hanc
renovationem in mente fieri? Sed et qui dubitat, audiat
apertiorem sententiam. Eadem quippe admonens
ita dicit alio loco: <hi>Sicut est veritas in Jesu, deponere
vos secundum priorem conversationem veterem hominem,
eum qui corrumpitur secundum concupiscentias
deceptionis; renovamini autem spiritu mentis vestrae,
et induite novum hominem, eum qui secundum
Deum creatus est <note>(Ephes. IV, 21-24)</note>
            </hi>. Quid ergo?
mulieres non habent hanc innovationem mentis, ubi
est imago Dei? Quis hoc dixerit? Sed corporis sui
sexu non eam significant: propterea velari jubentur.
Illam quippe significant partem, eo ipso quo mulieres
sunt, quae concupiscentialis dici potest, cui mens
dominatur, etiam ipsa subdita Deo suo, quando rectissime
et ordinatissime vivitur. Quod ergo est in
uno homine mens et concupiscentia (illa enim regit,
haec regitur; illa dominatur, haec subditur), hoc in
duobus hominibus, viro et muliere, secundum sexum
corporis figuratur. De quo sacramento loquens Apostolus
dicit, virum non debere velari, sed debere
mulierem. Tanto enim gloriosius mens ad superiora
promovetur, quanto diligentius ab inferioribus
concupiscentia cohibetur; donec totus homo cum
ipso etiam mortali nunc et fragili corpore in resurrectione
novissima incorruptione atque immortalitate
induatur, et absorbeatur mors in victoriam <note>(I Cor.
XV, 54)</note>.
</p>
          </div3>
        </div2>

<div2>
          <head>CAPUT XXXIII.</head>
<div3>
            <head>41.</head>
            <p>
 <hi>Bonos quosdam crinitos rogat
ut capillos radant.</hi> Quapropter qui recta facere nolunt,
desinant saltem docere perversa. Sed alii sunt,
quos isto sermone corripimus: illos autem qui hoc
uno vitio capillorum contra praeceptum apostolicum
demissorum offendunt et perturbant Ecclesiam: quia
cum alii nolentes de illis mali aliquid sentire, coguntur
manifesta verba Apostoli in perversam detorquere
sententiam, alii sanum intellectum Scripturarum defendere
malunt, quam quoslibet homines adulare;
existunt inter fratres infirmiores et firmiores amarissimae
et periculosissimae contentiones: quod illi
forte si scirent, hoc quoque sine dubitatione corrigerent,
quorum caetera miramur et amamus: illos ergo
<pb n="0581"/>
non corripimus, sed rogamus et obsecramus per divinitatem
et humanitatem Christi, et per charitatem
Spiritus sancti, ne ultra jam ponant hoc offendiculum
infirmis, pro quibus Christus mortuus est, et dolorem
cruciatumque nostri cordis exaggerent, cum
cogitamus quanto proclivius hoc malum ad decipiendos
homines imitari possint mali, cum in eis hoc vident
quos propter alia tanta bona debitis officiis christianae
dilectionis honoramus. Quod si post hanc
admonitionem vel potius obsecrationem nostram in
<pb n="0582"/>
eo sibi perseverandum esse putaverint, nihil aliud faciemus
quam dolebimus et gememus. Hoc noverint,
sufficit: si servi Dei sunt, miserentur; si non miserentur,
nolo quidquam gravius dicere. Haec itaque
omnia in quibus fortasse loquacior fui, quam vellent
occupationes et tuae et meae, si approbas, fac innotescere
fratribus et filiis nostris, propter quos mihi es
hoc onus dignatus imponere: si autem aliquid retrahendum
vel emendandum videtur, rescriptis tuae Beatitudinis
noverim.

</p>
          </div3>
        </div2>
      </div1>
</body>
  </text>
</TEI>