<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De quantitate animae</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 32</title>
           <idno>AugHip.DeQuAn</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<note>
        <div1>
          <head>ADMONITIO DE SEQUENTE LIBRO DE QUANTITATE ANIMAE.</head>

<pb n="1033"/>
<p>Dialogum de Animae Quantitate cum Evodio habuit Augustinus, uti prodit ipse epistola centesima sexagesima
secunda, eidem Evodio nonnullas rursum de anima quaestions proponent rescribens his verbis: <hi>Illa si
<pb n="1035"/>
relegas . . . . . quae te conferente mecum ac sermocinante conscripsi sive de Quantitate Animae, sive de Libero Arbitrio
invenies unde dissolvas, etiam sine mea opera, dubitationes tuas <note>(Epist. 162, n. 2)</note>
            </hi>. Inspectis porro locis illis in
quibus editiones cum Mss. aliquot non admodum vetustis praeferunt Augustini et Adeodati veluti interlocutorum
nomina; nihil in antiquis codicibus deprehensum a nobis est, praeter incertos quosdam characteres interrogationibus
et responsionibus indigitandis interscriptos. Quapropter Adeodati nomen expungi oportuit:
enimvero quo tempore dialogus hicce habebatur, vix adolescentiam attigerat Adeodatus; at is qui cum Augustino
colloquitur, juvenem se esse dicit, cap. 24, n. 46.</p>
<p>Visum autem est id operis non movere loco quem habita argumenti ratione obtinuit hactenus in editis, in
quibus proxime post librum de Animae Immortalitate subsequitur. Testatur porro Augustinus libro primo Retractationum,
capite septimo, <hi>se jam baptizatum, cum Romae esset, scripsisse libros de moribus Ecclesiae catholicae,
et de Moribus Manichaeorum;</hi> tum in sequente capite istum quo de agimus dialogum eadem in urbe habuisse;
postea vero libros de Libero Arbitrio ibidem incoeptos recenset: atque idcirco dialogum huncce versus initium
anni Christi trecentesimi octogesimi octavi collocamus. Cum enim superiore anno Romam venisset Augustinus,
magnam quoque sequentis anni partem ibi transegit, atque interea temporis libros praefatos
conscripsit.
</p>
        </div1>
      </note>

<div1>
        <head>DIALOGUS DE ANIMA.</head>
<p>In hocce dialogo sex de anima quaestiones a collocutore proponuntur Augustino; quarum tertiam, scilicet, Quanta sit
anima, penitius tractaturus distinguit imprimis duplex quantitatis genus, unum a mole et loci spatio; alterum a potentia
et virtute dictum: illud quidem corporis proprium ab anima, quae prorsus incorporea sit, excludi, hoc autem reperiri in
illa docet deinde magnitudinis istius gradus septem assignat, ad quos revocat quidquid anima humana sive in corpore,
sive in seipsa, sive denique apud Deum valet.</p>


<div2>
          <head>CAPUT PRIMUM.-- <hi>Sex de anima quaestiones proponit Evodius. Unde sit anima. Animae patria Deus. Animae substantia propria et simplex.</hi> </head>
<div3>
            <head>1.</head>
            <p>
 <hi>E.</hi> Quoniam video te abundare otio, quaeso ut
mihi respondeas de iis quae me movent, non, ut opinor,
importune atque incongrue. Saepe enim cum abs
te multa quaesissem, nescio qua illa graeca sententia
me deterrendum putasti, qua prohibemur ea quae supra
nos sunt requirere: nunc vero non puto nos ipsos
supra nos esse. Quamobrem cum de anima quaero,
non sum dignus qui audiam: Quod supra nos, quid ad
nos? sed fortasse dignus qui audiam, quid simus
nos. <hi>A.</hi> Enumera breviter quae de anima audire velis. <hi>E.</hi> 
 Faciam: nam sunt mihi ista diuturna cogitatione
praeparata. Quaero igitur unde sit anima, qualis sit,
quanta sit, cur corpori fuerit data, et cum ad corpus
venerit qualis efficiatur, qualis cum abscesserit?</p>
          </div3>
<div3>
            <head>2.</head>
            <p>
 <hi>A.</hi> Cum quaeris unde sit anima, duo quaedam intelligere
cogor. Aliter enim dicimus unde sit homo,
quae sit ejus patria scire cupientes; aliter unde sit,
cum quaerimus unde constet, id est, ex quibus elementis
rebusque compositus. Quid horum scire vis
cum interrogas unde sit anima? Utrumnam quasi regionem
ejus et patriam, unde huc venerit, nosse desideras;
an vero quae sit ejus substantia, requiris <hi>E.</hi> 
 Equidem utrumque scire vellem, sed quid scit
sciendum prius, tuo judicio malo committere. <hi>A.</hi> Propriam
quamdam habitationem animae ac patriam
<pb n="1036"/>
Deum ipsum credo esse a quo creata est. Substantiam
vero ejus nominare non possum: non enim eam puto
esse ex iis usitatis notisque naturis, quas istis corporis
sensibus tangimus. Nam neque ex terra, neque ex
aqua, neque ex aere, neque ex igni, neque ex his
omnibus, neque ex aliquibus horum conjunctis constare
animam puto. Sed quemadmodum si ex me quaereres,
arbor ista ex quibus constet, notissima ista
elementa quatuor nominarem, ex quibus omnia talia
constare credendum est; porro si pergeres quaerere,
unde ipsa terra, vel aqua, vel aer, vel ignis constent,
nihil jam quod dicerem reperirem: sic cum quaeritur
ex quibus sit homo compositus, respondere possum,
ex anima et corpore; rursum de corpore si quaeras,
ad illa elementa quatuor recurram; de anima vero
quaerenti tibi, cum simplex quiddam et propriae substantiae
videatur esse, non aliter haeream ac si quaeras,
ut dictum est, unde sit terra. <hi>E.</hi> Quomodo eam propriam
velis habere substantiam, cum dixeris a Deo
factam, non intelligo. <hi>A.</hi> Quomodo et terram ipsam a
Deo factam, negare non possum; et tamen non possum
dicere, ex quibus quasi aliis corporibus terra
constet. Simplex enim corpus est terra, eo ipso quo
terra est; et ideo elementum dicitur omnium istorum
corporum, quae fiunt ex quatuor elementis. Non ergo
sibi adversatur sententia qua dicimus, et a Deo animam
factam, et propriam quamdam habere naturam.
Hanc enim ejus propriam quamdam naturam et suam,
Deus ipse fecit, ut ignis, ut aeris, ut aquae, ut terrae,
quo caetera ex his omnibus componerentur.
</p>
          </div3>
        </div2>

<div2>
          <head>CAPUT II.-- <hi>Anima qualis sit.</hi> </head>
<div3>
            <head>3.</head>
            <p>
 <hi>E.</hi> Interim accipio unde sit anima, id est, ex
<pb n="1037"/>Deo, quae mecum sedulo retractabo, et si quid me
moverit, post requiram. Unde quaeso, explices qualis
sit. <hi>A.</hi> Videtur mihi esse similis Deo. De anima enim,
nisi fallor, requiris humana. <hi>E.</hi> Idipsum est quod abs
te explicari vellem, quemadmodum sit anima similis
Deo; cum Deum a nullo factum esse credamus, animam
vero ab ipso Deo factam supra dixeris. <hi>A.</hi> Quid?
tu difficile putas Deo fuisse, ut aliquid sibi simile faceret,
cum hoc in tanta varietate imaginum etiam videas
nobis esse concessum? <hi>E.</hi> Sed nos videmur mortalia
facere, Deus autem immortalem animam fecit, ut
opinor, nisi forte tibi aliter videtur. <hi>A.</hi> Ergo tu velles
talia fieri ab hominibus, qualia Deus fecit? <hi>E.</hi> Non
equidem hoc dixerim. Sed quemadmodum ipse immortalis
immortale quiddam fecit ad similitudinem
suam; sic et nos immortales a Deo facti, ad similitudinem
nostram quod facimus, immortale esse deberet. <hi>A.</hi> 
 Recte diceres, si ad ejus imaginem pingeres tabulam,
quod in te immortale esse credis: nunc vero in
ea exprimis similitudinem corporis, quod profecto
mortale est. <hi>E.</hi> Quomodo ergo sum similis Deo, cum
immortalia nulla possum facere ut ille? <hi>A.</hi> Quomodo
nec imago corporis tui potest hoc valere quod tuum
corpus valet; sic anima non mirandum est si potentiam
tantam non habet, quantam ille ad cujus similitudinem
facta est.
</p>
          </div3>
        </div2>

<div2>
          <head>CAPUT III.-- <hi>Anima quanta sit.</hi> </head>
<div3>
            <head>4.</head>
            <p>
 <hi>E.</hi> Et hoc interim satis est: dic nunc quanta sit
anima. <hi>A.</hi> Quomodo quaeris quanta sit? Non enim intelligo
utrum ejus quasi spatium latitudinis vel longitudinis,
vel roboris, vel horum simul omnium requiras;
an quantum valeat nosse velis. Solemus enim
quaerere quantus fuerit Hercules, id est, in quot pedes
statura ejus porrecta fuerit. Et item quantus vir fuerit,
id est, quantae potentiae atque virtutis. <hi>E.</hi> Utrumque
de anima scire cupio. <hi>A.</hi> Atqui illud superius dici
non potest, nec omnino intelligi de anima. Non enim
ullo modo, aut longa, aut lata, aut quasi valida suspicanda
est anima: corporea ista sunt, ut mihi videtur;
et de consuetudine corporum sic animam quaerimus.
Ideoque bene praecipitur etiam in mysteriis, ut omnia
corporea contemnat, universoque huic mundo renuntiet,
qui, ut videmus, corporeus est, quisquis se talem
reddi desiderat, qualis a Deo factus est, id est, similem
Deo: non enim alia salus animae est, aut renovatio,
aut reconcilaitio auctori suo. Quamobrem quanta
sit anima secundum inquisitionem hanc tibi respondere
non possum; sed possum affirmare, neque illam
longam esse, nec latam, nec robustam, neque aliquid
horum quae in mensuris corporum quaeri solent. Et
hoc cur existimem, rationem tibi reddam, si placet.
<pb n="1038"/> <hi>E.</hi> 
 Placet vero, ac vehementer exspecto: videtur
enim mihi quasi nihil esse anima, si nihil est horum. <hi>A.</hi> 
 Prius ergo si videtur, ostendam tibi multas esse
res quas non possis dicere nihil esse, nec tamen in
eis invenire aliqua hujusmodi spatia, qualia in anima
requiris: ut non solum non tibi ex eo anima nihil
esse videatur, quod in ea non invenis longitudinem,
sive aliquid tale; sed eo pretiosior et pluris aestimanda
sit, quo nihil horum habet. Deinde utrum vere nihil
horum habeat, videbimus. <hi>E.</hi> Utere quo vis ordine ac
modo, ego audire et discere paratus sum.
</p>
          </div3>
        </div2>

<div2>
          <head>CAPUT IV.-- <hi>Animam nonnihil esse, tametsi nec longa nec lata sit.</hi> </head>
<div3>
            <head>5.</head>
            <p>
 <hi>A.</hi> Recte facis: sed volo interroganti mihi respondeas;
fortasse enim ea quae te docere conor,
ipse jam nosti: credo enim non te dubitare hanc arborem
non esse omnino nihil. <hi>E.</hi> Quis dubitaverit. <hi>A.</hi> 
 Quid illud? num dubitas justitiam multo esse hac
arbore meliorem? <hi>E.</hi> Ridiculum istud quidem est,
quasi vero ulla sit comparatio. <hi>A.</hi> Liberaliter mecum
agis; sed illud nunc attende: cum constet ita hanc
arborem esse deteriorem quam est justitia, ut nec comparanda
quidem tibi videatur, et hoc lignum non esse
nihil confessus sis; placetne tibi ut ipsam justitiam
nihil esse credamus? <hi>E.</hi> Quis hoc demens crediderit? <hi>A.</hi> 
 Recte omnino: sed fortasse arbor haec propterea
tibi videtur esse aliquid, quod longa est pro suo modo,
et lata, et robusta; quae si detraxeris, nihil erit. <hi>E.</hi> 
Ita videtur. <hi>A.</hi> Quid ergo? justitia, quam non nihil
esse confessus es, imo quiddam longe divinius hac
longeque praestantius, videtur tibi longa esse? <hi>E.</hi> Nullo
modo mihi justitia aut longa, aut lata, aut tale aliquid
cogitanti potest occurrere. <hi>A.</hi> Si igitur nihil horum
est justitia, et tamen ipsa nihil non est; cur tibi
anima nihil videtur, nisi ejus aliqua longitudo sit? <hi>E.</hi> 
Age; jam non mihi videtur ex eo nihil esse anima,
quod nec longa, nec lata, nec robusta sit, sed utrum
vere ita sit, nondum a te dictum esse scis. Fieri enim
potest, ut multa sint magni aestimanda, quae istis careant;
sed non continuo ex hoc genere animam esse
credendum puto.</p>
          </div3>
<div3>
            <head>6.</head>
            <p>
 <hi>A.</hi> Scio istud nobis enodandum restare, et hoc
me deinceps explicaturum promiseram: verum quia
res subtilissima est, et longe alios mentis oculos
quaerit, quam humana consuetudo in quotidianae vitae
actibus habere solita est; admoneo te, ut per ea, per
quae te ducendum existimo, libens pergas, nec nostro
quodam necessario circuitu defatigatus, aegre tuleris
aliquanto te tardius ad id quod cupis pervenire. Nam
prius abs te quaero, utrum corpus ullum putes esse,
quod non pro modo suo habeat aliquam longitudinem,
et latitudinem, et altitudinem? <hi>E.</hi> Quam dicas
altitudinem, non intelligo. <hi>A.</hi> Illam dico qua efficitur
<pb n="1039"/>
ut interiora corporis cogitentur, aut etiam sentiantur,
si perlucet ut vitrum; quanquam si hoc demas corporibus,
quantum mea opinio est, neque sentiri
possunt, neque omnino corpora esse recte existimari.
Hinc mihi volo aperias quid tu sentias. <hi>E.</hi> Prorsus
non dubito corpora omnia his carere non posse. <hi>A.</hi> 
Quid illud? potes cogitare ista tria non esse nisi in
corporibus? <hi>E.</hi> Non intelligo quomodo alibi esse possint. <hi>A.</hi> 
 Ergo animam non putas esse aliud quam
corpus? <hi>E.</hi> Si etiam ventum corpus esse confitemur,
negare non possum corpus mihi animam videri: nam
tale aliquid eam esse cogito. <hi>A.</hi> Corpus quidem ventum
esse tam concedo, quam si me de fluctu interrogares.
Nam nihil aliud quam istum aerem commotum
ac agitatum ventum esse sentimus; quod in loco
tranquillissimo, et ab omnibus ventis quietissimo vel
brevi flabello approbari potest, quo etiam muscas
abigentes aerem commovemus, flatumque sentimus.
Quod cum evenerit occultiore quodam motu coelestium
vel terrenorum corporum per magnum spatium
mundi, ventus vocatur, ex diversis partibus coeli nomina
etiam diversa sortitus. An tibi aliter videtur? <hi>E.</hi> 
 Mihi vero nihil, et probabile esse accipio quod
dicis: sed ego animam non ipsum ventum, sed tale
aliquid esse dixi. <hi>A.</hi> Dic mihi prius, utrum ipsum
ventum cujus mentionem fecisti, habere aliquam longitudinem,
latitudinem et altitudinem sentias. Deinde
videbimus utrum tale aliquid anima sit, ut hoc modo
etiam quanta sit, investigare possimus. <hi>E.</hi> Quid hoc
aere longius, et latius, et altius facile inveniri potest,
quem commotum, ventum esse nunc abs te mihi persuasum
est?
</p>
          </div3>
        </div2>

<div2>
          <head>CAPUT V.-- <hi>Infinita animae vis.</hi> </head>
<div3>
            <head>7.</head>
            <p>
 <hi>A.</hi> Recte dicis: sed numquidnam animam tuam
putas esse nisi in corpore tuo? <hi>E.</hi> Ita puto. <hi>A.</hi> Intrinsecus
tantum, ut tanquam utrem impleat; an tantum
forinsecus, velut tectorium; an et intrinsecus et
extrinsecus eam esse arbitraris? <hi>E.</hi> Hoc sentio quod
ultimum requisisti. Nam nisi esset intrinsecus, nihil
in visceribus nostris vitale haberetur; nisi esset extrinsecus,
non etiam in cute leviter possit sentire
pungentem. <hi>A.</hi> Quid ergo amplius quaeris quanta sit
anima, cum videas esse tantam quantam ipsa spatia
corporis patiuntur? <hi>E.</hi> Si hoc ratio docet, nihil amplius
requiro. <hi>A.</hi> Recte facis nihil quaerere amplius
quam docet ratio. Sed haec ratio videturne tibi firmissima? <hi>E.</hi> 
 Quando aliam non invenio, videtur. Suo
enim loco quaeram, quod me multum movet, utrum
haec figura eadem maneat cum corpore excesserit:
nam hoc inter discutienda ultimum me posuisse memini.
Sed quoniam de numero animarum quaerere,
ad quantitatem mihi videtur pertinere, non esse hoc
loco praetereundum existimo. <hi>A.</hi> Non incongrue existimas,
sed prius de spatio ejus quod me adhuc movet,
explicemus, si placet, ut etiam ego aliquid discam,
<pb n="1040"/>
si tibi jam satisfactum est. <hi>E.</hi> Quaere ut vis;
nam tua ista simulata dubitatio, dubitare me verissime 
facit de hoc ipso quod jam peractum esse praesumpseram.</p>
          </div3>
<div3>
            <head>8.</head>
            <p>
 <hi>A.</hi> Dic mihi, quaeso te, utrum ea quae appellatur
memoria, non tibi nomen inane videatur. <hi>E.</hi> Cui hoc
videri potest? <hi>A.</hi> Animae hanc esse arbitraris, an corporis? <hi>E.</hi> 
 Et hinc dubitare ridiculum est. Quid enim?
exanime corpus meminisse aliquid credi, aut intelligi
potest? <hi>A.</hi> Meministine tandem urbis Mediolanensis? <hi>E.</hi> 
 Valde memini. <hi>A.</hi> Nunc ergo quia ejus facta mentio
est, recordaris quanta et qualis sit? <hi>E.</hi> Recordor
sane, ac nihil recentius atque integrius? <hi>A.</hi> Nunc ergo
cum oculis eam non videas, animo vides. <hi>E.</hi> Ita est. <hi>A.</hi> 
 Meministi, credo etiam, quarto spatio terrarum
nunc a nobis longe absit. <hi>E.</hi> Ita et hoc memini. <hi>A.</hi> Vides
itaque animo etiam ipsam locorum distantiam. <hi>E.</hi> 
Video. <hi>A.</hi> Cum igitur anima tua hic sit ubi corpus,
nec ultra spatium ejus porrigatur, ut superior ratio
demonstrabat, unde fit ut illa omnia videat? <hi>E.</hi> Per
memoriam hoc fieri puto, non quod illis locis sit praesens, <hi>A.</hi> 
 Imagines ergo illorum locorum memoria
continentur. <hi>E.</hi> Ita sentio: nam et quid ibi nunc agatur
ignoro; quod utique non ignorarem, si animus
meus usque ad ea loca porrigeretur, praesentiaque
sentiret. <hi>A.</hi> Verum mihi videris dicere: sed certe
istae imagines corporum sunt. <hi>E.</hi> Ita necesse est:
non enim aliud sunt urbes terraeque, quam corpora.</p>
          </div3>
<div3>
            <head>9.</head>
            <p>
 <hi>A.</hi> Nunquamne intuitus es parva specilla, aut
nunquam in pupilla oculi alieni faciem tuam vidisti? <hi>E.</hi> 
 Imo saepe. <hi>A.</hi> Cur multo brevior quam est apparet? <hi>E.</hi> 
 Quid enim velles aliud quam ut pro modo
speculi videretur? <hi>A.</hi> Necesse est ergo imagines corporum,
si parva sunt corpora in quibus apparent,
parvas apparere. <hi>E.</hi> Necesse omnino. <hi>A.</hi> Cur ergo,
cum tam parvo spatio sit anima quam corpus est ejus,
tam magnae in ea possunt exprimi imagines, ut et urbes,
et latitudo terrarum, et quaeque alia ingentia
apud se possit imaginari? Volo enim cogites paulo
diligentius, quanta et quam multa memoria nostra
contineat, quae utique anima continentur. Qui ergo
fundus est, qui sinus, quae immensitas quae possit haec
capere, cum et eam tantam quantum corpus est superior
ratio docuisse videatur? <hi>E.</hi> Non invenio quid
respondeam, nec satis explicare possum, quantum
me ista moveant: et multum me ipse derideo, qui
superiori rationi tam cito consenseram, ut ex isto
corporis modo quanta sit anima terminarem. <hi>A.</hi> Non
ergo jam tibi tale aliquid videtur, qualis ventus est? <hi>E.</hi> 
 Nullo modo: nam etiamsi aer iste cujus quasi
fluctum ventum esse probabiliter creditur, universum
istum mundum possit implere, innumerabiles tales
tantosque mundos secum anima imaginari potest,
quas imagines quo spatio contineat suspicari non possum. <hi>A.</hi> 
 Vide ergo ne melius sit eam credere, ut superius
dixeram, nec longam, nec latam, nec altam,
sicut mihi de justitia concesseras. <hi>E.</hi> Facile assentirem,
nisi me plus conturbaret, quo rursum pacto tantorum
spatiorum imagines innumerabiles nulla sua et
<pb n="1041"/>
longitudine, et latitudine, et altitudine capere possit.
</p>
          </div3>
        </div2>

<div2>
          <head>CAPUT VI.-- <hi>Longitudo mera et simplex.</hi> </head>
<div3>
            <head>10.</head>
            <p>
 <hi>A.</hi> Inveniemus hoc fortasse quantum licet, si
prius diligenter discutiamus haec tria, id est longitudinem,
fatitudinem, et altitudinem. Itaque enitere
cogitare longitudinem, quae adhuc nullam latitudinem
assumpserit. <hi>E.</hi> Nihil possum tale cogitare: si enim
filum araneae in animo constituero, quo nihil exilius
solemus videre; occurrit mihi etiam in eo tamen et
longitudo per se, et latitudo, et altitudo: quae qualescumque
sint, esse tamen negare non possum. <hi>A.</hi> 
Non usquequaque absurda est responsio tua sed
certe cum tria ista in araneae filo esse intelligis, discernis
haec, et quid inter se differant nosti? <hi>E.</hi> Quidni
quid differant nossem? An aliter potui videre nihil
horum deesse huic filo? <hi>A.</hi> Quo igitur intellectu haec
discrevisti, hoc potes etiam, sejunctis illis, solam longitudinem
cogitare, si nec aliquod corpus volvas animo:
nam quodcumque fuerit, his omnibus non carebit.
Incorporeum est enim quod te nunc intelligere cupio:
nam sola longitudo non nisi intelligi animo potest, in
corpore inveniri non potest. <hi>E.</hi> Jam intelligo. <hi>A.</hi> Ergo
istam longitudinem si quasi secare cogitatione per
longum velis, vides profecto non posse: nam si potest,
inest etiam latitudo. <hi>E.</hi> Manifestum est. <hi>A.</hi> Hanc igitur
longitudinem meram et simplicem, si tibi placet,
lineam vocemus: hoc enim nomine a doctis multis
appellari solet. <hi>E.</hi> Voca quidquid vis: non enim mihi
de nominibus laborandum est, cum res aperta sit.</p>
          </div3>
<div3>
            <head>11.</head>
            <p>
 <hi>A.</hi> Bene facis, et non solum approbo, verum
etiam moneo, ut semper rerum curam magis quam
verborum te habere delectet. Sed linea ista quam jam,
ut opinor, bene intelligis, si porrigatur sive ex una,
sive ex utraque parte, quam in longum porrigi potest,
cernis nullum esse finem. An ad hoc contemplandum
minus valet acies mentis tuae? <hi>E.</hi> Contemplor omnino,
ac nihil facilius. <hi>A.</hi> Vides ergo etiam nullam figuram
posse fieri, si nihil agatur aliud quam ut illa linea porrigatur. <hi>E.</hi> 
 Quam dicas figuram nondum intelligo.
</p>
          </div3>
        </div2>

<div2>
          <head>CAPUT VII.-- <hi>Compendiosior et multitudini tutior ad veritatis perceptionem via per auctoritatem, quam per rationem.</hi> </head>
<p> <hi>A.</hi> Figuram interim voco, cum aliquod spatium
linea lineisve concluditur, tanquam si circulum faceres,
aut quatuor lineas finibus suis sibimet jungeres,
 
ita ut nullius finis ab alterius copulatione liber esset. <hi>E.</hi> 
 Quid dicas figuram, jam me videre arbitror; sed
utinam tam viderem quo ista tendant, aut quid ex his
effecturus sis, ut ego quod de anima requiro, sciam.</p>
<div3>
            <head>12.</head>
            <p>
 <hi>A.</hi> Hoc initio te admonui, et postulavi ut patienter
ferres aliquantum circuitum nostrum, quod
item quaeso ut facias. Non levis res quaeritur, non facilis
ad cognoscendum: nosse enim hoc plane ac tenere
volumus, si fieri potest. Aliud est enim cum auctoritati
credimus, aliud cum rationi. Auctoritati credere
<pb n="1042"/>
magnum compendium est, et nullus labor: quod
si te delectat, poteris multa legere, quae magni et divini
viri de his rebus necessaria quae videbantur, salubriter
imperitioribus quasi nutu quodam locuti sunt,
credique sibi voluerunt ab iis, quorum animis vel tardioribus
vel implicatioribus alia salus esse non posset.
Tales enim homines, quorum profecto maxima multitudo
est, si ratione velint verum comprehendere,
similitudinibus rationum facillime decipiuntur, et in
varias noxiasque opiniones ita labuntur, ut emergere
inde ac liberari, aut nunquam, aut aegerrime queant.
His ergo utilissimum est excellentissimae auctoritati
credere, et secundum hoc agere vitam. Quod si tutius
putas, non solum nihil resisto, sed etiam multum approbo.
Si autem cupiditatem istam refrenare non potes,
qua tibi persuasisti ratione pervenire ad veritatem,
multi et longi circuitus tibi tolerandi sunt, ut
non ratio te adducat, nisi ea quae sola ratio dicenda
est, id est vera ratio; et non solum vera, sed ita certa,
et ab omni similitudine falsitatis aliena, si tamen ullo
modo haec ab homine inveniri potest, ut nullae disputationes
falsae aut verisimiles ab ea te possint traducere. <hi>E.</hi> 
 Nihil jam praepropere desiderabo: agat ac
ducat ratio qua vult, dummodo perducat.
</p>
          </div3>
        </div2>

<div2>
          <head>CAPUT VIII.-- <hi>De figuris mathematicis. Quot lineis figura fiat. Quomodo tribus lineis figura possit fieri.</hi> </head>
<div3>
            <head>13.</head>
            <p>
 <hi>A.</hi> Deus hoc faciet, qui aut de solis talibus rebus,
aut certe de his maxime deprecandus est. Sed
ad rem quam institueram redeamus. Nam si et quid
sit linea, et quid sit figura jam tibi notum est, dic
quod abs te quaero, id est utrum putes ullam figuram
fieri posse, si linea ex utraque parte, aut ex altera
per infinitum ducatur? <hi>E.</hi> Nullo modo id fieri posse
confirmo. <hi>A.</hi> Quid igitur agendum est ut figuram faciamus? <hi>E.</hi> 
 Quid, nisi ut illa linea infinita non sit, et
ducatur in circulum, ut ex alia parte se contingat? non
enim video, quomodo aliter possit ex una linea concludi
aliquod spatium; quod nisi fiat, secundum tuam
descriptionem, figura non erit. <hi>A.</hi> Quid, si rectis lineis
figuram facere velim? potest fieri ut de una linea fiat,
an non potest? <hi>E.</hi> Nullo modo. <hi>A.</hi> Quid, duabus? <hi>E.</hi> 
Ne hoc quidem. <hi>A.</hi> Quid, tribus? <hi>E.</hi> Video posse. <hi>A.</hi> 
Bene igitur nosti ac tenes, cum figura lineis rectis facienda
est, minus quam tribus non posse. An si ulla tibi
adversetur ratio, de hac te sententia devocabit? <hi>E.</hi> Plane
si quis mihi hoc falsum esse monstraverit, nihil erit
quod me scire posse confidam. <hi>A.</hi> Nunc ergo illud responde,
quomodo tribus lineis figuram feceris? <hi>E.</hi> Cum
se finibus jungunt. <hi>A.</hi> Quid? ubi se jungunt, nonne videtur
tibi angulus fieri? <hi>E.</hi> Ita est. <hi>A.</hi> Quot ergo angulis
haec figura constat? <hi>E.</hi> Totidem quot lineis. <hi>A.</hi> 
Quid? ipsas lineas pares constituis, an impares? <hi>E.</hi> 
Pares. <hi>A.</hi> Quid? anguli tantumdem omnes patent, an
est alius alio contractior vel apertior? <hi>E.</hi> Etiam ipsos
pares esse video. <hi>A.</hi> Potestne fieri, ut in figura, quae
 

<pb n="1043"/>
tribus rectis paribus lineis facta sit, impares anguli
sint; an non potest? <hi>E.</hi> Nullo prorsus modo. <hi>A.</hi> Quid?
si rectis lineis tribus, sed imparibus figura constet,
possunt etiam in ista pares esse anguli, an aliud intelligis? <hi>E.</hi> 
 Omnino non possunt. <hi>A.</hi> Recte dicis: sed
dic, quaeso, quaenam tibi figura melior videatur et pulchrior?
eane quae paribus, an quae imparibus lineis
constat? <hi>E.</hi> Quis dubitet eam esse meliorem in qua
aequalitas praevalet?
</p>
          </div3>
        </div2>

<div2>
          <head>CAPUT IX.-- <hi>Quae figura praestantior. In triangulo quid angulo contrarietur.</hi> </head>
<div3>
            <head>14.</head>
            <p>
 <hi>A.</hi> Ergo inaequalitati aequalitatem praeponis? <hi>E.</hi> 
 Nescio utrum quispiam non praeponat. <hi>A.</hi> Vide
nunc in figura quae tribus angulis paribus perfecta est,
quid in ea sit angulo contrarium, id est ex altera parte
contra positum; utrum linea an angulus. <hi>E.</hi> Lineam
video. <hi>A.</hi> Quid ergo? si et angulus angulo, et linea lineae
contraria sit, nonne fateris aequalitatem esse potiorem
in ea figura in qua id accidit? <hi>E.</hi> Fateor quidem,
sed quemadmodum id fiat tribus lineis omnino
non video. <hi>A.</hi> Quid? quatuor lineis potestne hoc fieri? <hi>E.</hi> 
 Prorsus potest. <hi>A.</hi> Melior est igitur figura quae quatuor
lineis rectis paribus, quam quae tribus constat. <hi>E.</hi> 
 Melior certe, siquidem magis in ea aequalitas valet. <hi>A.</hi> 
 Quid ergo? istam quae quatuor rectis paribus lineis
 
confit, censesne posse etiam ita fieri, ut non anguli
omnes in ea pares sint, an non putas? <hi>E.</hi> Video posse. <hi>A.</hi> 
 Quonam modo? <hi>E.</hi> Si duo contractiores, duo apertiores
sint. <hi>A.</hi> Videsne etiam quemadmodum et ambo
contractiores, et ambo apertiores sibi contrarii sint? <hi>E.</hi> 
 Ac verissime atque apertissime. <hi>A.</hi> Servatam igitur
et hic, quanta servari potuit, cernis aequalitatem:
cernis enim profecto fieri non posse, ut cum quatuor
paribus lineis figura perficitur, non aut omnes, aut
certe vel bini anguli pares sint; quaeque tamen paria
sunt, sibi ex contrario respondere. <hi>E.</hi> Cerno, et firmissime
teneo.</p>
          </div3>
<div3>
            <head>15.</head>
            <p>
 <hi>A.</hi> Nihilne te movet etiam in his rebus tanta et
tam inconcussa quaedam justitia? <hi>E.</hi> Quonam modo? <hi>A.</hi> 
 Quia nihil, ut arbitror, dicimus esse justitiam nisi
aequitatem: aequitas autem ab aequalitate quadam videtur
appellata. Sed quae in hac virtute aequitas, nisi
ut sua cuique tribuantur? Porro sua cuique, nisi quadam
distinctione tribui non possunt. An aliter putas? <hi>E.</hi> 
 Manifestum est, et prorsus assentior. <hi>A.</hi> Quid? distinctionem
arbitrarisne esse ullam, si omnia paria
sint, ut nihil omnino inter se differant? <hi>E.</hi> Nullo modo. <hi>A.</hi> 
 Ergo justitia servari non potest, nisi in rebus in
quibus servatur, sit quaedam, ut ita dicam, imparilitas
et dissimilitudo. <hi>E.</hi> Intelligo. <hi>A.</hi> Cum igitur fateamur
istas figuras, de quibus agimus, inter se esse dissimiles,
illam scilicet quae tribus, et hanc quae quatuor
angulis constat, cum ambae paribus lineis fiant; nonne
videtur tibi quaedam retenta justitia, ut illa quae habere
<pb n="1044"/>
non potest parilitatem contrariorum, inconcussam
teneat angulorum aequalitatem: in hac vero quia
tanta est contrariorum congruentia, illa lex angulorum
admittat nonnullam inaequalitatem? Hoc ergo
cum me multum moveret, quaerendum abs te visum
est, quonam modo ista veritate, aequitate, aequalitate
delectarere. <hi>E.</hi> Jam cerno quid dicas, et non mediocriter
admiror. <hi>A.</hi> Age nunc, quia inaequalitati aequalitatem
jure praeponis, nec quisquam omnino est, ut
opinor, humano sensu praeditus, cui non id videatur;
quaeramus, si placet, figuram in qua summa aequalitas
inveniri queat: quaecumque enim erit, ea caeteris sine
dubitatione praeferetur. <hi>E.</hi> Placet vero, et quae ista
sit, scire cupio.
</p>
          </div3>
        </div2>

<div2>
          <head>CAPUT X.-- <hi>Summa aequalitas in figuris.</hi> </head>
 
<div3>
            <head>16.</head>
            <p>
 <hi>A.</hi> Prius ergo responde, utrum tibi illarum figurarum,
quarum jam quantum satis videbatur facta
mentio est, ea videatur excellere, quae quatuor lineis
paribus, totidemque angulis paribus constet: namque,
ut vides, in hac et linearum aequalitas et angulorum
est; et, quod in illa quae tribus lineis paribus clauditur,
non inveniebamus, adest huic parilitas contrariorum:
nam lineae linea, et angulus angulo est, ut
cernis, contrarius. <hi>E.</hi> Ita vero est, ut dicis. <hi>A.</hi> Habetne
summam aequalitatem, an aliter tibi videtur? Nam
si habet, frustra, ut institueramus, aliam quaerimus;
si autem non habet, volo ut idipsum mihi abs te demonstretur. <hi>E.</hi> 
 Videtur mihi habere: nam ubi et anguli
pares et lineae pares sunt, ubi deprehendam inaequalitatem
non video. <hi>A.</hi> Ego aliud sentio: nam recta
linea donec veniat ad angulos, summa aequalitate praedita
est; sed cum ex diverso latere alia conjungitur
linea, et angulum facit, nonne censes hoc ipsum esse
inaequale? An tibi figurae pars quae linea clauditur
cum illa parte quae angulo concluditur, congruere videtur
aequalitate aut similitudine? <hi>E.</hi> Nullo modo: et
me pudet temeritatis meae; eo enim ductus sum, quod
et angulos in ea pares inter se et latera cernerem: sed
quis non videat eorum laterum ab angulis magnam differentiam? <hi>A.</hi> 
 Accipe aliud inaequalitatis apertissimum
indicium: certe enim cernis, vel illam figuram triangulam
paribus lineis constantem, vel istam quadratam
habere aliquod medium. <hi>E.</hi> Cerno plane. <hi>A.</hi> Quid? ab
eodem medio cum lineas ad omnes figurae partes ducimus,
paresne tibi duci lineae videntur, an impares?
 
 <hi>E.</hi> 
 Impares prorsus: nam longiores eas necesse est
esse, quas in angulos ducimus. <hi>A.</hi> Istae in quadrata
quot sunt, et quot in triangula? <hi>E.</hi> Quatuor hic, tres
ibi. <hi>A.</hi> Quid? minimae omnium quae rursum, et quot
<pb n="1045"/>
sunt in figura utraque? <hi>E.</hi> Totidem, scilicet eae quae
in media latera ducuntur. <hi>A.</hi> Verissime mihi videris
dicere, neque hic opus est diutius immorari; ad id
enim quod volumus satis est: nam et magnam aequalitatem
hic servari, ut opinor, vides, et tamen nondum
ex omni parte perfectam. <hi>E.</hi> Omnino video, et quae
illa figura sit quae summam aequalitatem habeat, nosse
vehementer exspecto.
</p>
          </div3>
        </div2>

<div2>
          <head>CAPUT XI.-- <hi>Figurarum praestantia. Quid signum sit; quid punctum.</hi> </head>
<div3>
            <head>17.</head>
            <p>
 <hi>A.</hi> Quam censes, nisi eam, cujus et extremitas
sibi concors est undique, nullo angulo aequalitatem
perturbante, et a cujus medio ad omnes extremitatis
partes pares lineae duci possunt? <hi>E.</hi> Jam, ut
opinor, intelligo: nam illam figuram quae una linea
in circulum ducta terminatur, mihi videris describere. <hi>A.</hi> 
 Recte intelligis. Nunc itaque illud considera, cum
superior ratio docuerit lineam in sola longitudine
intelligi, nec quidquam latitudinis usurpare, et ideo
per longum qua ducitur dividi non posse, utrum tibi
videatur figura quaelibet sine latitudine inveniri. <hi>E.</hi> 
Nullo modo. <hi>A.</hi> Quid? ipsa latitudo potestne longitutudinem
non habere, quamvis latitudo sola sit, quemadmodum
superius longitudinem sine latitudine intelleximus;
an non potest? <hi>E.</hi> Video non posse. <hi>A.</hi> 
Vides etiam illud, nisi fallor, quod latitudo ab omni
parte dividi queat, linea vero per longum non queat. <hi>E.</hi> 
 Manifestum est. <hi>A.</hi> Quid ergo putas pluris habendum?
quod dividi potest, an id quod non potest? <hi>E.</hi> 
Profecto id quod non potest. <hi>A.</hi> Praeponis igitur lineam
latitudini. Nam si quod dividi non potest, praeponendum
est; praeponamus necesse est etiam id
quod minus dividi potest: latitudo autem ex omni
parte dividitur, longitudo vero non nisi ex diverso,
nam per longum divisionem non admittit: est ergo
latitudine praestantior. An tu aliter existimas? <hi>E.</hi> Ita
prorsus ratio cogit fateri ut dicis. </p>
          </div3>
<div3>
            <head>18.</head>
            <p>
 <hi>A.</hi> Jam quaeramus, si placet, utrum sit aliquid
in ista ratione, quod omnino non queat dividi; erit
enim hoc multo etiam quam illa linea melius. Nam
lineam cernis ex diverso innumerabiliter secari posse,
itaque tibi ipsi hoc inveniendum dimitto. <hi>E.</hi> Ego illud
puto non posse dividi, quod medium in figura ponebamus,
unde in extrema lineae ducuntur. Nam si dividitur,
longitudine aut etiam latitudine carere non
potest. Sed si longitudinem solam habet, non jam
unde ducuntur lineae, sed ipsa linea est. Si vero etiam
latum est, aliud desiderat medium a quo in extrema
latitudinis lineae ducantur. Utrumque autem hoc ratio
respuit. Id erit igitur quod dividi nequeat. <hi>A.</hi> 
Recte dicis. Sed nonne tibi aliquid tale videtur etiam
illud unde linea ducitur, etsi figura nondum sit cujus
medium intelligamus? Illud enim dico lineae principium
a quo incipit longitudo, quod volo sine ulla
<pb n="1046"/>
longitudine intelligas. Nam si longitudinem intelligis,
nequaquam profecto intelligis unde ipsa incipit longitudo. <hi>E.</hi> 
 Tale omnino. <hi>A.</hi> Hoc ergo quod jam te intelligere
video, potentissimum omnium, quae demonstrata
sunt. Siquidem hoc est, quod nullam divisionem
patiatur; et punctum vocatur, cum medium
tenet figurae: si autem principium lineae est vel lineis,
aut etiam finis; vel cum omnino aliquid notat quod
sine partibus intelligendum sit, nec tamen obtineat
figurae medium, signum dicitur. Est ergo signum nota
sine partibus. Est autem punctum, nota medium figurae
tenens. Ita fit ut omne punctum etiam signum
sit, non autem omne signum punctum videatur. Volo
enim de his nominibus inter nos convenire, ut minus
in disputando circumloquamur: quanquam plerique
punctum appellent, non quod omnis figurae medium,
sed quod solius circuli vel pilae tenet; tametsi minus
nobis de vocabulis laborandum est. <hi>E.</hi> Assentior.
</p>
          </div3>
        </div2>

<div2>
          <head>CAPUT XII.-- <hi>Puncti potentia.</hi> </head>
<div3>
            <head>19.</head>
            <p>
 <hi>A.</hi> Vides certe etiam quantum valeat. Nam ab
ipso incipit linea, ipso terminatur; figuram rectis lineis
nullam videmus fieri posse, nisi ipso angulus
claudatur; deinde undecumque secari linea potest,
per ipsum secatur, cum ipsum omnino nullam in
se admittat sectionem; nulla linea lineae, nisi per
ipsum copulatur. Postremo cum caeteris planis figuris
(nam de altitudine adhuc nihil diximus) eam praeponendam
ratio demonstraverit quae circulo clauditur,
propter summam aequalitatem; quae alia ipsius aequalitatis
moderatio est, quam punctum in medio constitutum?
Multa de hujus potentia dici possunt, sed
adhibeo modum, et tibi ipsi cogitanda plura permitto. <hi>E.</hi> 
 Sane ut videtur; non enim me requirere pigebit,
si quid fuerit obscurius: cerno autem mediocriter,
ut puto, magnam hujus signi esse potentiam.</p>
          </div3>
<div3>
            <head>20.</head>
            <p>
 <hi>A.</hi> Nunc ergo illud attende, cum et quid sit
signum, et quid sit longitudo, et quid sit latitudo
perspexeris; quid horum tibi videatur alterius, et
cujus indigere, sine quo esse non possit. <hi>E.</hi> Video
quod latitudo longitudine indigeat, sine qua prorsus
intelligi non potest. Rursus longitudinem cerno latitudine
quidem non indigere ut sit, sed sine signo
illo esse non posse. Illud autem signum per semetipsum
esse et nullius horum indigere, manifestum
est. <hi>A.</hi> Ita est ut dicis: sed diligentius considera,
utrum latitudo vere undique secari queat; an alicunde
nec ipsa sectionem possit admittere, quamvis
plus admittat quam linea. <hi>E.</hi> Nescio prorsus unde non
possit. <hi>A.</hi> Credo te non recordari; nam nescire istud
nullo modo posses: quare commonefaciam te isto
modo. Certe enim latitudinem sic intelligis, ut cogitatione
tua de altitudine nihil usurpes. <hi>E.</hi> Sic omnino. <hi>A.</hi> 
 Accedat igitur huic latitudini altitudo, et
responde jam utrum etiam aliquid accesserit, quo
magis undique secari queat. <hi>E.</hi> Mire omnino admonuisti.
Nunc enim video non solum desuper aut ex
inferiori parte, sed a lateribus quoque admitti posse
sectionem, nihilque omnino remansisse, unde non
<pb n="1047"/>
queat penetrare divisio. Quare manifestum est, et
latitudinem ex his partibus secari non posse, per
quas surrectura est altitudo.</p>
          </div3>
<div3>
            <head>21.</head>
            <p>
 <hi>A.</hi> Quoniam tibi igitur, si non fallor, et longitudo,
et latitudo, et altitudo nota est; quaero, utrum
possint deesse duo superiora, ubi aderit altitudo. <hi>E.</hi> 
Sine longitudine quidem video esse non posse altitudinem,
sine latitudine autem potest. <hi>A.</hi> Redi ergo ad
cogitationem latitudinis, et si eam quasi jacentem
animo figuraveris, erigatur in quodlibet latus, tanquam
si eam velles per tenuissimam rimam, ubi se
clausae januae jungunt, educere. An nondum intelligis
quid velim? <hi>E.</hi> Intelligo quid dicas, sed nondum
fortasse quid velis. <hi>A.</hi> Illud scilicet ut respondeas,
utrum sic erecta latitudo videatur tibi migrasse in
altitudinem, et latitudinis jam nomen descriptionemque
amisisse; an adhuc maneat latitudo, quamvis
ita sit collocata. <hi>E.</hi> Videtur mihi altitudo esse facta. <hi>A.</hi> 
 Recordarisne, obsecro, quemadmodum altitudinem
definieramus? <hi>E.</hi> Recordor plane, et me jam
sic respondisse pudet. Nam etiam hoc modo quasi
erecta latitudo sectionem per longum deorsum versus
non admittit: quare nulla in ea possunt interiora cogitari,
quamvis medium et extrema cogitentur. Secundum
autem superiorem demonstrationem altitudinis,
quam fecisti ut recordarer, nulla omnino est
altitudo, ubi nihil intus cogitari potest. <hi>A.</hi> Recte dicis,
et sic te omnino meminisse cupiebam. Quamobrem
illud jam volo respondeas, utrum falso verum anteponas. <hi>E.</hi> 
 Jam hinc dubitare, incredibilis dementia
est. <hi>A.</hi> Dic ergo, quaeso te, numquidnam vera linea
est, quae per longum secari potest; aut verum signum
quod ullo modo secari potest; aut vera latitudo, quae
cum erecta est, ut diximus, sectionem per longum
deorsum versus admittit? <hi>E.</hi> Nihil minus.
</p>
          </div3>
        </div2>

<div2>
          <head>CAPUT XIII.-- <hi>Animus incorporeus cernit incorporea. Animus quid sit.</hi> </head>
<div3>
            <head>22.</head>
            <p>
 <hi>A.</hi> Unquamne igitur oculis istis corporeis, vel
tale punctum, vel talem lineam, vel talem latitudinem
vidisti? <hi>E.</hi> Omnino nunquam. Non enim sunt ista
corporea. <hi>A.</hi> Atqui si corporea corporeis oculis mira
quadam rerum cognatione cernuntur; oportet animum
quo videmus illa incorporalia, corporeum corpusve
non esse. An tu aliter existimas? <hi>E.</hi> Age, jam
concedo corpus non esse animum vel quidquam corporeum;
quid est tandem, dic mihi? <hi>A.</hi> Vide interim
utrum confectum sit carere illum illa omni quantitate,
de qua nunc quaestio est: nam quid sit animus, oblitum
te esse miror priore inter nos quaestione discussum.
Meministi enim te quaesisse primitus, unde esset:
quod duobus modis a nobis tractatum esse memini,
uno, quo quasi de regione ejus quaesitum est; altero,
utrumnam ex terra, vel igne, vel alio quopiam istorum
elementorum esset, vel ex omnibus, vel ex aliquibus
horum. In qua quaestione constitit inter nos, non magis
hoc quaerendum esse quam unde sit terra, vel si quod
aliud elementorum singulorum. Intelligendum est enim
quanquam Deus fecerit animum, habere illum certam
substantiam, quae neque terrena, neque ignea, neque
<pb n="1048"/>
aeria sit, neque humida: nisi forte arbitrandum est
Deum terrae dedisse ut nihil aliud sit quam terra, et
non dedisse animo ut nihil aliud quam animus sit. Si
autem definiri tibi animum vis, et ideo quaeris quid
sit animus; facile respondeo. Nam mihi videtur esse
substantia quaedam rationis particeps, regendo corpori
accommodata.
</p>
          </div3>
        </div2>

<div2>
          <head>CAPUT XIV.-- <hi>Animus incorporeus quantum valeat.</hi> </head>
<div3>
            <head>23.</head>
            <p>
 Itaque illud potius attende, unde ambigitur nunc,
utrum quantitas et quasi, ut ita dicam, locale spatium
animo ullum sit. Nam profecto quia corpus non est;
neque enim aliter incorporea ulla cernere valeret,
ut superior ratio demonstrabat; procul dubio caret
spatio quo corpora metiuntur: et ob hoc recte credi,
aut cogitari, aut intelligi talis ejus quantitas non potest.
Si autem te movet, cur tanta coeli, terrae, marisque
spatia memoria contineat, cum sit ipse nullius
quantitatis; mira quaedam vis est, quam tamen ex iis
quae a nobis comperta sunt, quantum inest ingenio
tuo luminis, animadvertere potes. Si enim corpus
nullum est, ut ratio jam ostendit, quod longitudine,
latitudine, altitudine careat, nihilque horum nisi cum
aliis duobus esse in corpore potest; animo tamen
etiam solam lineam interiore quodam oculo, id est
intelligentia, videre concessum est: arbitror nos concedere
sic animum corpus non esse, ut sit corpore
melior. Quo concesso, non opinor dubitandum esse,
eum etiam linea esse meliorem: ridiculum est enim
cum tria illa insint corpori ut corpus sit, non his
omnibus esse meliorem, qui corpore est melior. At
ipsa linea, qua melior esse convincitur animus, ideo
caeteris duobus praestat, quia minus quam illa duo
secari potest. Porro illa duo eo magis secantur quam
linea, quo magis se in spatium distendunt: linea
vero spatium nisi longitudinis nullum habet, quo sublato
nihil omnino remanet spatii. Quapropter quidquid
linea melius est, necesse est nullo spatio sit, et
omnino dividi secarique non possit. Frustra igitur, ut
opinor, quantitatem animi, quae nulla est, invenire
laboramus, cum eum linea concedamus esse meliorem.
Et si figurarum omnium planarum illa optima est
quae circulo effingitur, in qua ratio docuit nihil melius
esse puncto atque potentius, quod nullo dubitante
partibus caret; quid mirum si anima neque corporea
sit, neque ulla aut longitudine porrecta, aut latitudine
diffusa, aut altitudine solidata; et tamen tantum valeat
in corpore, ut penes eam sit regimen omnium
membrorum, et quasi cardo quidam in agendo, cunctarum
corporalium motionum?</p>
          </div3>
<div3>
            <head>24.</head>
            <p>
 Cum autem oculi medium, quae pupilla dicitur,
nihil aliud sit quam quoddam punctum oculi, in quo
tamen tanta vis est, ut eo dimidium coelum, cujus
ineffabile spatium est, ex aliquo eminenti loco cerni
collustrarique possit; non abhorret a vero animum
carere omni corporea magnitudine, quae tribus illis
differentiis consummatur, quamvis corporum magnitudines
quaslibet imaginari queat. Sed paucis licet
ipso animo animum cernere, id est ut ipse se animus
<pb n="1049"/>
videat; videt autem per intelligentiam. Huic soli enim
licet videre nihil esse in rebus potentius et magnificentius
iis naturis, quae, ut ita dicam, sine tumoribus
esse intelliguntur: tumor enim non absurde appellatur
corporis magnitudo, quae si magnipendenda esset,
plus nobis profecto elephanti saperent. Quod si quisquam
eorum cognatus dicet elephantos esse sapientes;
sensi enim quamvis admirans, sensi tamen etiam hinc
homines saepe ambigere; illud, quantum opinor, saltem
concedet, plus asino sapere apiculam; quorum
comparare magnitudines plus profecto est quam asininum:
vel quod etiam de oculo dicebamus, cui non
liqueat aquilae oculum multo quam noster est, esse
breviorem? quo tamen illa sublime ita volans, ut a
nobis in tanta luce difficile cernatur, latentem sub
frutice lepusculum, et sub fluctibus piscem videre
comperta est. Quod si in ipsis sensibus, quibus nisi
corporea sentire non datum est, nihil ad rem, id est
ad vim sentiendi, valet corporis magnitudo; metuendumne
est, quaeso, ne animus humanus, cujus excellentior
et pene solus aspectus est ipsa ratio qua etiam
se invenire molitur, nihil sit, si illum eadem ratio, id
est se ipse omni magnitudine, qua obtinetur locus,
carere convicerit? Magna quaedam, crede mihi, magna,
sed sine ulla mole de animo cogitanda sunt. Quod
facilius contingit iis, qui aut bene eruditi ad haec
accedunt, non studio inanis gloriae, sed divino amore
veritatis accensi; aut qui jam in his quaerendis versantur,
quamvis minus eruditi ad investiganda ea
venerint, si patienter bonis se dociles praebent, atque
ab omni corporum consuetudine, quantum in hac vita
permittitur, semet avertunt. Fieri autem non potest
quadam divina providentia, ut religiosis animis seipsos
et Deum suum, id est veritatem pie, caste ac diligenter
quaerentibus, inveniendi facultas desit.
</p>
          </div3>
        </div2>

<div2>
          <head>CAPUT XV.-- <hi>Objicitur animam aetate crescere.</hi> </head>
<div3>
            <head>25.</head>
            <p>
 Sed ab ista quaestione, nisi quid adhuc te movet,
jam recedamus, si placet; et ad alia transeamus: quidquid
autem de illis figuris loquacius a nobis fortasse
disputatum est quam volebas, videbis quantum ad alia
valebit, si hanc disceptationem aliquid eo adjutam
esse concedis: nam et exercet animum hoc genus
disciplinarum, ad subtiliora cernenda, ne luce illorum
repercussus, et eam sustinere non valens, in easdem
tenebras quas fugere cupiebat, libenter refugiat; et
affert argumenta, nisi fallor, certissima, quibus quod
fuerit inventum atque confectum, impudentem habeat
dubitationem, quantum homini talia vestigare permissum
est. Minus enim ego de his rebus dubito,
<pb n="1050"/>
quam de iis quas istis oculis videmus cum pituita
semper bellum gerentibus. Quid enim minus ferendum
et audiendum est, quam fateri nos ratione praestare
bestiis, et eam rem fateri esse aliquid quam corporeo
lumine sentimus, quam etiam nonnullae bestiae
melius cernunt; id autem quod ratione intuemur,
nihil esse contendere? Quod si diceretur tale esse,
quale illud est, quod oculi vident, nihil profecto dici
posse indignius videretur.</p>
          </div3>
<div3>
            <head>26.</head>
            <p>
 <hi>E.</hi> Accipio ista libentissime atque assentior:
sed illud me movet, cum corporeae quantitatis, non
esse animam res ita clara sit mihi, ut omnino quemadmodum
resistam illis argumentis, et quid eorum
non concedam, prorsus ignorem; primum, cur aetate
ut corpus crescit, ita et anima vel crescat vel crescere
videatur. Quis enim neget pueros infantes, ne bestiarum
quidem nonnullarum astutiae comparandos? quis
autem dubitet, illis crescentibus etiam ipsam in eis
quodammodo crescere rationem? Deinde, si per spatium
sui corporis anima distenditur, quomodo nullius
quantitatis est? si autem non distenditur, quomodo
sentit ubique pungentem? <hi>A.</hi> Omnino ea quaeris quae
me quoque saepe moverunt: itaque non sum imparatus
tibi respondere, ut mihi soleo; utrum autem bene,
ratio quae te agit judicabit: qualecumque id tamen
sit, plus certe non possum, nisi forte aliquid melius
cum disputamus, in mentem divinitus venerit. Sed
agamus, si placet, more nostro, ut duce ratione tu
tibi ipse respondeas. Ac prius quaeramus, utrum crescentis
cum corpore animi certum argumentum sit,
quod aetatis accessu aptior humanae consuetudini homo,
et in ea magis magisque peritus est. <hi>E.</hi> Age ut placet;
nam et ego id genus docendi ac discendi maxime
probo: nescio quo enim modo cum id quod nesciens
quaerebam ipse respondeo, fit ipsa inventio non modo
re, sed admiratione etiam dulcior.
</p>
          </div3>
        </div2>

<div2>
          <head>CAPUT XVI.-- <hi>Respondetur objectioni et ostenditur animam sine corporeo incremento proficere.</hi> </head>
<div3>
            <head>27.</head>
            <p>
 <hi>A.</hi> Dic ergo utrum tibi majus et melius duo
quaedam, an unum atque idem esse videatur duobus
nominibus appellatum? <hi>E.</hi> Scio aliud esse quod majus,
aliud quod melius dicimus. <hi>A.</hi> Quid horum duorum
est cujus esse putes quantitatem? <hi>E.</hi> Id videlicet quod
majus dicimus. <hi>A.</hi> Quid cum duarum figurarum rotundam
quadrata meliorem esse confitemur? quantitasne
id facit, an quid aliud? <hi>E.</hi> Nullo modo quantitas, sed
illa de qua superius egimus, aequalitas hujus excellentiae
causa est. <hi>A.</hi> Nunc ergo illud attende, utrum tibi
videatur virtus aequalitas quaedam esse vitae, rationi
undique consentientis. Nam si aliud ab alio in vita
<pb n="1051"/>
discrepet, magis, ni fallor, offendimur, quam si aliqua
pars circuli, majore minoreve intervallo quam aliae
partes distet a puncto. An tu aliter existimas? <hi>E.</hi> Imo
assentior, et hanc quae abs te descripta est, probo
esse virtutem: nam et ratio non dicenda est aut
existimanda, nisi vera; et cujus vita per omnia congruit
veritati, is est profecto vel solus, vel certe
maxime, qui bene atque honeste vivit; et qui ita sit
affectus, solus habere virtutem, et ea vivere judicandus
est. <hi>A.</hi> Probe dicis: sed certe etiam illud vides,
ut opinor, similiorem esse virtuti circulum figurarum
planarum alia qualibet. Hinc est enim quod apud
Horatium magnis laudibus solemus extollere illum versum,
quo ait, cum de sapiente ageret,
</p>
            <l>Fortis et in se ipso totus teres atque rotundus.</l>
            <p>  <note>(Serm. lib. 2, salira 7, v. 60.)</note> 
Et recte: nam neque in animi bonis quidquam invenis,
quod magis sibi ex omni parte consentiat quam
virtutem; neque in planis figuris quam circulum.
Quamobrem si circulus non magnitudine spatii, sed
quadam conformatione caeteris praestat; quanto magis
de virtute existimandum est, quod non majoris loci
occupatione, sed divina quadam congruentia rationum
atque concordia caeteras affectiones animi superat?</p>
          </div3>
<div3>
            <head>28.</head>
            <p>
 Cum autem puer proficit laudabiliter, ad quam
rem magis quam ad virtulem proficere dicitur? an
non tibi videtur? <hi>E.</hi> Manifestum est. <hi>A.</hi> Non igitur
tibi debet videri animus sicut corpus crescendo cum
aetate proficere: proficiendo enim ad virtutem pervenit,
quam fatemur nulla spatii magnitudine, sed magna
vi constantiae pulchram esse atque perfectam: et
si aliud est majus, aliud melius, ut jam dedisti; quidquid
anima cum aetate proficit, composque rationis
fit, non mihi videtur fieri major, sed melior. Quod si
membrorum id faceret magnitudo; eo quisque prudentior
esset, quo longior aut validior: quod se aliter
habere non, opinor, negabis. <hi>E.</hi> Quis istud negaverit?
Sed tamen cum proficere animam per aetatem etiam
tu concedas; miror qui fiat, ut omnis quantitatis expers,
etiamsi non membrorum spatio, at certe temporis
adjuvetur.
</p>
          </div3>
        </div2>

<div2>
          <head>CAPUT XVII.-- <hi>Anima spatio temporis crescere dicitur metaphorice.</hi> </head>
<div3>
            <head>29.</head>
            <p>
 Desine mirari, nam et hic tibi simili ratione
respondeo. Ut enim membrorum magnitudo ideo nihil
affert argumenti cur animam adjuvet, quod multi exilioribus
brevioribusque membris prudentiores inveniuntur
quibusdam magna mole corporis praeditis;
ita quoniam juniores nonnullos senioribus plerisque
magis industrios atque strenuos videmus, non
video cur putanda sint spatia temporis in aetatibus
incrementa ut corporibus, sic animis dare; cum et
ipsa corpora, quibus per tempus crescere atque ampliora
spatia tenere concessum est, saepe sint annosiora
breviora, non modo senilia, quae magnitudine
temporis contrahuntur atque minuuntur; sed etiam
puerorum, quos animadvertimus his breviores esse
corpore quibus sunt aetate majores. Si igitur porrecta
<pb n="1052"/>
in plurimum tempora, ne ipsis quidem corporibus
magnitudinis afferunt causam; sed omnis illa seminis
vis est, et quorumdam naturae numerorum sane occultorum,
et difficilium ad dignoscendum: quanto minus
arbitrandum est longo tempore animam fieri longiorem,
quia eam videmus usu rerum atque assiduitate
multa didicisse?</p>
          </div3>
<div3>
            <head>30.</head>
            <p>
 Quod si te illud movet, quod solemus eam quam
Graeci <foreign xml:lang="greek"></foreign> vocant, longanimitatem interpretari;
animadvertere licet a corpore ad animum multa
verba transferri, sicut ab animo ad corpus: nam si
montem improbum, et justissimam tellurem dixit Virgilius <note>(Aeneid. lib. 12, v. 687; Georg. lib. 2, v. 460)</note> 
,
quae verba cernis ab animo ad corpora esse translata;
quid mirum si mutua vice longanimitatem dicimus, cum
longa nisi corpora esse non possint? Ea vero inter virtutes
quae appellatur animi magnitudo, ad nullum spatium,
sed ad vim quamdam, id est ad potestatem potentiamque
animi relata recte intelligitur; virtus eo pluris
aestimanda, quo plura contemnit. Sed de hac post loquemur,
cum quaeremus quanta sit anima, sicut quaeri
assolet, quantus fuerit Hercules, factorum excellentia,
non mole membrorum: ita enim supra distribuimus.
Oportet autem nunc te recordari quod de puncto jam
satis egimus: nam id potentissimum esse, maximeque
in figuris dominari ratio docebat. Potentia vero
atque dominatus nonne ostentant quamdam magnitudinem?
et in puncto tamen nullum spatium reperiebamus.
Non igitur magnum vel ingentem animum cum
audimus aut dicimus, quantum loci occupet, sed quantum
possit, cogitandum est. Quamobrem si jam primum
argumentum tuum, quo tibi per aetatem cum
corpore animus crescere videbatur, satis discussum
est; transeamus ad aliud.
</p>
          </div3>
        </div2>

<div2>
          <head>CAPUT XVIII.-- <hi>Loquendi facultas, quam puer paulatim assequitur, non tribuenda incrementis animae.</hi> </head>
<div3>
            <head>31.</head>
            <p>
 <hi>E.</hi> Nescio utrum omnia quae me non frustra
movere assolent, persecuti fuerimus; et fieri potest
ut recordationem meam aliqua fugiant: verumtamen
quod nunc in mentem venit videamus quale sit, quod
puer infans non loquitur, atque in crescendo assequitur. <hi>A.</hi> 
 Facile est istud: nam credo videri tibi ea
lingua quemque loqui, qua loquuntur homines inter
quos natus educatusque sit. <hi>E.</hi> Nemo id ignorat. <hi>A.</hi> 
Constitue ergo quempiam ibi natum atque altum ubi
homines non loquerentur, sed nutibus membrorumque
motu cogitationes suas sibimet expromendas signarent;
nonne censes eum talia esse facturum, neque
locuturum, qui loquentem neminem audierit? <hi>E.</hi> 
 Nolo me hoc interroges, quod fieri non potest. Qui
enim tales homines, inter quos quemquam natum cogitare
possim? <hi>A.</hi> Itane tu non vidisti Mediolani adolescentem
honestissimi corporis et elegantissimae urbanitatis,
mutum tamen atque ita surdum, ut neque
alios nisi motu corporis intelligeret, neque ipse aliter
quae vellet significaret? hic enim est notissimus.
<pb n="1053"/>
Nam ego novi rusticum quemdam loquentem, de loquente
uxore, filios omnes mares atque feminas quatuor
fere, aut eo amplius (non enim satis nunc commemini)
mutos surdosque genuisse. Nam ex eo quod
loqui non poterant, muti; ex eo autem quod nulla signa
nisi oculis colligebant, etiam surdi intelligebantur. <hi>E.</hi> 
 Illum vero ego bene novi, et de istis nescio
quibus credo tibi: sed quorsum ista? <hi>A.</hi> Quia dixisti
non te posse cogitare inter tales homines nasci quempiam. <hi>E.</hi> 
 Nec nunc aliud dico: nam istos, nisi fallor,
inter eos qui loquerentur, natos esse concedis. <hi>A.</hi> Non
equidem negaverim: sed cum jam inter nos constet
nonnullos tales homines esse posse; quaeso cogites,
si ex hoc genere mas et femina jungerentur, atque in
aliquam quocumque casu delati solitudinem, ubi tamen
vivere valerent, gignerent filium non surdum,
quemadmodum esset cum parentibus iste locuturus? <hi>E.</hi> 
 Quemadmodum censes, nisi ut parentes ei dabant,
ita gestu signa redditurum? Sed tamen puer parvus
ne hoc quidem posset: quare illa ratio mea manet integra.
Quid enim refert utrum loqui, an gestum facere
crescendo assequatur, cum ad animam utrumque
pertineat, quam fateri nolumus crescere?</p>
          </div3>
<div3>
            <head>32.</head>
            <p>
 <hi>A.</hi> Jam mihi videris etiam cum in fune quisque
ambulat, ampliorem credere hunc habere animam,
quam eos qui id facere nequeunt. <hi>E.</hi> Hoc aliud est:
quis enim hoc non videat esse artis? <hi>A.</hi> Cur, obsecro,
artis? an quia didicit? <hi>E.</hi> Ita vero. <hi>A.</hi> Quare tibi ergo
etiam, si aliud quisque discat, non artis videtur? <hi>E.</hi> 
 Plane quidquid discitur, artis esse non nego. <hi>A.</hi> 
 Non ergo ille didicit a parentibus gestum facere? <hi>E.</hi> 
 Didicit sane. <hi>A.</hi> Oportet igitur et hoc non animae
crescendo amplioris, sed imitatoriae cujusdam artis
esse concedas. <hi>E.</hi> Non possum hoc concedere. <hi>A.</hi> Ergo
non omne quod discitur artis est, quod nunc concesseras. <hi>E.</hi> 
 Artis omnino. <hi>A.</hi> Non ergo ille didicit gestum,
quod item non minus dederas. <hi>E.</hi> Didicit, sed
hoc non est artis. <hi>A.</hi> Atqui tu paulo ante dixisti artis
esse quod discitur. <hi>E.</hi> Age, jam concedo, et loqui et
gestum facere, eo quod ea didicimus, artis esse. Tamen
aliae sunt artes, quas, dum in alios intendimus,
discimus; aliae, quae a magistris inseruntur nobis. <hi>A.</hi> 
 Quas tandem istarum putas animam, ex eo quod
amplior fiat, adipisci? anne omnes? <hi>E.</hi> Non omnes
puto, sed illas superiores. <hi>A.</hi> Nonne tibi ex hoc genere
videtur in fune ambulare? nam et hoc videndo,
ut arbitror, qui id faciunt assequuntur. <hi>E.</hi> Ita credo:
sed tamen non omnes qui haec spectant et magno
studio intuentur, assequi possunt, sed qui hujus rei
magistros patiuntur. <hi>A.</hi> Bene sane dicis; nam et hoc
tibi etiam de locutione responderim: multi enim
Graeci et aliud genus linguae crebrius nos loquentes
audiunt, quam funambulum spectant; qui ut linguam
nostram discant, quemadmodum nos cum ipsorum
nosse volumus, saepe magistris traduntur. Quae cum
ita sint, miror cur animae incrementis tribuere velis
quod loquuntur homines; quod autem in fune ambulant,
nolis. <hi>E.</hi> Nescio quomodo ista confundis: nam
qui ut linguam nostram discat, magistro traditur, novit
<pb n="1054"/>
aliam quamdam suam, quam eum, quod ejus anima
creverit, puto didicisse; cum autem discit alienam,
non ampliori animae, sed arti tribuo. <hi>A.</hi> Quid si ille
qui inter mutos natus atque altus est, sero ac jam juvenis
in alios homines incidens loqui didicisset, cum
aliam linguam nullam nosset? eo tempore putares
animam ejus crevisse, quo loqui didicerat? <hi>E.</hi> Nunquam
isthuc ausim dicere; et jam cedo rationi, nec
puto amplioris animae argumentum esse quod loquimur,
ne et alias omnes artes cogar fateri crescendo
animam consecutam: quod si dixero, illud sequetur
absurdum, decrescere animam cum quidque obliviscitur.
</p>
          </div3>
        </div2>

<div2>
          <head>CAPUT XIX.-- <hi>Anima quomodo crescere minuive dicitur.</hi> </head>
<div3>
            <head>33.</head>
            <p>
 <hi>A.</hi> Bene intelligis, et verum ut audias, recte
dicitur anima discendo quasi crescere, et contra minui
dediscendo, sed translato verbo, ut superius
ostendimus. Tamen illud cavendum est, ne quasi spatium
loci majus occupare videatur, dum dicitur crescere;
sed majorem quamdam vim peritior quam imperitior
habere ad agendum. Magni tamen refert
qualia sint illa ipsa quae discit, quibus quodammodo
videtur augeri. Nam ut in corpore tria sunt genera
incrementorum, unum necessarium, quo naturalis
convenientia impletur in membris; alterum superfluum,
quo a caeteris membris integra valetudine augendo
aliquid discrepat, per quod interdum evenit ut
senis digitis nascantur homines, et pleraque alia, quae
cum praeter consuetudinem nimia sunt, monstruosa
nominantur; tertium noxium, quod cum accidit, tumor
vocatur; nam etiam sic membra crescere dicuntur,
et revera locum occupant ampliorem, sed expugnata
bona valetudine: ita in animo quaedam quasi
naturalia incrementa sunt, cum honestis et ad bene
beateque vivendum accommodatis disciplinis augeri
dicitur. Cum vero ea discimus, quae mirabiliora quam
utiliora sunt; quanquam nonnullis rebus plerumque
opportuna, supervacanea tamen et de illo secundo
genere numeranda sunt. Non enim si quidam tibicen,
ut Varro auctor est, ita populum delectavit ut rex
fieret, ideo animum nostrum illo artificio augendum
putare debemus: quia nec majores quam humani
sunt, dentes habere vellemus, si audissemus, a quopiam,
quod tales habuerit, morsu hostem necatum.
Noxium vero illud est genus artium, quo animi valetudo
sauciatur: nam et odore ac sapore mire dijudicare
pulmenta, et quo lacu piscis captus sit, vel quotenne
vinum sit, nosse dicere, quaedam est miseranda
peritia; et his artibus cum quasi crevisse anima videtur,
quae neglecta mente defluxit in sensus, nihil aliud
quam tumuisse vel etiam contabuisse judicanda est.
</p>
          </div3>
        </div2>

<div2>
          <head>CAPUT XX.-- <hi>Anima num quid ex se sciat.</hi> </head>
<div3>
            <head>34.</head>
            <p>
 <hi>E.</hi> Accipio ista et assentior, nec tamen nihil
angor ex eo quod imperita omnium rerum et bruta
est anima, quam in puero recens nato quantum licet
inspicimus. Cur enim nullam artem secum attulit, si
<pb n="1055"/>
aeterna est? <hi>A.</hi> Magnam omnino, magnam, et qua
nescio utrum quidquam majus sit, quaestionem moves,
in qua tantum nostrae sibimet opiniones adversantur,
ut tibi anima nullam, mihi contra omnes artes secum
attulisse videatur; nec aliud quidquam esse id quod
dicitur discere, quam reminisci et recordari. Sed videsne
quam hujus temporis non sit, utrum ista habeant
ita sese, requirere? Nunc enim agimus ut appareat,
si potest, non eam secundum loci spatia parvam
magnamve nominari; aeternitatem autem ejus si ulla
est, opportune scrutabimur cum illud quod quartum
posuisti. Cur corpori fuerit data, quantum fas est
tractare coeperimus. Quid enim ad talem ejus quantitatem
attinet, semperne an non semper fuerit, futurave
sit, aut quod nunc imperita nunc perita est; cum
et longum tempus, ne corporibus quidem afferre magnitudinis
causam, superius probaverimus; et peritiam
notissimum sit posse nullam adesse crescentibus,
ac saepe senescentibus opportunam esse; multaque alia
dicta sint satis, ut opinor, ad demonstrandum non
cum magnitudine corporis, quam aetas affert, etiam
animam fieri ampliorem.
</p>
          </div3>
        </div2>

<div2>
          <head>CAPUT XXI.-- <hi>Vires in majori aetate majores non sunt argumentum crescentis animae.</hi> </head>
<div3>
            <head>35.</head>
            <p>
 Quare videamus, si placet, illud alterum argumentum
tuum quale sit, quod per totum spatium
corporis tactus sentitur ab anima, quam spatii nullius
esse volumus. <hi>E.</hi> Sinerem jam ad illud transiri, nisi
de viribus dicendum aliquid arbitrarer. Quid est enim
hoc, quod auctiora per aetatem corpora vires praebent
animae ampliores, si cum his amplior non fit anima?
Quanquam enim virtus animae, vires autem corporis
putari soleant; nunquam tamen ab anima eas abjudicaverim,
cum videam in exanimis corporibus nullas
esse. Per corpus quidem viribus, sicuti sensibus, uti
animam non negandum est; tamen quoniam ista sunt
viventis officia, quis haec dubitaverit ad animam potius
pertinere? Cum igitur majores vires in pueris grandiusculis
quam in infantibus esse videamus, ac deinde
adolescentes, juvenesque in dies viribus praestent,
donec rursus corpore senescente minuantur; non leve,
quantum mihi videtur, crescentis cum corpore, ac
deinde senescentis animae indicium est.</p>
          </div3>
<div3>
            <head>36.</head>
            <p>
 <hi>A.</hi> Non usquequaque absurdum est quod dicis:
sed ego vires non magis in amplitudine corporis aetatisque
incrementis, quam in exercitatione quadam et
conformatione membrorum esse soleo putare: id
adeo ut tibi probem, quaero abs te utrum alium alio
pertinacius ambulare ac minus defatigari, majorum
virium esse arbitreris? <hi>E.</hi> Ita sentio. <hi>A.</hi> Cur ergo
puer multo amplius itineris conficiebam sine defectu,
cum aucupandi studio in ambulando exercerer, quam
adolescens cum me ad alia studia, quibus sedere magis
cogebar, contulissem; si accedenti aetati, et per
hanc animae crescenti vires ampliores tribuendae sunt?
Deinde in ipsis luctatorum corporibus palaestritae non
<pb n="1056"/>
molem ac magnitudinem, sed nodos quosdam lacertorum,
et destrictos toros, figuramque omnem corporis
sibi congruentem peritissime inspiciunt, et hinc potius
argumenta virium colligunt. Quae tamen omnia
parum valent, nisi vis artis et exercitationis accedat.
Saepe etiam visum est, ingentis corporis viros ab exiguis
brevibusque superari, vel in movendis, vel in
ferendis ponderibus, vel in ipso etiam luctamine. Nam
olympionicum quemlibet lassari in itinere citius quam
circumforaneum aliquem mercatorem, qui uno illius
digito collidi possit, cui est incognitum? Quare si et
ipsas vires non peraeque omnes, sed alias ad aliud
aptiores magnas vocamus; et corporum lineamenta
magis et figurae quam magnitudines valent plurimum;
et si exercitationes tantum afferunt, ut celeberrime
creditum sit, hominem tollendo quotidie vitulum parvum,
egisse ut eum etiam taurum sine sensu majoris
oneris, quod paulatim addebatur, tollere ac sustinere
posset: nequaquam amplioris aetatis vires cum corpore
animam crevisse significant.
</p>
          </div3>
        </div2>

<div2>
          <head>CAPUT XXII.-- <hi>Unde vires corporis majores.</hi> </head>
<div3>
            <head>37.</head>
            <p>
 Quod si amplius aliquid animalium majora corpora,
eo ipso quo majora sunt, habent virium; illa
causa est, quod lege naturae cedunt pondera minora
majoribus, non modo cum ad proprium locum suopte
nutu feruntur, ut humida et terrena corpora in ipsius
mundi medium locum qui est infimus, rursus aeria et
ignea sursum versus; sed etiam cum aliquo tormento
aut jactu aut impulsu aut repulsu, eo quo non sponte
ferrentur, vi aliena ire coguntur. Nam si ex alto dimiseris,
quanquam simul, duos lapides disparis quantitatis,
citius quidem major ad terram pervenit; sed
si ei minor subjiciatur, eoque inevitabiliter occupetur,
cedit profecto, simulque in solum deducitur. Item si
dejicitur desuper major, minor autem contra sursum
versus jacitur; ubi obviam venerint, repercussio minoris
et retrocessio fiat necesse est. Quod ne ideo
accidere putes, quod minor contra naturam in sublimia
ire cogebatur, alter vero majore impetu locum
suum petebat; facito ut major in superna jaculetur,
et minori occurrat in terras dejecto: videbis nihilominus
repulsum minorem in coelum cogi, sed repercussu
ipso cadere in aliam partem, ut qua expeditum
est, in ima deferatur. Item si ambo non motu naturali,
sed a duobus quasi in campo pugnantibus adversus
invicem jacti, sibimet in medio spatio complodantur;
quis dubitaverit minorem majori esse cessurum,
in eam partem unde ipse et quo ille ferebantur?
Quae cum ita sint, id est cum minora, ut dictum est,
pondera majoribus cedant; multum tamen refert
quanto in sese agantur impetu: nam si majore impetu
minor, velut vehementi aliquo tormento emissus infligatur
majori vel laxius jaculato, vel jam languescenti;
quamvis ab eodem resiliat, retardat illum tamen
aut etiam retro agit pro modo ictuum atque ponderum.</p>
          </div3>
<div3>
            <head>38.</head>
            <p>
 His praejactis atque intellectis, quantum praesens
<pb n="1057"/>
negotium postulat, vide nunc eas quae dicuntur
in animalibus vires, utrum rationi huic congruant:
nam corpora omnium animalium quis negat suo pondere
praedita? Quod pondus nutu animae actum, quo
inclinaverit, multum valet magnitudine propria. Sed
nutus animae ad movendum corporis pondus, nervis
quasi tormentis utitur: nervos autem vegetat mobilioresque
efficit siccitas calorque moderatus; contra
eos laxat atque infirmat humidus rigor. Itaque somno,
quia eum frigidum et humidum dicunt medici et probant,
membra languescunt; atque ipse expergefactorum
conatus multo est debilior, ideoque nihil est fractius
et enervius lethargicis. At quosdam phreneticos,
quibus vigiliae et vini vis et acutae febres, id est tot
calida plus nimio nervos tendunt atque durant, majoribus
viribus quam integra valetudine reluctari et
multa facere manifestum est, cum eorum corpus sit
aegritudine attenuatius et exilius. Si igitur et nutu
animae, et nervorum quodam machinamento, et pondere
corporis confiunt hae quae vires vocantur; voluntas
nutum exhibet, qui pronior fit spe vel audacia,
retunditur autem timore, sed multo magis desperatione
(nam in metu cum aliqua spes subest, vehementiores
vires apparere assolent); machinamentum configuratio
quaedam corporis coaptat, temperatio modificat
valetudinis, confirmat exercitationis industria; pondus
dat moles membrorum, quam aetas et nutrimenta
comparant, instaurant autem sola nutrimenta. His
omnibus qui aequaliter praevalet, mirandus est viribus,
et tanto est alius alio invalidior, quanto plus eum
ista deficiunt. Fitque saepe ut pertinaci nutu, meliore
machinamento alius, quamvis parvum pondus corporis
egerit, alium majore mole praeditum vincat. Rursusque
nonnunquam tanta moles est, ut etiamsi imbecilliore
nisu agatur, opprimat tamen parvum adversarium
multo vehementius innitentem. Cum vero non
pondus corporis, nec moderatio nervorum, sed nutus
ipse, id est animus cedit, ut omnino valentior ab
omnimodo invalidiore, sed tamen timidior ab audaciore
superetur; nescio utrum viribus attribuendum
sit. Nisi quis dicat habere quasdam suas vires animam,
quibus ei major audacia, vel fiducia pariatur: quae
cum alteri adsunt, alteri desunt, tunc intelligitur
quantum animus corpori suo, etiam in eo quod per
corpus agitur, antecellat.</p>
          </div3>
<div3>
            <head>39.</head>
            <p>
 Quamobrem cum infanti puero solus ad trahendum
aliquid vel repellendum nutus sit integer; nervi
autem et propter recentem minusque perfectam conformationem
inhabiles, et propter humorem qui illi
aetati exuberat marcidi, et propter nullam exercitationem
languidi; pondus vero adeo sit exiguum, ut
ne ab alio quidem impactum graviter urgeat, opportuniusque
sit ad accipiendam, quam ad inferendam
molestiam: quis est qui cum haec omnia quae desunt,
contulisse annos viderit, viresque per eos datas cognoverit;
crevisse animam, quae his in dies amplioribus
utatur, recte ac prudenter existimet? Potest
<pb n="1058"/>
enim iste, si ab aliquo juvene, quem velamine interposito
non conspiciat, parvos ac leves calamos, laxo
arcu quantum potest jaculatos, viderit non longe ire,
moxque recidere; ac post paululum sagittas jam
ferro graves, pennulis vegetas, nervo intentissimo
emissas, coelum remotissimum petere; fidesque facta
fuerit, pari conatu hominis utrumque esse factum;
crevisse illum tantillo tempore, atque auctum viribus
arbitrari. Quo quid dici potest perversius?</p>
          </div3>
<div3>
            <head>40.</head>
            <p>
 Deinde anima si crescit, vide quam sit inscitum,
incrementa ejus de viribus corporis credere; de
copia doctrinarum non credere; cum illis solum accommodet
nutum, hoc sola possideat. At si crescere
animam putamus, cum additur viribus; minui putanda
est, cum demitur. Demitur autem in senecta,
demitur in labore studiorum; atque his temporibus
doctrinae aggerari atque exstrui solent; neque ullo
modo eodem tempore simul augeri quidquam et minui
potest. Nullum igitur crescentis animae argumentum
est, vires in majori aetate majores. Multa alia
dici possunt; sed si jam tibi satisfactum est, modum
adhibeo, ut ad alia transeamus. <hi>E.</hi> Mihi vero satis
persuasum est, majores vires non ex eo esse quod
anima creverit: nam, ut alia omittam quae abs te
subtiliter dicta sunt, insania et morbo corporis animam
crescere, cum ipsum corpus minuatur, ne ipse
quidem phreneticus dixerit, cui vires multo ampliores,
quam sano esse solent, nemo nescit. Unde mihi
maxime videtur in nervis esse omne quod miramur,
cum praeter spem vires in quopiam reperiuntur:
quare, oro, aggredere jam illud cui totus intendo:
cur anima, si non tanti spatii magnitudinem habet
quanti corpus est, ubique illius sentit cum tangitur?
</p>
          </div3>
        </div2>

<div2>
          <head>CAPUT XXIII.-- <hi>Anima tametsi per totum corpus sentit, non idcirco est cum corpore extensa. Quid sensus et quomodo fit visio.</hi> </head>
<div3>
            <head>41.</head>
            <p>
 <hi>A.</hi> Age vero, aggrediamur quod vis, sed multo
te mihi attentiore opus est, quam te fortasse existimas
esse debere. Quare facito ut quam maxime adsis,
ac respondeas mihi, quidnam tibi videatur iste esse
sensus quo anima per corpus utitur: nam ipse jam
nomine proprio sensus dicitur. <hi>E.</hi> Sensus esse quinque
audire soleo, videndi, audiendi, olfaciendi, gustandi
atque tangendi: plus quid respondeam nescio. <hi>A.</hi> 
 Partitio ista vetustissima est, et fere in concionibus
celebrata. Vellem autem definiri mihi abs te, quid sit
ipse sensus, ut eadem definitione omnia illa includerentur,
neque aliud quidquam quod sensus non esset,
in ea intelligeretur: sed si id non potest, nihil urgeo.
Illud enim quod satis est, certe potes meam definitionem
vel refellere vel probare. <hi>E.</hi> Hoc modo tibi fortasse
non deero, quantum valeo: non enim et hoc
semper est facile. <hi>A.</hi> Attende ergo: nam sensum puto
esse, non latere animam quod patitur corpus. <hi>E.</hi> Placet
mihi haec definitio. <hi>A.</hi> Adesto ergo huic tanquam
tuae, ac tuere illam, dum a me paulisper refellitur. <hi>E.</hi> 
 Tuebor sane, si tu adjuveris; sin minime, jam
<pb n="1059"/>
mihi displicet: non enim frustra tibi visa est refellenda. <hi>A.</hi> 
 Noli nimis ex auctoritate pendere, praesertim
mea quae nulla est; et quod ait Horatius, <hi>Sapere
aude <note>(Epist. lib. 1, epist. 2, v. 39)</note>
            </hi>: ne non te ratio
subjuget priusquam metus. <hi>E.</hi> Ego prorsus nihil metuo,
quoquo res modo processerit: non enim errare
me sines. Sed jam incipe si quid habes, ne differendo
potius quam adversando defatiger.</p>
          </div3>
<div3>
            <head>42.</head>
            <p>
 <hi>A.</hi> Dic igitur quid patiatur corpus tuum cum
me vides? <hi>E.</hi> Patitur omnino aliquid: nam oculi mei
partes, nisi fallor, corporis mei sunt; qui si nihil paterentur,
quomodo te viderem? <hi>A.</hi> At non satis est,
ut persuadeas tuos oculos aliquid pati, nisi etiam
quid patiantur ostenderis. <hi>E.</hi> Quid tandem, nisi ipsum
visum? nam vident. Si enim me rogares quid pateretur
aegrotans, aegritudinem responderem; quid cupiens,
cupiditatem; quid metuens, metum; quid gaudens,
gaudium. Cur ergo roganti quid videns patiatur,
non recte ipsum visum respondeam? <hi>A.</hi> Sed enim
gaudens gaudium sentit. An negabis? <hi>E.</hi> Imo assentior. <hi>A.</hi> 
 Hoc et de caeteris perturbationibus dixerim. <hi>E.</hi> 
 Sic habeo. <hi>A.</hi> Quidquid autem oculi sentiunt, hoc
vident. <hi>E.</hi> Nullo modo istud dederim: quis enim dolorem
videat, quem tamen saepe oculi sentiunt? <hi>A.</hi> 
Apparet te de oculis agere: bene vigilas. Itaque vide,
utrum ut gaudens gaudendo gaudium sentit, ita etiam
videns videndo sentiat visum. <hi>E.</hi> An aliter potest? <hi>A.</hi> 
 Quidquid autem videns videndo sentit, id etiam
videat necesse est. <hi>E.</hi> Non est necesse: quid enim?
si amorem videndo sentiat, num et amorem videt? <hi>A.</hi> 
 Cautissime ac sagacissime; gaudeo quod difficile
deciperis. Sed nunc attende: quoniam constitit inter
nos, non omne quod oculi sentiunt, neque omne quod
videndo sentitur, videri; putasne hoc saltem verum
esse, omne quod videtur sentiri? <hi>E.</hi> Hoc sane nisi
concessero, quomodo sensus poterit vocari quod videmus? <hi>A.</hi> 
 Quid? omne quod sentimus, nonne et
patimur? <hi>E.</hi> Ita est. <hi>A.</hi> Igitur si omne quod videmus,
sentimus, et omne quod sentimus, patimur; patimur
omne quod videmus. <hi>E.</hi> Nihil resisto. <hi>A.</hi> Pateris ergo
me, ac vicissim te ego, cum invicem nos videmus. <hi>E.</hi> 
 Sic existimo, et ad hoc me ratio instanter cogit.</p>
          </div3>
<div3>
            <head>43.</head>
            <p>
 <hi>A.</hi> Accipe caetera: nam credo absurdissimum
et stultissimum videri tibi, si quis affirmet ibi te pati
aliquod corpus, ubi non est ipsum corpus quod pateris. <hi>E.</hi> 
 Videtur absurdum, et ita esse opinor, ut dicis. <hi>A.</hi> 
 Quid illud? nonne manifestum est alio loco esse
meum corpus, alio tuum? <hi>E.</hi> Manifestum est. <hi>A.</hi> Sentiunt
autem corpus meum oculi tui; et si sentiunt,
utique patiuntur; nec possunt ibi pati, ubi id quod
patiuntur, non est; nec tamen ibi sunt illi, ubi corpus
meum est: igitur ibi patiuntur ubi non sunt. <hi>E.</hi> Ego
quidem illa omnia concessi, quae non concedere absurdum
videbam: sed hoc ultimum quod ex his confectum
est, ita est absurdius, ut illorum potius aliquid
temere me dedisse, quam hoc verum esse consentiam:
nam oculos meos ibi sentire ubi non sunt, ne
in somnis quidem dicere auderem. <hi>A.</hi> Vide igitur ubi
obdormieris: quid enim tibi tandem elaberetur incautius,
<pb n="1060"/>
si ut paulo ante vigilares? <hi>E.</hi> Enimvero idipsum
mecum sedulo pertracto ac revolvo: nihil tamen
elucet satis, quod me dedisse poeniteat, nisi
forte illud, quod oculi nostri sentiunt cum videmus:
visus namque ipse forsitan sentit. <hi>A.</hi> Imo ita est: is
enim se foras porrigit, et per oculos emicat longius
quaquaversum potest lustrare quod cernimus. Unde
fit ut ibi potius videat, ubi est id quod videt, non
unde erumpit ut videat. Non ergo tu vides, cum me
vides? <hi>E.</hi> Quis hoc insanus dixerit? omnino ego video,
sed emisso visu per oculos video. <hi>A.</hi> At si tu vides,
tu sentis; si tu sentis, tu pateris; nec potes ibi pati
aliquid, ubi non es: ibi autem me vides, ubi ego
sum; ibi igitur pateris, ubi ego sum. At si ubi ego
sum, tu ibi non es; quo pacto audeas dicere videri
me abs te, prorsus ignoro. <hi>E.</hi> Visu, inquam, porrecto
in eum locum in quo es, video te ubi es: at me ibi
non esse confiteor. Sed quemadmodum si virga te
tangerem, ego utique tangerem, idque sentirem; neque
tamen ego ibi essem, ubi te tangerem: ita quod
dico visu me videre, quamvis ego ibi non sim, non
ex eo cogor fateri non me esse qui videam.</p>
          </div3>
<div3>
            <head>44.</head>
            <p>
 <hi>A.</hi> Nihil ergo temere concessisti: nam et oculi
tui hoc modo defendi possunt, quorum est quasi virga
visus, ut dicis; neque illa est absurda conclusio,
quod ibi oculi tui vident, ubi non sunt. An tibi aliter
videtur? <hi>E.</hi> Ita sane est ut dicis: nam et illud nunc
animadverti, quod si ibi viderent oculi ubi sunt, etiam
seipsos viderent. <hi>A.</hi> Rectius diceres non, Etiam seipsos;
sed, Tantummodo seipsos viderent. Nam ubi
sunt, id est quem locum tenent, soli tenent; nec nasus
est ibi ubi illi, nec quidquid illis vicinum est:
alioquin etiam tu ibi esses ubi ego sum; quia juxta
invicem sumus. Quae cum ita sint, si tantum ibi viderent
oculi ubi sunt, nihil amplius quam seipsos viderent.
Cum autem se non vident, non modo cogimur
consentire, posse illos videre, ubi non sunt; sed
etiam omnino non posse, nisi ubi non sunt. <hi>E.</hi> Nihil
est quod hinc dubitare me faciat. <hi>A.</hi> Ergo non dubitas
ibi eos pati, ubi non sunt. Nam ubi vident, ibi
sentiunt: ipsum enim videre, sentire est; sentire
autem, pati: quare ubi sentiunt, ibi patiuntur. Alibi
autem vident quam ubi sunt: ibi igitur patiuntur, ubi
non sunt. <hi>E.</hi> Mirum est quam ista vera existimo.
</p>
          </div3>
        </div2>

<div2>
          <head>CAPUT XXIV.-- <hi>Expenditur definitio sensus.</hi> </head>
<div3>
            <head>45.</head>
            <p>
 <hi>A.</hi> Recte fortasse existimas. Sed responde obsecro,
utrum omne quod per visum cognoscimus, videamus. <hi>E.</hi> 
 Ita credo. <hi>A.</hi> Credis etiam omne quod videndo
cognoscimus, per visum nos cognoscere? <hi>E.</hi> Et
hoc credo. <hi>A.</hi> Cur ergo plerumque fumum solum videndo,
ignem subter latere cognoscimus, quem non
videmus? <hi>E.</hi> Verum dicis: et jam non puto nos videre
quidquid per visum cognoscimus: possumus
enim, ut docuisti, aliud videndo, aliud cognoscere
quod visus non attigerit. <hi>A.</hi> Quid? illud quod per visum
sentimus, possumusne non videre? <hi>E.</hi> Nullo modo. <hi>A.</hi> 
 Aliud est ergo sentire, aliud cognoscere. <hi>E.</hi> Omnino
aliud: nam sentimus fumum, quem videmus; et ex
eo ignem, quem non videmus, subesse cognoscimus.
<pb n="1061"/> <hi>A.</hi> 
 Bene intelligis. Sed vides certe cum hoc accidit,
corpus nostrum, id est oculos, nihil pati ex igne, sed
ex fumo quem solum vident. Etenim videre, sentire;
et sentire, pati esse, jam supra consensimus. <hi>E.</hi> Teneo
et assentior. <hi>A.</hi> Cum ergo per passionem corporis
non latet aliquid animam, non continuo sensus vocatur
unus de quinque memoratis; sed cum ipsa passio
non latet: namque ille ignis non visus, nec auditus,
nec olfactus, nec gustatus, nec tactus a nobis, non
tamen latet animam, fumo viso. Et cum hoc non latere
non vocetur sensus, quia ex igne corpus nihil est
passum; vocatur tamen cognitio per sensum, quia ex
passione corporis quamvis alia, id est ex alterius rei
visione, conjectatum est atque compertum. <hi>E.</hi> Intelligo,
et optime video istud congruere ac favere illi
definitioni tuae, quam ut meam mihi defendendam
dedisti: nam ita memini esse abs te sensum definitum,
cum animam non latet quod patitur corpus. Itaque
illud quod fumus videtur, sensum vocamus; passi
sunt enim eum oculi videndo, qui sunt corporis partes
et corpora: ignem autem, ex quo nihil corpus est passum,
quamvis cognitus fuerit, sensum non vocamus.</p>
          </div3>
<div3>
            <head>46.</head>
            <p>
 <hi>A.</hi> Memoriam quidem tuam probo et sequacem
intelligentiam; verum munitio illa definitionis labascit. <hi>E.</hi> 
 Cur quaeso? <hi>A.</hi> Quia non negas, ut opinor,
nonnihil pati corpus cum crescimus vel senescimus:
neque id nos ullo sensu sentire manifestum est; nec
id tamen animam latet. Non igitur eam latet quiddam
quod patitur corpus, nec tamen sensus iste appellari
potest. Videndo enim majora ea quae aliquando minora
videramus, et videndo senes eos quos juvenes ac pueros
fuisse constat; conjectamus aliquam talem mutationem
nostra corpora, etiam nunc dum loquimur,
pati. Neque in eo fallimur, ut opinor: nam proclivius
est, ut me falli dicam quod video, quam quod
intelligo capillos meos nunc crescere, corpusve per
momenta mutari. Quod si mutatio ista, passio corporis
est, quod nemo negat, nec nunc sentitur a nobis,
nec tamen animam latet, quia nos non latet;
patitur, ut dixi, corpus quod non latet animam, nec
sensus est tamen. Quare illa definitio, quae nihil quod
sensus non esset, debebat includere, cum hoc inclusit,
certe vitiosa est. <hi>E.</hi> Nihil mihi restare video,
quam ut te petam, ut aut definias aliter, aut hanc
recures, si potes: nam eam ista ratione quam vehementer
probo, vitiosam esse negare non possum. <hi>A.</hi> 
 Facile est istam corrigere, quod volo tu audeas:
facies enim, mihi crede, si bene intellexisti ubi peccet. <hi>E.</hi> 
 Num alibi quam ubi aliena comprehendit? <hi>A.</hi> 
 Quo tandem modo? <hi>E.</hi> Quia quod senescit corpus,
quamvis in juvene, non potest negari pati aliquid;
idque cum scimus, non latet animam quiddam quod
patitur corpus, neque tamen ullo sensu percipi potest:
nam nec video me modo senescere, neque id
auditu, aut olfactu, aut gustatu, aut tactu sentio. <hi>A.</hi> 
 Unde ergo illud nosti? <hi>E.</hi> Ratione id colligo. <hi>A.</hi> Quibus
argumentis ratio tua nititur? <hi>E.</hi> Quod alios video
senes, qui ut ego nunc sum, juvenes erant. <hi>A.</hi> Nonne
sensus est, quo eos vides, unus de quinque? <hi>E.</hi> Quis
<pb n="1062"/>
negat? Sed ex eo quod illos video, me quoque cum id
non videam, conjecto senescere. <hi>A.</hi> Quid verborum
ergo illi definitioni, quo perficiatur addendum putas;
cum sensus non sit, nisi non lateat animam corporis
passio, nec tamen ita ut eam per aliam passionem,
aut per aliud quodlibet intelligat? <hi>E.</hi> Dic, quaeso,
istud paulo planius.
</p>
          </div3>
        </div2>

<div2>
          <head>CAPUT XXV.-- <hi>Definitio quomodo examinanda.</hi> </head>
<div3>
            <head>47.</head>
            <p>
 <hi>A.</hi> Geram tibi morem, et multo libentius retardanti
quam festinanti: sed fac totus adsis; valebit
enim hoc ad plura quod dicam. Definitio nihil minus,
nihil amplius continet, quam id quod susceptum est
explicandum; aliter omnino vitiosa est. Utrum autem
hujusmodi vitiis careat, conversione exploratur:
quod his exemplis tibi fiet apertius. Si enim me rogares
quid esset homo, et eum hoc modo definirem,
Homo est animal mortale; non continuo quia verum
dictum est, etiam definitionem probare deberes, sed
superposita ei particula, id est, omnis, convertere
illam et intueri, utrum etiam conversa vera esset:
hoc est, utrum quemadmodum verum est, omnis homo
animal mortale est; ita esset verum, omne animal
mortale homo est: quo aliter invento, improbare
definitionem propter illud vitium quo aliena comprehendit;
non enim solus homo est animal mortale,
sed etiam quaevis bestia. Haec igitur hominis definitio
perfici solet, cum additur mortali rationale: nam
homo est animal mortale rationale; atque ut omnis
homo animal rationale mortale est, ita omne animal
rationale mortale homo est. Plus continendo ergo superior
definitio vitiosa erat, bestiam enim cum homine
continebat: ista perfecta est; nam et omnem
hominem, et nihil plusquam hominem tenet. Tenendo
autem minus, ita vitiosa est si addas grammaticum;
quanquam enim omne animal rationale mortale grammaticum
homo sit, plures tamen homines, qui grammatici
non sunt, hac definitione non continentur: et
ob hoc ista per primam illam propositionem falsa est;
cum autem convertitur, vera. Falsum est enim, omnis
homo animal rationale mortale grammaticum est; sed
verum est, omne animal rationale mortale grammaticum
homo est. Cum autem neque per primam propositionem,
neque per conversionem enuntiata vera est, his
singulis est profecto vitiosior: ut sunt istae duae, homo
est animal candidum; aut, homo est animal quadrupes.
Nam et si dicas, omnis homo animal candidum est; aut
animal quadrupes, falsum dicis; et si convertas. Sed hoc
inter se differunt, quod illa prima in aliquos homines
cadit; nam plerique sunt homines candidi: haec altera
in neminem, non enim quisquam homo quadrupes.
Haec pro tempore ad explorandas definitiones didiceris,
quemadmodum propositione atque conversione
judicentur: sunt alia multa de hoc genere quae
docentur, et verborum plena et tenebrarum, quae
paulatim ubi opportunum videbitur, conabor ut discas.</p>
          </div3>
<div3>
            <head>48.</head>
            <p>
 Nunc converte animum ad illam definitionem
nostram, et eam peritior cum discusseris, corrige:
inveneramus enim eam cum definitio sensus esset,
complecti aliud quod sensus non esset, et ideo non
<pb n="1063"/>
esse, cum convertitur, veram. Fortasse enim verum
est, omnis sensus passio corporis est animam non latens;
ut verum est, omnis homo animal mortale est:
at ut falsum est, omne animal mortale homo est,
quia id est et bestia; ita falsum est, omnis passio
corporis non latens animam, sensus est; quia nunc
nobis ungues crescunt, nec animam latet, id enim
scimus; neque id sentimus, sed conjectatione cognoscimus.
Quemadmodum ergo illi definitioni hominis ut perficeretur,
additum est rationale, quo addito, bestiae, quae
simul continebantur, exclusae sunt, nihilque praeter
hominem atque omnem hominem tali definitione comprehendimus;
nonne censes aliquid etiam huic addendum
esse, quo inde sejungatur quod tenet alienum, nec
quidquam in ea nisi sensus, et omnis sensus intelligatur? <hi>E.</hi> 
 Censeo quidem, sed quid addi possit ignoro. <hi>A.</hi> 
 Sensus est certe omnis passio corporis non latens
animam: sed converti non potest haec enuntiatio,
propter passionem illam corporis, qua vel crescit vel
decrescit scientibus nobis, id est, ut non lateat animam. <hi>E.</hi> 
 Ita est. <hi>A.</hi> Quid? haec passio per seipsam
non latet animam, an per aliud? <hi>E.</hi> Per aliud plane:
aliud est enim videre ungues majores, aliud scire
quod crescant. <hi>A.</hi> Cum ergo crescere ipsum sit passio,
quam nullo sensu attingimus, magnitudo autem
illa quam sentimus, eadem passione facta sit, non
ipsa sit passio; manifestum est talem passionem non
per seipsam scire nos, sed per aliud. Si ergo non per
aliud animam non lateret, nonne sentiretur potius
quam conjiceretur? <hi>E.</hi> Intelligo. <hi>A.</hi> Cur ergo dubitas,
quid illi definitioni sit addendum? <hi>E.</hi> Jam video sic
esse definiendum, ut sensus sit passio corporis per
seipsam non latens animam: nam et omnis sensus
hoc est, et omne hoc, ut opinor, sensus est.</p>
          </div3>
<div3>
            <head>49.</head>
            <p>
 <hi>A.</hi> Si hoc ita est, fateor definitionem esse perfectam.
Sed tentemus eam, si placet, utrum illo secundo
vitio non vacillet, quo illa hominis, cui grammaticum
est additum. Nam meminisse te oportet,
quod esse hominem dictum est animal rationale mortale
grammaticum; eoque peccare istam definitionem,
quod conversione vera est, cum prima enuntiatione
sit falsa. Namque falsum est, omnis homo
animal rationale mortale grammaticum est, quamvis
verum sit, omne animal rationale mortale grammaticum
homo est. Ergo ideo vitiosa est haec definitio,
quod nihil quidem praeter hominem, sed non omnem
hominem tenet: et haec fortasse talis est, de qua
velut perfecta gloriamur. Quanquam enim omnis
passio corporis per seipsam non latens animam sensus
sit, non tamen omnis sensus istud est. Quod sic
intelligas licet; bestiae nempe sentiunt, ac pene
omnes quinque illis sensibus vigent, quantum cuique
natura tributum est. An tu id negabis? <hi>E.</hi> Nihil
minus.
</p>
          </div3>
        </div2>

<div2>
          <head>CAPUT XXVI.-- <hi>Scientia et ratio num in bestiis.</hi> </head>
<p> <hi>A.</hi> Quid? hoc nonne concedis, scientiam non esse,
nisi cum res aliqua firma ratione percepta et cognita
est? <hi>E.</hi> Concedo. <hi>A.</hi> At bestia ratione non utitur. <hi>E.</hi> 
 Et hoc concedo. <hi>A.</hi> Non igitur scientia cadit in
<pb n="1064"/>
bestiam. Cum autem non latet aliquid, utique scitur;
non igitur sentiunt bestiae, si omnis sensus est cum
passio corporis per seipsam non latet animam: sentiunt
autem, ut paulo ante concessum est: quid ergo
dubitamus illam definitionem improbare, quae omnem
sensum circumplecti minime potuit, siquidem bestiarum
sensus exclusus est?</p>
<div3>
            <head>50.</head>
            <p>
 <hi>E.</hi> Fateor me deceptum, cum tibi concessi
scientiam tunc esse cum aliquid firma ratione percipitur.
Solos enim homines, cum hoc rogabas, intuebar:
nam neque possum dicere ratione uti bestias,
nec eis possum scientiam denegare. Sciebat enim, ut
opinor, dominum suum canis, quem post viginti annos
recognovisse perhibetur <hi>(Odyss. <foreign xml:lang="greek">,</foreign> 291 sqq.)</hi>, ut
taceam de caeteris innumerabilibus. <hi>A.</hi> Dic mihi, oro
te, si duae quaedam res tibi proponantur, una ad
quam perveniendum sit, altera per quam pervenire
possis; quam istarum pluris pendis, et quam cui praeponis? <hi>E.</hi> 
 Quis dubitat eam praestare ad quam sit
perveniendum? <hi>A.</hi> Ergo cum sint duae res quaedam
scientia et ratio, per scientiam pervenimus ad rationem,
an per rationem ad scientiam? <hi>E.</hi> Utraque res
sibimet quantum arbitror, ita nexa est, ut per alterutram
ad alteram perveniri possit. Namque ad ipsam
rationem non perveniremus, nisi ad eam perveniendum
esse sciremus. Praecessit ergo scientia, ut ad
rationem per eam perveniremus. <hi>A.</hi> Quid? ad ipsam
scientiam quam dicis praecedere, sine ratione pervenitur? <hi>E.</hi> 
 Nunquam hoc dixerim: nam est ita summa
temeritas. <hi>A.</hi> Per rationem igitur? <hi>E.</hi> Non ita est. <hi>A.</hi> 
 Ergo per temeritatem? <hi>E.</hi> Quis hoc dixerit? <hi>A.</hi> 
 Per quid igitur? <hi>E.</hi> Per nihil, quia scientia insita
est nobis.</p>
          </div3>
<div3>
            <head>51.</head>
            <p>
 <hi>A.</hi> Oblitus mihi videris, quid inter nos superius
convenerit, cum rogassem utrumnam putares
tunc esse scientiam, cum res aliqua firma ratione
percipitur. Nam respondisti, ut opinor, hanc tibi videri
humanam scientiam: nunc vero dicis posse hominem
habere aliquam scientiam, cum rem nulla
ratione perceperit. Quis autem non videat nihil sibi
adversius esse, quam ista duo sunt: et non esse
scientiam, nisi cum res aliqua firma ratione percipitur;
et esse cujusdam rei scientiam nulla ratione
perceptae. Itaque nosse cupio, utrum horum eligas;
nam utrumque verum esse nullo pacto potest. <hi>E.</hi> Hoc
eligo quod paulo ante dixi: nam illud superius temere
me dedisse confiteor. Cum enim ratione inter nos verum
quaeramus, idque fiat rogando et respondendo;
quomodo posset ad summam pervenire qua concluditur
ratio, nisi prius aliquid concederetur? Concedi
autem recte qui posset quod nesciretur? Ita ista ratio
nisi inveniret in me aliquid cognitum, quo innitens
ad incognitum duceret; nihil omnino per illam discerem,
nec eam prorsus rationem nominarem. Quamobrem
frustra mihi non assentiris ante rationem necessario
esse in nobis aliquam scientiam, unde ipsa
ratio sumat exordium. <hi>A.</hi> Geram tibi morem, et te
quidem ut institui, quoties alicujus dati poenitet, emendare
permittam: sed ne, quaeso, abutaris ista licentia,
<pb n="1065"/>
et negligenter, cum interrogo, attendas; ne assidue
male concessa, etiam de iis quae bene conceduntur,
dubitare te cogant. <hi>E.</hi> Perge potius ad caetera: quamvis
enim addam vigilantiae meae quidquid possum
(nam et me pudet de sententia cadere toties), nunquam
tamen deterrear pudori huic reniti, et lapsum
meum, te praesertim manum dante, corrigere. Neque
enim est ideo suscipienda pertinacia, quia optanda
constantia.
</p>
          </div3>
        </div2>

<div2>
          <head>CAPUT XXVII.-- <hi>Ratio et ratiocinatio.</hi> </head>
<div3>
            <head>52.</head>
            <p>
 <hi>A.</hi> Proveniat tibi plane ista constantia quam citissime
potest: ita mihi placitam sententiam protulisti.
Sed nunc fito quam praesentissimus ad ista quae volo.
Quaero enim abs te, quid tibi interesse videatur inter
rationem et ratiocinationem. <hi>E.</hi> Non satis valeo ista
discernere. <hi>A.</hi> Hoc ergo intuere, utrum existimes homini
jam adolescenti, vel viro, aut (ut omnem ambagem
auferam) sapienti sine intermissione inesse rationem,
dum mente sanus est, sicut bonam valetudinem
corpori, dum peste ac vulneribus caret; an
sicut ambulare, sedere, loqui, modo inesse, modo
deesse. <hi>E.</hi> Sanae menti semper puto inesse rationem. <hi>A.</hi> 
 Quid hoc? dum per ea quae conceduntur ac manifesta
sunt, vel interrogando alium, vel connectendo
alia, perducimus nos ad alicujus rei cognitionem;
videturne tibi aut nos, aut quivis sapiens semper facere? <hi>E.</hi> 
 Non semper: non enim semper homo quilibet
aut sapiens, quantum opinor, vel secum vel cum
alio quaerit aliquid disserendo: nam qui quaerit, nondum
invenit; ita si semper quaerit, nunquam invenit.
Sapiens autem jam invenit, ut nihil aliud dicam,
vel ipsam sapientiam, quam, cum esset stultus, disserendo
fortasse, aut quoquo modo alio poterat, requirebat. <hi>A.</hi> 
 Recte dicis: quare intelligas volo non
esse istam rationem, dum per ea quae conceduntur
atque cognita sunt, ad aliquid incognitum ducimur:
hoc enim non semper, ut jam consensimus, inest
menti sanae; ratio autem semper.</p>
          </div3>
<div3>
            <head>53.</head>
            <p>
 <hi>E.</hi> Intelligo; sed quorsum ista? <hi>A.</hi> Quia paulo
ante dixisti, propterea me tibi debere assentiri scientiam
nos habere ante rationem, quod cognito aliquo
nititur, dum nos ratio ad incognitum ducit: nunc autem
invenimus non rationem vocandam esse dum hoc
agitur; non enim sana mens agit hoc semper, cum
semper habeat rationem; sed recte ista fortasse ratiocinatio
nominatur; ut ratio sit quidam mentis
aspectus, ratiocinatio autem rationis inquisitio, id
est, aspectus illius, per ea quae aspicienda sunt,
motio. Quare ista opus est ad quaerendum, illa ad
videndum. Itaque cum ille mentis aspectus, quem
rationem vocamus, conjectus in rem aliquam, videt
illam, scientia nominatur: cum autem non videt
mens, quamvis intendat aspectum; inscitia vel ignorantia
dicitur. Non enim et his corporalibus oculis
omnis qui aspicit, videt; quod in tenebris facillime
animadvertimus. Ex quo liquet, ut opinor, aliud esse
aspectum, aliud visionem; quae duo in mente rationem
et scientiam nominamus. Nisi quid te adversus
haec movet, aut parum dilucide ista distincta arbitraris.
<pb n="1066"/> <hi>E.</hi> 
 Per mihi haec distinctio placet, et libenter
assentior. <hi>A.</hi> Vide ergo nunc, utrum nos aspicere
putes, ut videamus; an videre, ut aspiciamus. <hi>E.</hi> 
 Hinc vero ne caecus quidem quisquam dubitaverit,
aspectum esse propter visionem, non visionem
propter aspectum. <hi>A.</hi> Fatendum igitur visionem pluris
quam aspectum esse pendendam. <hi>E.</hi> Fatendum
omnino. <hi>A.</hi> Ergo et scientiam pluris quam rationem. <hi>E.</hi> 
 Consequens video. <hi>A.</hi> Placetne tibi meliores aut
feliciores esse hominibus bestias? <hi>E.</hi> Avertat Deus
tam immanem amentiam. <hi>A.</hi> Recte sane exhorruisti;
sed ad id nos cogit sententia tua: dixisti enim eas
habere scientiam, et non habere rationem. Rationem
autem habet homo, per quam vix ad scientiam pervenitur.
Sed ut concedam facile perveniri; quid nos
adjuvabit ratio, ut bestiis nos anteponendos putemus,
cum illae habeant scientiam, et hanc pluris quam rationem
pendendam esse compertum sit?
</p>
          </div3>
        </div2>

<div2>
          <head>CAPUT XXVIII.-- <hi>Bestiae vim sentiendi habent, non scientiam.</hi> </head>
<div3>
            <head>54.</head>
            <p>
 <hi>E.</hi> Cogor omnino, aut scientiam bestiis non
concedere, aut nihil recusare, quin mihi merito anteponantur.
Sed, quaeso, explica illud, quod de cane
Ulyssis commemoravi, qualenam sit: nam ejus admiratione
commotus tam inaniter latravi. <hi>A.</hi> Quid
autem hoc putas esse, nisi vim quamdam sentiendi,
non sciendi? Sensu enim nos bestiae multae superant,
cujus rei causam non hic locus est ut quaeramus;
mente autem, ratione, scientia, nos illis Deus praeposuit.
Sed ille sensus ea quibus tales animae delectantur,
accedente consuetudine cujus magna vis est,
potest discernere; atque eo facilius, quod anima belluarum
magis corpori affixa est, cujus illi sunt sensus
quibus utitur ad victum voluptatemque, quam ex
eodem illo corpore capit. Humana vero anima per
rationem atque scientiam, de quibus agimus, quod
sunt ista longe praestantiora sensibus, suspendit se a
corpore quantum potest, et ea quae intus est, libentius
fruitur voluptate; quantoque in sensus declinat,
tanto magis similiorem hominem pecori facit. Inde est
quod etiam pueri vagientes, quanto alieniores a ratione
sunt, tanto facilius discernunt sensu etiam
contactum conjunctionemque nutricum, nec odorem
aliarum possunt sustinere, cum quibus consuetudo
non fuit.</p>
          </div3>
<div3>
            <head>55.</head>
            <p>
 Quamobrem, quamvis aliud ex alio inciderit,
libenter tamen in eo sermone demoror, quo admonetur
anima, ne se ultra quam necessitas cogit, refundat in
sensus; sed ab his potius ad seipsam colligat, et repuerascat
Deo: quod est novum hominem fieri, vetere exuto;
a quo incipere propter neglectam Dei legem certa
est necessitas, quo neque verius neque secretius quidquam
Scripturis divinis continetur. Vellem hinc plura
dicere, ac meipsum constringere, dum quasi tibi praecipio,
ut nihil aliud agerem quam redderer mihi, cui me
maxime debeo <note>(1 Retract., cap. 8, n. 3)</note>: atque ita
Deo fieri, quod ait Horatius, <hi>Amicum mancipium domino</hi> 
<pb n="1067"/> <note>(Serm. lib. 2, satira 1, v. 2, 3)</note>.
Quod omnino
fieri non potest, nisi ad ejus reformemur imaginem,
quam nobis ut pretiosissimum quiddam et charissimum
custodiendam dedit, dum nos ipsos nobis tales
dedit, qualibus nihil possit praeter ipsum anteponi.
Hac autem actione nihil mihi videtur operosius, et
nihil est cessationi similius: neque tamen eam suscipere
aut implere animus potest, nisi eo ipso adjuvante
cui redditur. Unde fit ut homo ejus clementia reformandus
sit, cujus bonitate ac potestate formatus est.</p>
          </div3>
<div3>
            <head>56.</head>
            <p>
 Sed ad propositum redire cogimur. Quare vide
utrum tibi jam probatum sit, feras non habere scientiam,
totamque illam velut imaginem scientiae, quam
miramur, vim esse sentiendi. <hi>E.</hi> Probatum sane; et
si quid de hoc diligentius quaerendum est, aliud tempus
aucupabor: nunc nosse cupio quid hinc conficias.
</p>
          </div3>
        </div2>

<div2>
          <head>CAPUT XXIX.-- <hi>Scientia et sensus quid differant.</hi> </head>
<p> <hi>A.</hi> Quid aliud putas, nisi definitionem illam sensus,
ut antea quod nescio quid plus quam sensum includebat,
ita nunc contrario vitio vacillare, quod non
omnem sensum potuit includere? Habent enim ferae
sensum, nec habent scientiam: quidquid autem non
latet, scitur; et omne quod scitur, ad scientiam profecto
pertinet. De quibus omnibus jam mihi tecum
convenit. Aut igitur non est verum, sensum esse passionem
corporis non latentem animam; aut eo carent
bestiae, quia scientia carent: sensum autem concedimus
bestiis: definitio ergo illa vitiosa est. <hi>E.</hi> Fateor nihil
me invenire quo resistam.</p>
<div3>
            <head>57.</head>
            <p>
 <hi>A.</hi> Accipe aliud quo magis nos hujus definitionis
pudeat. Nam meministi, ut opinor, tertium definitionis
vitium tibi demonstratum, quo prorsus nihil est turpius;
cum ex neutra parte vera est, qualis est illa hominis,
homo est animal quadrupes: nam sive, omnis homo
animal est quadrupes; sive, omne animal quadrupes
homo est, qui dicit atque affirmat, insanit profecto,
si non jocatur. <hi>E.</hi> Verum dicis. <hi>A.</hi> Quid? si in hoc
etiam vitio ista nostra deprehenditur, putasne quidquam
magis esse quod sit explodendum atque exterminandum
de anima? <hi>E.</hi> Quis id recuset? Sed nollem,
si fieri potest, etiam hic tamdiu detineri, atque interrogatiunculis
agitari. <hi>A.</hi> Nihil est quod metuas, jam
enim confectum est negotium: an tibi nondum persuasum
est, cum de differentia ferarum et hominum
ageretur, aliud esse sentire, aliud scire? <hi>E.</hi> Imo maxime. <hi>A.</hi> 
 Aliud ergo sensus, aliud scientia. <hi>E.</hi> Ita est. <hi>A.</hi> 
Non autem sentimus ratione, sed aut visu, aut auditu,
aut olfactu, aut gustatu, aut tactu. <hi>E.</hi> Assentior. <hi>A.</hi> 
Et omne quod scimus, ratione scimus: nullus igitur
sensus scientia est. Quidquid autem non latet, ad
scientiam pertinet: ad nullum ergo sensum pertinet
non latere, ut nullus homo quadrupes recte dici potest.
Quamobrem ista nostra definitio suscepta tua, non
solum alienos terminos invasisse, neque aliquid sui
juris reliquisse, sed nihil omnino habuisse proprium,
totumque alienum occupasse convicta est. <hi>E.</hi> Quid
ergo agemus? Patierisne illam de judicio ita discedere?
Quanquam enim ego ei defensionem qualem
potui praebuerim, tu tamen ipsam litis formulam, quae
<pb n="1068"/>
nos decepit, composuisti. Et ego quidem tametsi obtinere
non potui, bona fide adfui, quod mihi satis est:
tu vero si praevaricationis arguaris, quid facias, a quo
et producta est ut jurgaret audenter, et oppugnata ut
turpiter cederet? <hi>A.</hi> Numquidnam est hic quisquam
judex, a quo huic vel mihi metuendum sit? Ego te
privatim quasi adhibitus jurisconsultus, instruendi
causa refellere volui, ut cum ad judicium ventum fuerit,
paratus assistas.</p>
          </div3>
<div3>
            <head>58.</head>
            <p>
 <hi>E.</hi> Est ergo aliquid quod pro ista proferas,
quam mihi invalidissimo temere defendendam tuendamque
commendas? <hi>A.</hi> Est certe.
</p>
          </div3>
        </div2>

<div2>
          <head>CAPUT XXX.-- <hi>Anima quae ubique sentiat in corpore, non idcirco est per totum corpus diffusa.</hi> </head>
<p> <hi>E.</hi> Quidnam id est, obsecro? <hi>A.</hi> Quia quanquam
sit aliud sensus, aliud scientia, illud tamen non latere
utrique commune est; ut ipsi homini et bestiae, quamvis
plurimum differant, animal tamen esse commune
est. Non latet enim quidquid animae apparet, sive per
temperationem corporis, sive per intelligentiae puritatem;
atque illud primum sensus, hoc autem alterum
scientia sibi vindicavit. <hi>E.</hi> Manet ergo illa definitio
tuta et probata? <hi>A.</hi> Manet vero. <hi>E.</hi> Ubinam
ergo deceptus sum? <hi>A.</hi> Ubi rogavi, utrum omne quod
non latet, sciatur: tu enim huic rogationi temere
assensus es. <hi>E.</hi> Nam quid velles dicerem? <hi>A.</hi> Non continuo
esse scientiam si quid non latet, sed si per rationem
non latet: cum autem per corpus non latet,
sensum vocari, si per seipsam non lateat corporis passio.
An ignoras quibusdam philosophis et peracutis visum
esse, ne idipsum quidem quod mente comprehenditur,
ad nomen aspirare scientiae, nisi tam firma comprehensio
sit, ut ab ea mens nulla ratione queat dimoveri?</p>
<div3>
            <head>59.</head>
            <p>
 <hi>E.</hi> Accipio ista gratissime: sed quaeso quoniam
quid sit sensus, subtilissime quantum arbitror explicatum
est, referamus nos ad illam quaestionem, propter
quam explicandum hoc susceperamus. Attuleram
enim ego argumentum, quo tantam probarem animam
esse, quantum ejus est corpus, eo quod tangentem a
capite usque ad pedis extremum pollicem sentit quaqua
versum tetigeris; atque inde ad sensus definitionem
morarum plenissimam, sed forte necessario delati
sumus. Itaque ipsum fructum tanti operis jam ostende,
si placet. <hi>A.</hi> Est omnino, atque uberrimus; nam totum
quod quaerebamus, effectum est. Si enim sensus est
corporis passio per seipsam non latens animam, quod
ut firmissime teneremus, diutius quam velles sermocinati
sumus; meministine tandem nos comperisse ibi
sentire oculos ubi non sunt, vel potius ibi pati? <hi>E.</hi> 
Memini. <hi>A.</hi> Etiam illud dedisti, nisi fallor, nec modo
dubitas dandum fuisse, animam multo quam totum
corpus est, esse meliorem ac potentiorem. <hi>E.</hi> Hinc
vero dubitare nefarium puto. <hi>A.</hi> Age, si corpus potest
ibi pati aliquid ubi non est, propter quamdam cum
anima contemperationem, quod oculis in cernendo
accidere inventum est; adeone animam crassam et
pigram putamus, per quam ipsi oculi tantum possunt,
<pb n="1069"/>
ut eam lateat corporis passio, si non ibi jaceat, ubi
passio ipsa contingit?</p>
          </div3>
<div3>
            <head>60.</head>
            <p>
 <hi>E.</hi> Multum me movet ista conclusio, et ita
multum ut omnino stupeam, et non solum quid respondeam,
sed prorsus ubi sim non inveniam. Quid
enim dicam? sensum non esse, cum corporis passio
per seipsam non latet animam? quid erit aliud, si hoc
non est? Oculos nihil pati cum videmus? absurdissimum
est. Eos ibi pati ubi sunt? at seipsos non vident,
nec ubi sunt quidquam est praeter ipsos. Non esse
oculis animam potentiorem, cum eadem sit istorum
potentia? nihil est dementius. An hoc dicendum est,
potentius esse ibi pati, ubi quidque sit, quam ubi non
sit? sed si hoc verum esset, non esset praestantior
visus caeteris sensibus. <hi>A.</hi> Quid quod ictum aliquem,
vel incidens quidpiam, vel humoris perturbationem
cum ibi patiantur oculi ubi sunt; neque hoc animam
latet, nec ista passio visus, sed tactus vocatur: et
tamen talia pati oculus posset etiam in exanimo corpore,
quamvis deesset anima, quam passio non lateret;
illud autem quod pati non potest oculus, nisi
adsit anima, id est quod videndo patitur, hoc solum
ibi patitur, ubi non est? Ex quo cui non videatur,
nullo loco animam contineri? Siquidem oculus, quod
est corpus, id tantum non loco suo patitur, quod nunquam
sine anima pateretur.</p>
          </div3>
<div3>
            <head>61.</head>
            <p>
 <hi>E.</hi> Quid igitur faciam, quaeso te? Nonne istis
rationibus confici potest, animas nostras non esse in
corporibus? quod si ita est, nonne ubi sim nescio?
Quis enim mihi eripit, quod ego ipse anima sum? <hi>A.</hi> 
Ne perturbere, ac magis bono animo facito sis. Ista
enim cogitatio et consideratio ad nosmetipsos nos
invitat, et quantum licet avellit a corpore. Quod autem
tibi visum est, non esse animam in corpore viventis
animantis, quanquam videatur absurdum, non tamen
doctissimi homines, quibus id placuerit, defuerunt,
neque nunc arbitror deesse: sed, ut ipse intelligis,
res est subtilissima, et ad quam cernendam mentis
acies satis purganda est. Nunc attende potius quid
aliud afferas, quo convincas animam vel longam vel
latam esse, vel quid ejusmodi: nam illud argumentum
tuum de tangendi sensu, sentis non attingere veritatem,
nec valere aliquid, ut eam per totum corpus
tanquam sanguinem diffusam esse convincat: aut si jam
quod afferas nihil habes, videamus quae restant.
</p>
          </div3>
        </div2>

<div2>
          <head>CAPUT XXXI.-- <hi>Vermiculi secti partes moventur. An argumentum sit animae per totum corpus extensae.</hi> </head>
<div3>
            <head>62.</head>
            <p>
 <hi>E.</hi> Nihil haberem fortasse, nisi recordarer quantum
pueri mirari soleremus palpitantes lacertarum caudas
amputatas a caetero corpore; quem motum sine
anima fieri nullo modo mihi persuadere possum: neque
quo pacto fiat, ut nullum sit animae spatium, quando
praecidi etiam cum corpore potest, intelligo. <hi>A.</hi> 
Possem respondere aerem et ignem, quae duo per animae
praesentiam tenentur in corpore terreno et humido,
ut omnium quatuor fiat contemperatio, dum post
<pb n="1070"/>
ejusdem animae abscessum ad superna evadunt, ac
sese expediunt, movere illa corpuscula tanto concitatius,
quanto plaga recentiore subito erumpunt: deinde
porro motum languescere, postremo desinere,
dum minus minusque fit quod effugit, ac deinde totum
evolat. Sed ab hoc me revocat quod his hausi oculis
pene serius quam credi potest; sed certe non serius
quam deberem. Cum enim nuper in agro essemus Liguriae,
nostri illi adolescentes qui tunc mecum erant
studiorum suorum gratia, animadverterunt humi jacentes
in opaco loco, reptantem bestiolam multipedem,
longum dico quemdam vermiculum: vulgo notus
est, hoc tamen quod dicam nunquam in eo expertus
eram. Verso namque stilo quem forte habebat unus
illorum, animal medium percussit: tum ambae partes
corporis ab illo vulnere in contraria discesserunt, tanta
pedum celeritate, ac nihilo imbecilliore nisu, quam si
duo hujuscemodi animantia forent. Quo miraculo exterriti,
causaeque curiosi, ad nos, ubi simul ego et Alypius
considebamus, alacriter viventia frusta illa detulerunt.
Neque nos parum commoti, ea currere in
tabula quaquaversum poterant, cernebamus: atque
unum ipsorum stilo tactum, contorquebat se ad doloris
locum, nihil sentiente alio, ac suos alibi motus peragente.
Quid plura? Tentavimus, quatenus id valeret;
atque vermiculum, imo jam vermiculos in multas partes
concidimus: ita omnes movebantur, ut nisi a nobis
illud factum esset, et comparerent vulnera recentia,
totidem illos separatim natos, ac sibi quemque vixisse
crederemus.</p>
          </div3>
<div3>
            <head>63.</head>
            <p>
 Sed tunc ego quod illis adolescentibus dixi, cum
intenti me intuerentur, tibi nunc dicere vereor: jam
enim tantum processimus, ut nisi tibi aliter respondero
quod secundum meam causam probabiliter valet, tanta
nostra intentio per tam longum munita sermonem, ab
uno vermiculo penetrata succubuisse videatur. Illis autem
praeceperam, ut in studiis, sicuti coeperant, suum
cursum tenerent; ita eos opportunius aliquando ad
quaerenda et discenda ista, si res moneret, esse venturos.
Sed quae illis discedentibus cum Alypio sermocinatus
sum, cum uterque nostrum pro suo quisque
modulo recordaretur et conjectaret et quaereret, si exponere
velim; longe plura nobis dicenda sunt, quam
ab ipso principio tantis ambagibus atque anfractibus
dicta sunt: non apud te tamen tacebo quod sentio.
Nisi mihi tunc multa jam nota essent de corpore, de
specie quae inest corpori, de loco, de tempore, de motu,
quae subtilissime atque abstrusissime propter hanc
ipsam quaestionem disseruntur; ad dandam palmam
iis, qui corpus esse animam dicunt, declinarem. Quapropter
te, ut possum, etiam atque etiam moneo, ne
temere aut in libros aut in disputationes loquacissimorum
hominum, nimiumque sensibus his corporis
credentium te praecipites, donec corrigas firmesque
vestigia, quae usque ad ipsum Deum animam ducunt,
ne ab illo secretissimo et tranquillissimo mentis habitaculo,
a quo nunc, dum haec incolit, peregrina est,
studiis facilius et laboribus, quam inertia desidiaque
avertaris.
<pb n="1071"/>
</p>
          </div3>
<div3>
            <head>64. </head>
            <p>
Nunc autem accipe contra illud quo, ut sentio,
multum moveris, non quod robustius de multis, sed
quod brevius; neque quod mihi probabilius quam caetera,
sed quod tibi aptius eligere potui. <hi>E.</hi> Dic, oro te,
quam citissime potes. <hi>A.</hi> Primum illud dico, si maxime
causa lateat, cur in concisione quorumdam corporum
illa contingant, non continuo nos hoc uno ita perturbari
oportere, ut tam multa quae superius luce clariora
tibi visa sunt, falsa esse arbitremur. Fieri enim potest
ut hujus rei causa nos lateat, quae vel humanae naturae
occultata est; vel sit alicui homini cognita, nec iste a nobis
interrogari possit; aut etiam hoc ingenio ipsi simus,
ut satisfacere nobis interrogatus non possit. Numquidnam
ex eo quidquid ex contraria parte firmissime didicimus,
ac verissimum esse confitemur, labi nobis
atque extorqueri decet? Atqui si illa maneant integra,
quae interrogatus certa et indubia esse respondisti;
nihil est quod istum vermiculum pueriliter metuamus,
quanquam vivacitatis et numerositatis ejus causam
non valeamus afferre. Si enim apud te de aliquo fixum
immotumque constaret, quod esset vir bonus, eumque
in latronum convivio quos persequerere deprehenderes,
atque aliquo casu, antequam abs te interrogari
posset, moreretur; quamlibet causam putares potius
illius cum sceleratis conjunctionis atque convivii,
etiamsi te semper lateret, quam scelus et societatem.
Cur ergo non, cum tam multis argumentis superius
editis, atque abs te firmissime comprobatis, planum
tibi factum sit non loco animam contineri, atque ob
hoc nullius talis esse quantitatis, qualem in corporibus
cernimus, aliquam suspicaris esse causam, cur nonnullum
animal concisum in omnibus partibus vivat;
non eam tamen quod cum corpore anima concidi potuerit?
Quam si reperire non possumus, quaerenda
nonne est potius vera, quam falsa credenda?
</p>
          </div3>
        </div2>

<div2>
          <head>CAPUT XXXII.-- <hi>Dissecto corpore anima non secatur. Frusta dissecti corporis vivere possunt, cum anima secta non sit. Deinceps de animae quantitate, ratione virtutis ac potentiae.</hi> </head>
<div3>
            <head>65.</head>
            <p>
 Deinde quaero abs te, utrum putes in verbis
nostris aliud esse ipsum sonum, aliud quod sono significatur. <hi>E.</hi> 
 Ego utrumque idem puto. <hi>A.</hi> Dic mihi ergo,
sonus ipse unde procedat cum loqueris. <hi>E.</hi> Quis dubitet
a me procedere? <hi>A.</hi> Abs te ergo sol procedit,
dum nominas solem? <hi>E.</hi> De sono me, non de re ipsa
interrogasti. <hi>A.</hi> Aliud ergo sonus est, aliud res quam
significat sonus: tu autem utrumque idem esse dixeras. <hi>E.</hi> 
 Age, jam concedo aliud esse significantem sonum,
aliud rem quae significatur. <hi>A.</hi> Dic ergo, utrum
posses gnarus latinae linguae nominare in loquendo solem,
si non intellectus solis praecederet sonum. <hi>E.</hi> 
Nullo modo possem. <hi>A.</hi> Quid? antequam ipsum nomen
de ore procedat, si volens id enuntiare aliquandiu te
in silentio teneas; nonne in tua cogitatione manet,
quod expressa voce alius auditurus est? <hi>E.</hi> Manifestum
est. <hi>A.</hi> Quid? cum ipse sol tantae sit magnitudinis,
num illa notio ejus, quam cogitatione ante vocem
<pb n="1072"/>
tenes, aut longa, aut lata, aut quid ejusmodi videri
potest? <hi>E.</hi> Nullo modo.</p>
          </div3>
<div3>
            <head>66.</head>
            <p>
 <hi>A.</hi> Age, jam dic mihi: cum ore ipsum nomen
erumpit tuo, atque id ego audiens solem cogito, quem
tu ante vocem et cum ipsa voce cogitasti, et nunc fortasse
ambo cogitamus; nonne tibi videtur nomen ipsum
veluti accepisse abs te significationem, quam ad
me per aures deportaret? <hi>E.</hi> Videtur. <hi>A.</hi> Cum ergo
nomen ipsum sono et significatione constet, sonus autem
ad aures, significatio ad mentem pertineat; nonne
arbitraris in nomine, velut in aliquo animante, sonum
esse corpus, significationem autem quasi animam soni? <hi>E.</hi> 
 Nihil mihi videtur similius. <hi>A.</hi> Attende nunc,
utrum nominis sonus per litteras dividi possit, cum
anima ejus, id est significatio, non possit. Siquidem
ipsa est quam paulo ante in nostra cogitatione nec latam
nec longam respondisti tibi videri. <hi>E.</hi> Prorsus
assentior. <hi>A.</hi> Quid, cum per litteras singulas sonus ille
dividitur, videtur tibi significationem illam retinere? <hi>E.</hi> 
 Quomodo possunt singulae litterae significare, quod
nomen quod ex his confit, significat? <hi>A.</hi> At cum, perdita
significatione discerptus in litteris sonus est; num
aliud putas esse factum, quam dilaniato corpore discessisse
animam, et quasi mortem quamdam nominis
contigisse? <hi>E.</hi> Non solum assentior, sed ita libenter,
ut nihil me magis in hoc sermone delectaverit.</p>
          </div3>
<div3>
            <head>67.</head>
            <p>
 <hi>A.</hi> Si ergo satis perspexisti in hac similitudine,
quomodo possit dissecto corpore anima non secari;
accipe nunc quomodo frusta ipsa corporis, cum anima
secta non sit, vivere possint. Jam enim concessisti,
et recte, ut opinor, significationem quae quasi anima
soni est, dum nomen editur, per seipsam nullo pacto
dividi posse, cum ipse sonus, quod velut corpus ejus
est, possit. Sed in solis nomine ita soni est facta divisio,
ut nulla pars ejus significationem aliquam retineret.
Itaque illas litteras, dilacerato corpore nominis,
tanquam exanima membra, id est, significatione carentia,
considerabamus. Quamobrem si aliquod nomen
invenerimus, quod divisum queat etiam singulis partibus
quidpiam significare; concedas oportet, non omnimodam
veluti mortem tali praecisione factam esse, cum
tibi membra separatim considerata quodlibet significantia
et quasi spirantia videbuntur. <hi>E.</hi> Concedam omnino,
et ut jam idipsum sones, flagito. <hi>A.</hi> Accipe: nam
dum viciniam solis attendo, de cujus nomine superius
egimus, Lucifer mihi occurrit; qui profecto inter secundam
et tertiam syllabam scissus nonnihil priore
parte significat, cum dicimus, Luci, et ideo in hoc plusquam
dimidio corpore nominis vivit. Extrema etiam
pars habet animam: nam cum ferre aliquid juberis,
hanc audis. Qui enim posses obtemperare, si quis tibi
diceret, Fer codicem, si nihil significaret Fer? quod
cum additur Luci, Lucifer sonat, et significat stellam;
cum autem demitur, nonnihil significat, et ob hoc quasi
retinet vitam.</p>
          </div3>
<div3>
            <head>68.</head>
            <p>
 Cum autem locus et tempus sit, quibus omnia
quae sentiuntur occupantur, vel potius quae occupant;
quod oculis sentimus, per locum; quod auribus, per
<pb n="1073"/>
tempus dividitur. Ut enim vermiculus ille plus loci totus,
quam pars ejus occupabat; ita majorem temporis
moram tenet, cum Lucifer dicitur, quam si Luci tantummodo
diceretur. Quare si hoc significatione vivit
in ea diminutione temporis, quae diviso illo sono facta
est, cum eadem significatio divisa non sit (non enim
ipsa per tempus distendebatur, sed sonus); ita existimandum
est, secto vermiculi corpore, quanquam in
minore loco pars eo ipso quo pars erat viveret, non
omnino animam sectam, nec loco minore minorem
esse factam, licet integri animantis membra omnia
per majorem locum porrecta simul possederit. Non
enim locum ipsa, sed corpus quod ab eadem agebatur,
tenebat: sicut illa significatio non distenta per tempus,
omnes tamen nominis litteras suas moras ac
tempora possidentes, velut animaverat atque compleverat.
Hac similitudine interim contentus sis peto,
qua te sentio delectatum. Quae autem subtilissime de
hoc disputari possunt, ita ut non similitudinibus quae
plerumque fallunt, sed rebus ipsis satis fiat, ne in
praesentia exspectes: nam et concludendus est tam
longus sermo, et multis aliis quae tibi desunt, animus
ad haec intuenda et dispicienda praecolendus est, ut
possis intelligere liquidissime, utrum quod a quibusdam
doctissimis viris dicitur, ita sese habeat, animam per
seipsam nullo modo, sed tamen per corpus posse partiri.</p>
          </div3>
<div3>
            <head>69.</head>
            <p>
 Nunc accipe a me, si voles, vel potius recognosce
per me, quanta sit anima non spatio loci ac
temporis, sed vi ac potentia: nam ita si meministi,
propositum ac distributum jamdiu nobis est. De numero
vero animarum, nescio quid tibi respondeam,
cum hoc ad istam quaestionem pertinere putaveris:
citius enim dixerim non esse omnino quaerendum,
aut certe tibi nunc differendum, quam vel numerum
ac multitudinem non pertinere ad quantitatem, vel
tam involutam quaestionem modo a me tibi posse expediri.
Si enim dixero unam esse animam, conturbaberis,
quod in altero beata est, in altero misera; nec
una res simul et beata et misera potest esse. Si unam
simul et multas dicam esse, ridebis; nec mihi facile,
unde tuum risum comprimam, suppetit. Sin multas
tantummodo esse dixero, ipse me ridebo, minusque
me mihi displicentem, quam tibi, perferam. Audi ergo
quod ex me bene te audire posse polliceor; quod vero
aut ambobus, aut alteri nostrum ita onerosum est, ut
fortasse opprimat, ne subire aut imponere velis. <hi>E.</hi> Cedo
prorsus, et quod tibi congruenter mecum videtur agi
posse, quantum valeat anima, exspecto ut exponas.
</p>
          </div3>
        </div2>

<div2>
          <head>CAPUT XXXIII.-- <hi>Vis animae in corpore, in seipsa, et apud Deum, septem ejus magnitudinis gradus constituit.</hi> </head>
<p>
            <emph>Primus gradus animae.</emph>
          </p>

<div3>
            <head>70.</head>
            <p>
 <hi>A.</hi> O utinam doctissimum aliquem, neque id tantum,
sed etiam eloquentissimum, et omnino sapientissimum,
perfectumque hominem de hoc ambo interrogare
possemus! Quonam ille modo quid anima in corpore
valeret, quid in seipsa, quid apud Deum cui mundissima
proxima est et in quo habet summum atque omne bonum
suum, dicendo ac disputando explicaret! Nunc autem
<pb n="1074"/>
cum mihi ad hanc rem desit alius, audeo tamen tibi non
deesse: sed hoc mercedis est, quod dum, quid valeat
anima, indoctus expedio; quid ipse valeam securus
experior. In primis tamen tibi amputem latissimam
quamdam et infinitam exspectationem, ne me de omni
anima dicturum putes, sed tantum de humana, quam
solam curare debemus, si nobismetipsis curae sumus.
Haec igitur primo, quod cuivis animadvertere facile
est, corpus hoc terrenum atque mortale praesentia sua
vivificat; colligit in unum, atque in uno tenet, diffluere
atque contabescere non sinit; alimenta per
membra aequaliter, suis cuique redditis, distribui facit;
congruentiam ejus modumque conservat, non
tantum in pulchritudine, sed etiam in crescendo atque
gignendo. Sed haec etiam homini cum arbustis communia
videri queunt: haec enim etiam dicimus vivere,
in suo vero quidque illorum genere custodiri,
ali, crescere, gignere videmus atque fatemur.
</p>
            <p>
              <emph>Secundus gradus animae.</emph>
            </p>
</div3>
<div3>
            <head>71.</head>
            <p>
 Ascende itaque alterum gradum, et vide quid
possit anima in sensibus, ubi evidentior manifestiorque
vita intelligitur. Non enim audienda est nescio
quae impietas rusticana plane, magisque lignea
quam sunt ipsae arbores quibus pratrocinium praebet,
quae dolere vitem quando uva decerpitur, et non
solum sentire ista cum caeduntur, sed etiam videre atque
audire credit: de quo errore sacrilego alius est
disserendi locus. Nunc quod institueram, intende quae
sit vis animae in sensibus, atque in ipso motu manifestioris
animantis, quorum nobis cum iis quae radicibus
fixa sunt, nulla potest esse communio. Intendit
se anima in tactum, et eo calida, frigida, aspera, lenia,
dura, mollia, levia, gravia sentit atque discernit.
Deinde innumerabiles differentias saporum, odorum,
sonorum, formarum, gustando, olfaciendo, audiendo
videndoque dijudicat. Atque in iis omnibus ea quae
secundum naturam sui coporis sunt, adsciscit atque
appetit; rejicit fugitque contraria. Removet se ab his
sensibus certo intervallo temporum, et eorum motus
quasi per quasdam ferias reparans, imagines rerum
quas per eos hausit, secum catervatim et multipliciter
versat, et hoc totum est somnus et somnia. Saepe
etiam gestiendo ac vagando facilitate motus delectatur,
et sine labore ordinat membrorum concordiam;
pro copulatione sexus agit quod potest, atque in duplici
natura, societate atque amore molitur unum.
Fetibus non jam gignendis tantummodo, sed etiam fovendis,
tuendis alendisque conspirat. Rebus inter
quas corpus agit, et quibus corpus sustentat, consuetudine
sese innectit, et ab eis quasi membris aegre separatur:
quae consuetudinis vis etiam sejunctione rerum
ipsarum atque intervallo temporis non discissa,
memoria vocatur. Sed haec rursus omnia posse animam
etiam in bestiis nemo negat.
</p>
            <p>
              <emph>Tertius gradus animae.</emph>
            </p>
</div3>
<div3>
            <head>72.</head>
            <p>
 Ergo attollere in tertium gradum, qui jam est
homini proprius, et cogita memoriam non consuetudine
inolitarum, sed animadversione atque signis
<pb n="1075"/>
commendatarum ac retentarum rerum innumerabilium,
tot artes opificum, agrorum cultus, exstructiones
urbium, variorum aedificiorum ac moliminum
multimoda miracula; inventiones tot signorum in
litteris, in verbis, in gestu, in cujuscemodi sono, in
picturis atque figmentis; tot gentium linguas, tot instituta,
tot nova, tot instaurata; tantum librorum numerum,
et cujuscemodi monumentorum ad custodiendam
memoriam, tantamque curam posteritatis; officiorum,
potestatum, honorum dignitatumque ordines,
sive in familiis, sive domi militiaeque in republica,
sive in profanis, sive in sacris apparatibus; vim ratiocinandi
et excogitandi, fluvios eloquentiae, carminum
varietates, ludendi ac jocandi causa milleformes simulationes,
modulandi peritiam, dimetiendi subtilitatem,
numerandi disciplinam, praeteritorum ac futurorum
ex praesentibus conjecturam. Magna haec et omnino
humana. Sed est adhuc ista partim doctis atque indoctis,
partim bonis ac malis animis copia communis.
</p>
            <p>
              <emph>Quartus gradus animae.</emph>
            </p>
</div3>
<div3>
            <head>73.</head>
            <p>
 Suspice igitur atque insili quarto gradui, ex
quo bonitas incipit, atque omnis vera laudatio. Hinc
enim anima se non solum suo, si quam universi partem
agit, sed ipsi etiam universo corpori audet praeponere,
bonaque ejus bona sua non putare, atque
potentiae pulchritudinique suae comparata discernere
atque contemnere: et inde quo magis se delectat, eo
magis sese abstrahere a sordibus, totamque emaculare
ac mundissimam reddere et comptissimam; roborare
se adversus omnia, quae de proposito ac sententia
dimovere moliuntur; societatem humanam
magni pendere, nihilque velle alteri quod sibi nolit
accidere; sequi auctoritatem ac praecepta sapientium,
et per haec loqui sibi Deum credere. In hoc tam praeclaro
actu animae inest adhuc labor, et contra hujus
mundi molestias atque blanditias magnus acerrimusque
conflictus. In ipso enim purgationis negotio subest
metus mortis saepe non magnus, saepe vero vehementissimus:
non magnus tum cum robustissime
creditur (nam videre hoc utrum sit verum, non
nisi perpurgatae animae licet) tanta Dei providentia
justitiaque gubernari omnia, ut nulli mors inique accidere
possit, etiamsi eam forte iniquus intulerit. Vehementer
autem formidatur mors in hoc jam gradu,
cum et illud eo creditur infirmius, quo sollicitius
quaeritur; et eo ipso minus videtur, quo tranquillitas
propter metum minor est, investigandis obscurissimis
rebus pernecessaria. Deinde quo magis magisque
sentit anima, eo ipso quo proficit, quantum intersit
inter puram et contaminatam; eo magis timet, ne,
deposito isto corpore, minus eam possit Deus quam
seipsa ferre pollutam. Nihil autem difficilius quam et
metuere mortem, et ab illecebris hujus mundi, sicut
pericula ipsa postulant, temperare. Tanta est tamen
anima, ut etiam hoc possit adjuvante sane justitia
summi et veri Dei, qua haec universitas sustentatur et
regitur; qua etiam factum est, ut non modo sint omnia,
sed ita sint, ut omnino melius esse non possint. Cui
<pb n="1076"/>
sese in opere tam difficili mundationis suae adjuvandam
et perficiendam piissime tutissimeque committit.
</p>
            <p>
              <emph>Quintus gradus animae.</emph>
            </p>
</div3>
<div3>
            <head>74.</head>
            <p>
 Quod cum effectum erit, id est, cum fuerit ab
omni tabe anima libera maculisque diluta, tum se denique
in seipsa laetissime tenet, nec omnino aliquid
metuit sibi aut ulla sua causa quidquam angitur. Est
ergo iste quintus gradus: aliud est enim efficere, aliud
tenere puritatem; et alia prorsus actio qua se inquinatam
redintegrat, alia qua non patitur se rursus inquinari.
In hoc gradu omnifariam concipit quanta sit:
quod cum conceperit, tunc vero ingenti quadam et
incredibili fiducia pergit in Deum, id est, in ipsam contemplationem
veritatis, et illud, propter quod tantum
laboratum est, altissimum et secretissimum praemium.
</p>
            <p>
              <emph>Sextus gradus animae.</emph>
            </p>
</div3>
<div3>
            <head>75.</head>
            <p>
 Sed haec actio, id est, appetitio intelligendi ea
quae vere summeque sunt, summus aspectus est animae,
quo perfectiorem, meliorem rectioremque non
habet. Sextus ergo erit iste gradus actionis: aliud est
enim mundari oculum ipsum animae, ne frustra et temere
aspiciat, et prave videat; aliud ipsam custodire
atque firmare sanitatem; aliud jam serenum atque
rectum aspectum in id quod videndum est, dirigere.
Quod qui prius volunt facere quam mundati et sanati
fuerint, ita illa luce reverberantur veritatis, ut non
solum nihil boni, sed etiam mali plurimum in ea putent
esse, atque ab ea nomen veritatis abjudicent, et
cum quadam libidine et voluptate miserabili in suas
tenebras, quas eorum morbus pati potest, medicinae
maledicentes refugiant. Unde divino afflatu, et prorsus
ordinatissime illud a Propheta dicitur: <hi>Cor mundum
crea in me, Deus, et spiritum rectum innova in
visceribus meis <note>(Psal. L, 12)</note>
            </hi>. Spiritus enim rectus est,
credo, quo fit ut anima in veritate quaerenda deviare
atque errare non possit. Qui profecto in ea non instauratur,
nisi prius cor mundum fuerit, hoc est, nisi
prius ipsa cogitatio ab omni cupiditate ac faece rerum
mortalium sese cohibuerit et eliquaverit.
</p>
            <p>
              <emph>Septimus gradus animae.</emph>
            </p>
</div3>
<div3>
            <head>76.</head>
            <p>
 Jamvero in ipsa visione atque contemplatione
veritatis, qui septimus atque ultimus animae gradus
est; neque jam gradus, sed quaedam mansio, quo illis
gradibus pervenitur; quae sint gaudia, quae perfructio
summi et veri boni, cujus serenitatis atque aeternitatis
afflatus, quid ego dicam? Dixerunt haec quantum
dicenda esse judicaverunt, magnae quaedam et incomparabiles
animae, quas etiam vidisse ac videre ista
credimus. Illud plane ego nunc audeo tibi dicere, nos
si cursum quem nobis Deus imperat, et quem tenendum
suscepimus, constantissime tenuerimus, perventuros
per Virtutem Dei atque Sapientiam ad summam
illam causam, vel summum auctorem, vel summum
principium rerum omnium, vel si quo alio modo res
tanta congruentius appellari potest: quo intellecto,
vere videbimus quam sint omnia sub sole vanitas vanitantium <note>(Eccle. I, 2)</note>.
Vanitas enim est fallacia,
vanitantes autem vel falsi, vel fallentes, vel utrique
<pb n="1077"/>
intelliguntur. Licet tamen dignoscere quantum inter
haec, et ea quae vere sunt, distet; et quemadmodum
tamen etiam ista omnia Deo auctore creata sint, et in
illorum comparatione nulla sint; per se autem considerata,
mira atque pulchra. Tunc agnoscemus quam
vera nobis credenda imperata sint, quamque optime
ac saluberrime apud matrem Ecclesiam nutriti fuerimus,
quaeve sit utilitas lactis illius quod apostolus
Paulus parvulis se potum dedisse praedicavit <note>(I Cor.
III, 2)</note>: quod alimentum accipere cum quis matre nutritur,
utilissimum est; cum jam grandis est, pudendum:
respuere cum opus est, miserandum; reprehendere
aliquando aut odisse, sceleris et impietatis: tractare
autem ac dispensare commode, laudis et charitatis
plenissimum est. Videbimus etiam naturae hujus
corporeae tantas commutationes et vicissitudines, dum
divinis legibus servit, ut etiam ipsam resurrectionem
carnis, quae partim tardius, partim omnino non creditur,
ita certam teneamus, ut certius nobis non sit,
solem, cum occiderit, oriturum. Jam vero eos qui ad
exemplum salutis nostrae ac primitias, a Filio Dei potentissimo,
aeterno, incommutabili susceptum hominem,
eumdemque natum esse de virgine, caeteraque
hujus historiae miracula irrident, sic contemnemus,
tanquam eos pueros, qui cum pictorem propositis tabulis,
quas intueatur, pingentem viderint; non putent
posse hominem pingi, nisi aliam picturam, qui pingit
aspexerit. Tanta autem in contemplanda veritate voluptas
est, quantacumque ex parte eam quisque contemplari
potest, tanta puritas, tanta sinceritas, tam
indubitanda rerum fides, ut neque quidquam praeterea
scisse se aliquando aliquis putet, cum sibi scire
videbatur; et quo minus impediatur anima toti tota
inhaerere veritati, mors quae antea metuebatur, id est
ab hoc corpore omnimoda fuga et elapsio, pro summo
munere desideretur.
</p>
          </div3>
        </div2>

<div2>
          <head>CAPUT XXXIV.-- <hi>Anima solus Deus melior, adeoque solus ei colendus est.</hi> </head>
<div3>
            <head>77.</head>
            <p>
 Audisti quanta vis sit animae ac potentia: quod
ut breviter colligam, quemadmodum fatendum est,
animam humanam non esse quod Deus est; ita praesumendum,
nihil inter omnia quae creavit, Deo esse
propinquius. Ideoque divine ac singulariter in Ecclesia
catholica traditur, <hi>nullam creaturam colendam esse
animae</hi> (libentius enim loquor his verbis quibus mihi
haec insinuata sunt), sed ipsum tantummodo rerum,
quae sunt, omnium Creatorem, ex quo omnia, per
quem omnia, in quo omnia; id est incommutabile
principium, incommutabilem sapientiam, incommutabilem
charitatem, unum Deum verum atque perfectum,
qui nunquam non fuerit, nunquam non erit,
nunquam aliter fuerit, nunquam aliter erit; quo nihil
sit secretius, nihil praesentius; qui difficile invenitur
ubi sit, difficilius ubi non sit; cum quo esse non omnes
<pb n="1078"/>
possunt, et sine quo esse nemo potest: et si quid
de illo incredibilius, convenientius tamen atque aptius
homines dicere valemus. Hic ergo solus Deus animae
colendus est, neque discrete, neque confuse. Quidquid
enim anima colit ut Deum, necesse est ut melius
esse, quam seipsam, putet. Animae autem natura nec
terra, nec maria, nec sidera, nec luna, nec sol, nec
quidquam omnino quod tangi, aut his oculis videri
potest, non denique ipsum quod videri a nobis non
potest, coelum melius esse credendum est. Imo haec
omnia longe deteriora esse, quam est quaelibet anima,
ratio certa convincit; si modo eam veri amatores
ducentem per insolita quaedam, et ob hoc ardua,
constantissime atque observantissime sequi audeant.</p>
          </div3>
<div3>
            <head>78.</head>
            <p>
 Si quid vero aliud est in rerum natura praeter
ista quae sensibus nota sunt, et prorsus quae aliquod
spatium loci obtinent, quibus omnibus praestantiorem
animam humanam esse diximus: si quid ergo aliud
est eorum quae Deus creavit, quiddam est deterius,
quiddam par: deterius, ut anima pecoris; par, ut
angeli: melius autem, nihil. Et si quando est aliquid
horum melius, hoc peccato ejus fit, non natura. Quo
tamen non usque adeo fit deterior, ut ei pecoris anima
praeferenda, aut conferenda sit. Deus igitur solus
ei colendus est, qui solus ejus est auctor. Homo autem
quilibet alius, quanquam sapientissimus et perfectissimus,
vel prorsus quaelibet anima rationis compos
atque beatissima, amanda tantummodo et imitanda
est, eique, pro merito atque ordine, quod ei congruit
deferendum. Nam, <hi>Dominum Deum tuum adorabis, et
illi soli servies <note>(Deut. VI, 13; Matth. IV, 10)</note>
            </hi>. Errantibus
vero cognatis animis et laborantibus, quantum
licet atque praeceptum est, opem ferendam esse sciamus,
ita ut hoc ipsum cum bene agitur, Deum per nos
agere intelligamus. Neque quidquam nobis proprium
vindicemus inanis gloriae cupiditate decepti, quo uno
malo a summo in ima demergimur. Neque vitiis oppressos,
sed ipsa vitia; neque peccantes, sed ipsa
peccata oderimus. Omnibus enim subventum velle debemus,
etiam qui nos laeserunt, aut laedere, aut omnino
laedi volunt. Haec est vera, haec perfecta, haec sola
religio, per quam Deo reconciliari pertinet ad animae,
de qua quaerimus, magnitudinem, qua se libertate dignam
facit: nam ille ab omnibus liberat, cui servire
omnibus utilissimum est, et in cujus servitio placere
perfecta et sola libertas est. Sed video me pene
excessisse metas propositi mei, ac sine ulla interrogatione
tamdiu tibi multa dixisse: neque id me poenitet.
Nam cum sint ista per tam multas Ecclesiae scripturas
dispersa, quanquam ea non incommode collegisse videamur,
plene tamen intelligi nequeunt; nisi quisque
in illorum septem quarto gradu fortiter agens, pietatemque
custodiens, et ad ea percipienda sanitatem ac
robur comparans, inquirat omnia singillatim, diligentissime
ac sagacissime: namque illis omnibus gradibus
inest distincta et propria pulchritudo, quos actus
melius appellamus.
</p>
          </div3>
        </div2>

<div2>
          <head>CAPUT XXXV.-- <hi>Actus animae juxta septem praefatos gradus varie appellantur.</hi> </head>
<div3>
            <head>79.</head>
            <p>
 Quaerimus quippe de animae potentia, et fieri
<pb n="1079"/>potest ut haec omnia simul agat, sed id solum sibi
agere videatur quod agit cum difficultate, aut certe
cum timore. Agit enim hoc multo quam caetera attentior.
Ascendentibus igitur sursum versus, primus
actus, docendi causa, dicatur animatio; secundus,
sensus; tertius, ars; quartus, virtus; quintus, tranquillitas;
sextus, ingressio; septimus, contemplatio.
Possunt et hoc modo appellari: de corpore; per corpus;
circa corpus; ad seipsam; in seipsa; ad Deum;
apud Deum. Possunt et sic: pulchre de alio; pulchre
per aliud; pulchre circa aliud; pulchre ad pulchrum;
pulchre in pulchro; pulchre ad pulchritudinem; pulchre
apud pulchritudinem. De quibus omnibus post requires,
si quid videbitur aperiendum: nunc ideo volui toties
ista signare vocabulis, ne te moveat cum alii aliis
nominibus eadem vocant, aut aliter etiam partiuntur;
et ob hoc aut ista aut illa improbes. Innumerabilibus
enim modis eaedem res et appellari, et dividi possunt
rectissime ac subtilissime; sed in tanta copia modorum
utitur quisque, quo se congruenter uti existimat.
</p>
          </div3>
        </div2>

<div2>
          <head>CAPUT XXXVI.-- <hi>Attinguntur reliquae de anima quaestiones. Quae sit religio vera.</hi> </head>
<div3>
            <head>80.</head>
            <p>
 Deus igitur summus et verus lege inviolabili
et incorrupta, qua omne quod condidit regit,
subjicit animae corpus, animam sibi, et sic omnia sibi:
neque in ullo actu eam deserit, sive poena, sive praemio.
Id enim judicavit esse pulcherrimum, ut esset
quidquid est, quomodo est; et ita naturae gradibus ordinaretur,
ut considerantes universitatem nulla offenderet
ex ulla parte deformitas; omnisque animae poena
et omne praemium conferret semper aliquid proportione
justae pulchritudini dispositionique rerum
omnium. Datum est enim animae liberum arbitrium,
quod qui nugatoriis ratiocinationibus labefactare conantur,
usque adeo caeci sunt, ut ne ista ipsa quidem
vana atque sacrilega propria voluntate se dicere intelligant.
Nec tamen ita liberum arbitrium animae datum
est, ut quodlibet eo moliens, ullam partem divini
<pb n="1080"/>
ordinis legisque perturbet. Datum est enim a sapientissimo
atque invictissimo totius creaturae Domino.
Sed ista ut videnda sunt videre, paucorum est; neque
ad hoc quisquam nisi vera religione fit idoneus. Est
enim religio vera, qua se uni Deo anima, unde se peccato
velut abruperat, reconciliatione religat. Innectit
ergo animam in illo actu tertio, atque incipit ducere;
purgat in quarto; reformat in quinto; introducit in
sexto; pascit in septimo. Atque hoc fit alias citius,
alias tardius, ut quaeque amore ac meritis valent:
omnia tamen Deus justissime, moderatissime, pulcherrime
facit, quoquo modo sese habere voluerint de
quibus facit. Jamvero etiam puerorum infantium consecrationes
quantum prosint, obscurissima quaestio
est, nonnihil tamen prodesse credendum est. Inveniet
hoc ratio, cum quaeri oportuerit: quanquam et alia
multa jamdiu quaerenda tibi potius aliquando, quam
cognoscenda protulerim. Quod fiet utilissime, si duce
pietate requirantur.</p>
          </div3>
<div3>
            <head>81.</head>
            <p>
 Quae cum ita sint, quis est qui juste stomachetur,
quod agendo atque administrando corpori anima
data sit, cum tantus et tam divinus rerum ordo connecti
melius non possit; aut quaerendum putet, qualis
in hoc mortali et fragili corpore efficiatur, cum et in
mortem propter peccatum jure contrusa sit, et virtute
hic etiam possit excellere; aut qualis post hoc corpus
futura sit, cum et poena mortis necessario manere debeat
manente peccato, et virtuti pietatique sit Deus
ipse, id est veritas ipsa, praemium? Quare si jam placet,
tam longum sermonem terminemus aliquando, et
implendis Dei praeceptis vigilantissime et religiosissime
operam demus: non est enim alia fuga de tantis
malis. Si quid autem obscurius a me dictum est quam
velles, facito ut memoriae mandatum alias opportunius
requiras. Neque enim deerit nobis quaerentibus se, qui
desuper est Magister omnium. <hi>E.</hi> Ego vero et hac
oratione ita sum affectus, ut eam interpellare nefas
putaverim: et si tibi modus sermonis hic placet,
tresque illae quaestiones quae remanebant, tam breviter
perstringendae in praesentia visae sunt; cedam judicio
tuo, ac deinceps tam magnis rebus investigandis,
non modo tempus propter tuas occupationes, sed
etiam meipsum opportuniorem observabo.

</p>
          </div3>
        </div2>
      </div1>
</body>
  </text>
</TEI>