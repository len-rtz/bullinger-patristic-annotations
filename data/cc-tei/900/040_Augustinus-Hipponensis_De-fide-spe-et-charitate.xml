<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De fide spe et charitate</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 40</title>
           <idno>AugHip.DeFiSpE</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	


<div2>
        <head>CAPUT PRIMUM.</head>
<div3>
          <head>1.</head>
          <p>
 <hi>Sapientiae verae donum exoptat
<pb n="0231"/>Laurentio.</hi> Dici non potest, dilectissime fili Laurenti,
quantum tua eruditione delecter, quamque te
cupiam esse sapientem: non ex eorum numero de quibus
dicitur, <hi>Ubi sapiens? ubi scriba? ubi conquisitor hujus
saeculi? Nonne stultam fecit Deus sapientiam hujus
mundi <note>(I Cor. 1, 20)</note>
          </hi>! sed ex eorum de quibus scriptum
est, <hi>Multitudo sapientium sanitas est orbis terrarum <note>(Sap. VI, 26)</note>
          </hi>;
et quales vult Apostolus fieri, quibus
dicit, <hi>Volo autem vos sapientes quidem esse in bono,
simplices autem in malo <note>(Rom. XVI, 19)</note>
          </hi>. [Sicut autem
nemo a se ipso esse potest; ita etiam nemo a se ipso
sapiens esse potest, sed ab illo illustrante, de quo
scriptum est, <hi>Omnis sapientia a Deo est <note>(Eccli. I, 1)</note>
          </hi>.]
</p>
        </div3>
      </div2>

<div2>
        <head>CAPUT II.</head>
<p> <hi>Sapientia hominis, pietas.</hi> Hominis
autem sapientia pietas est. Habes hoc in libro sancti
Job: nam ibi legitur, quod ipsa Sapientia dixerit homini, <hi>Ecce pietas est sapientia 
 <note>(Job XXVIII, 28)</note>
          </hi>. Si
autem quaeras quam dixerit eo loco pietatem, distinctius
in graeco reperies <foreign xml:lang="greek">θεοσέβειαν,</foreign> qui est Dei cultus.
Dicitur enim graece pietas et aliter, id est <foreign xml:lang="greek">εὑσέβεια</foreign> quo
nomine significatur bonus cultus, quamvis et hoc
praecipue referatur ad colendum Deum. Sed nihil est
commodius illo nomine, quo evidenter Dei cultus expressus
<pb n="0232"/>
est, cum quid esset homini sapientia diceretur.
Quaerisne aliquid dici brevius, qui petis a me ut
breviter magna dicantur? An hoc ipsum tibi fortasse
desideras breviter aperiri, atque in sermonem colligi
brevem, quonam modo sit colendus Deus?</p>
</div2>

<div2>
        <head>CAPUT III.</head>
<p> <hi>Deum coli fide, spe et charitate.</hi> Hic
si respondero, fide, spe, charitate colendum Deum;
profecto dicturus es, brevius hoc dictum esse quam
velles: ac deinde petiturus ea tibi breviter explicari,
quae ad singula tria ista pertineant; quid credendum
scilicet, quid sperandum, quid amandum sit. Quod
cum fecero, ibi erunt omnia illa quae in epistola tua
quaerendo posuisti: cujus exemplum si est penes te,
facile est ut ea revolvas et relegas; si autem non est,
commemorante me recolas.</p>
</div2>

<div2>
        <head>CAPUT IV.</head>
<p> <hi>Quaestiones Laurentii. Responsiones
Angustini.</hi> Vis enim tibi, ut scribis, <hi>librum
a me fieri, quem Enchiridion (ut dicunt) habeas,
et de tuis manibus non recedat: continens postulata, id
est, quid sequendum maxime, quid propter diversas
principaliter haereses sit fugiendum; in quantum ratio
pro religione contendat, vel quid in ratione, cum fides
sit sola, non conveniat</hi>; <hi>quid primum, quid ultimum
teneatur, quae totius definitionis summa sit; quod certum</hi> 
<pb n="0233"/> <hi>propriumque fidei catholicae fundamentum.</hi> 
 Haec
omnia quae requiris procul dubio scies, diligenter
sciendo quid credi, quid sperari debeat, quid amari.
Haec enim maxime, imo vero sola in religione sequenda
sunt. His qui contradicit, aut omnino a Christi
nomine alienus est, aut haereticus. Haec sunt defendenda
ratione, vel a sensibus corporis inchoata,
vel ab intelligentia mentis inventa. Quae autem nec
corporeo sensu experti sumus, nec mente assequi valuimus
aut valemus, eis sine ulla dubitatione credenda
sunt testibus, a quibus ea quae divina vocari
jam meruit, Scriptura confecta est: qui ea sive per
corpus, sive per animum, divinitus adjuti, vel videre,
vel etiam praevidere potuerunt.</p>
</div2>

<div2>
        <head>CAPUT V.</head>
<p> <hi>Responsio ad q. 3 et ad q.</hi> 4. Cum
autem initio fidei quae per dilectionem operatur, imbuta
mens fuerit, tendit bene vivendo etiam ad speciem
pervenire, ubi est sanctis et perfectis cordibus
nota ineffabilis pulchritudo, cujus plena visio est
summa felicitas. Hoc est nimirum quod requiris, <hi>quid primum, quid ultimum teneatur:</hi> 
 inchoari fide,
perfici specie. Haec etiam totius definitionis est summa.
Certum vero propriumque fidei catholicae fundamentum
Christus est: <hi>Fundamentum enim aliud,</hi> ait
Apostolus, <hi>nemo potest ponere, praeter id quod positum
est, quod est Christus Jesus <note>(I Cor. III, 11)</note>
          </hi>. Neque hoc
ideo negandum est proprium fundamentum esse fidei
catholicae, quia putari potest aliquibus haereticis hoc
nobiscum esse commune. Si enim diligenter quae ad
Christum pertinent cogitentur, nomine tenus invenitur
Christus apud quoslibet haereticos, qui se christianos
vocari volunt; re ipsa vero non est apud eos.
Quod ostendere nimis longum est; quoniam commemorandae
sunt omnes haereses, sive quae fuerunt, sive
quae sunt, sive quae potuerunt esse sub vocabulo
christiano, et quam sit hoc verum per singulas quasque
monstrandum. Quae disputatio tam multorum
est voluminum, ut etiam infinita videatur.</p>
</div2>

<div2>
        <head>CAPUT VI.</head>
<p> <hi>Quod mole exiguum possit manu
contineri.</hi> Tu autem <hi>Enchiridion</hi> a nobis postulas,
id est, <hi>quod manu possit astringi</hi>, <hi>non quod armaria
possit onerare.</hi> Ut igitur ad illa tria redeamus,
per quae diximus colendum Deum, fidem, spem, charitatem;
facile est ut dicatur quid credendum, quid
sperandum, quid amandum sit: sed quemadmodum
adversus eorum qui diversa sentiunt calumnias defendatur,
<pb n="0234"/>
operosioris uberiorisque doctrinae est; quae
ut habeatur, non brevi enchiridio manus debet impleri,
sed grandi studio pectus accendi.</p>
</div2>

<div2>
        <head>CAPUT VII.</head>
<div3>
          <head>2.</head>
          <p>
 <hi>Symbolum et oratio dominica complectuntur
fidem, spem et charitatem.</hi> Nam ecce tibi
est Symbolum et dominica oratio; quid brevius auditur
aut legitur? quid facilius memoriae commendatur?
Quia enim de peccato, gravi miseria premebatur
genus humanum, et divina indigebat misericordia,
gratiae Dei tempus propheta praedicens ait, <hi>Et erit;
omnis qui invocaverit nomen Domini, salvus erit (Joel
II, 32)</hi>: propter hoc oratio. Sed Apostolus cum ad
ipsam gratiam commendandam hoc propheticum
commemorasset testimonium, continuo subjecit, <hi>Quomodo autem invocabunt, in quem non crediderunt <note>(Rom. X, 14)</note>
          </hi>?
propter hoc Symbolum. In his duobus
tria illa intuere: fides credit, spes et charitas
orant. Sed sine fide esse non possunt; ac per hoc et
fides orat. Propterea quippe dictum est, <hi>Quomodo invocabunt,
in quem non crediderunt?</hi> 
</p>
        </div3>
      </div2>

<div2>
        <head>CAPUT VIII.</head>
<p> <hi>Generalis explicatio fidei, spei et
charitatis, et earum nexus.</hi> Quid autem sperari potest
quod non creditur? Porro aliquid etiam quod non
speratur, credi potest. Quis namque fidelium poenas
non credit impiorum? nec sperat tamen, et quisquis
eas imminere sibi credit ac fugaci motu animi exhorret,
rectius timere dicitur quam sperare. Quae duo
quidam distinguens ait:
<l>Liceat sperare timenti.</l>  <note>(Lucanus, Pharsal. lib. 2, v. 15.)</note> 
Non autem ab alio poeta, quamvis meliore, proprie
dictum est:
<l>Hunc ego si potui tantum sperare dolorem.</l>  <note>(Virgil., Aeneid. lib. 4, v. 419.)</note> 
Denique nonnulli in arte grammatica verbi hujus
utuntur exemplo ad ostendendam impropriam dictionem,
et aiunt, <hi>Sperare</hi> dixit pro timere. Est itaque
fides et malarum rerum, et bonarum: quia et bona
creduntur, et mala; et hoc fide bona, non mala. Est
etiam fides et praeteritarum rerum, et praesentium,
et futurarum. Credimus enim Christum mortuum;
quod jam praeteriit; credimus sedere ad dexteram
Patris; quod nunc est: credimus venturum ad judicandum
; quod futurum est. Item fides et suarum rerum
est, et alienarum. Nam et se quisque credit aliquando
esse coepisse, nec fuisse utique sempiternum;
et alios, atque alia: nec solum de aliis hominibus
multa, quae ad religionem pertinent, verum etiam
<pb n="0235"/>
de angelis credimus. Spes autem non nisi bonarum
rerum est, nec nisi futurarum, et ad eum pertinentium
qui earum spem gerere perhibetur. Quae cum ita
sint, propter has causas distinguenda erit fides ab
spe, sicut vocabulo, ita et rationabili differentia.
Nam quod attinet ad non videre, sive quae creduntur,
sive quae sperantur, fidei speique commune est. In
Epistola quippe ad Hebraeos, qua teste usi sunt illustres
catholicae Regulae defensores, fides esse dicta
est <hi>Convictio rerum quae non videntur <note>(Hebr. XI, 1)</note>
          </hi>.
Quamvis quando se quisque non verbis, non testibus,
non denique ullis argumentis, sed praesentium rerum
evidentiae credidisse, hoc est, fidem accommodasse
dicit, non ita videtur absurdus, ut recte reprehendatur
in verbo, eique dicatur, Vidisti; ergo non credidisti:
unde putari potest non esse consequens ut non
videatur res quaecumque creditur. Sed melius hanc
appellamus fidem, quam divina eloquia docuerunt,
earum scilicet rerum quae non videntur. De spe quoque
ait Apostolus: <hi>Spes quae videtur, non est spes:
quod enim videt quis, quid sperat? Si autem quod non
videmus speramus, per patientiam exspectamus <note>(Rom.
VIII, 24, 25)</note>
          </hi>. Cum ergo bona nobis futura esse creduntur,
nihil aliud quam sperantur. Jam de amore
quid dicam, sine quo fides nihil prodest? Spes vero
esse sine amore non potest. Denique, ut ait Apostolus
Jacobus, <hi>Et daemones credunt, et contremiscunt <note>(Jacobi II, 19)</note>
          </hi>:
nec tamen sperant vel amant; sed
potius quod speramus et amamus credendo venturum
esse formidant. Propter quod apostolus Paulus
fidem quae per dilectionem operatur, approbat atque
commendat <note>(Galat. V, 6)</note>, quae utique sine spe non
potest esse. Proinde nec amor sine spe est, nec sine
amore spes, nec utrumque sine fide.</p>
</div2>

<div2>
        <head>CAPUT IX.</head>
<div3>
          <head>3.</head>
          <p>
 <hi>Quid credendum, servato Symboli
ordine, deinceps explicatur. Non opus esse curiosa inquisitione
rerum naturalium. Christiano sufficere si credat
a summe bona Trinitate omnia creata esse, eaque
bona.</hi> Cum ergo quaeritur quid credendum sit quod
ad religionem pertineat, non rerum natura ita rimanda
est, quemadmodum ab eis quos physicos
Graeci vocant: nec metuendum est, ne aliquid de vi
et numero elementorum, de motu atque ordine et
defectibus siderum, de figura coeli, de generibus et
naturis animalium, fruticum, lapidum, fontium, fluminum,
montium, de spatiis locorum et temporum,
de signis imminentium tempestatum, et alia sexcenta
de iis rebus quas illi vel invenerunt vel invenisse se
existimant, christianus ignoret; quia nec ipsi omnia
repererunt tanto excellentes ingenio, flagrantes studio,
abundantes otio, et quaedam humana conjectura
investigantes, quaedam vero historica experientia perscrutantes,
et in eis quae se invenisse gloriantur,
plura opinantes potius quam scientes. Satis est christiano
<pb n="0236"/>
rerum creatarum causam, sive coelestium sive
terrestrium, sive visibilium sive invisibilium, non
nisi bonitatem credere Creatoris, qui est Deus unus
et verus; nullamque esse naturam quae non aut ipse
sit, aut ab ipso: eumque esse Trinitatem, Patrem
scilicet, et Filium a Patre genitum, et Spiritum sanctum
ab eodem Patre procedentem, sed unum eumdemque
Spiritum Patris et Filii.
</p>
        </div3>
      </div2>

<div2>
        <head>CAPUT X.</head>
<p> <hi>Contra Manichaeorum haeresim de origine
mali.</hi> Ab hac summe et aequaliter et immutabiliter
bona Trinitate creata sunt omnia, et nec summe,
nec aequaliter, nec immutabiliter bona, sed tamen
bona etiam singula: simul vero universa valde bona <note>(Gen. I, 31)</note>;
quia ex omnibus consistit universitatis
admirabilis pulchritudo.</p>
</div2>

<div2>
        <head>CAPUT XI.</head>
<p> <hi>Mala cur esse sinat Deus. Malum
nihil aliud nisi privatio boni.</hi> In qua etiam illud quod
malum dicitur, bene ordinatum et loco suo positum,
eminentius commendat bona, ut magis placeant et
laudabiliora sint dum comparantur malis. Neque
enim Deus omnipotens, quod etiam infideles fatentur,
rerum cui summa potestas <note>(Virgil., Aeneid. lib.
10, V\. 100)</note>, cum summe bonus sit, ullo modo sineret
mali aliquid esse in operibus suis, nisi usque
adeo esset omnipotens et bonus, ut bene faceret et
de malo. Quid est autem aliud quod malum dicitur,
nisi privatio boni? Nam sicut corporibus animalium
nihil est aliud morbis et vulneribus affici, quam sanitate
privari <note>(neque enim id agitur, cum adhibetur
curatio, ut mala ista quae inerant, id est, morbi ac
vulnera recedant hinc, et alibi sint; sed utique ut
non sint. Non enim ulla substantia, sed carnalis substantiae
vitium est vulnus aut morbus: cum caro sit
ipsa substantia, profecto aliquod bonum cui accidunt
ista mala, id est privationes ejus boni quod dicitur
sanitas)</note>; ita et animorum quaecumque sunt vitia,
naturalium sunt privationes bonorum: quae cum sanantur,
non aliquo transferuntur; sed ea quae ibi erant,
nusquam erunt, quando in illa sanitate non erunt.</p>
</div2>

<div2>
        <head>CAPUT XII.</head>
<div3>
          <head>4.</head>
          <p>
 <hi>Creaturae omnes bonae, sed quia
non summe bonae, ideo corruptibiles.</hi> Naturae igitur
omnes, quoniam naturarum prorsus omnium Conditor
summe bonus est, bonae sunt: sed quia non sicut
earum Conditor summe atque incommutabiliter bonae
sunt, ideo in eis et minui bonum et augeri potest.
Sed bonum minui malum est; quamvis, quantumcumque
minuatur, remaneat aliquid necesse est (si
adhuc natura est) unde natura sit. Neque enim, si
qualiscumque et quantulacumque natura est, consumi
bonum quo natura est, nisi et ipsa consumatur,
<pb n="0237"/>
potest. Merito quippe natura incorrupta laudatur:
porro si et incorruptibilis sit, quae corrumpi
omnino non possit, multo est procul dubio laudabilior.
Cum vero corrumpitur, ideo malum est ejus
corruptio, quia eam qualicumque privat bono; nam
si nullo bono privat, non nocet: nocet autem; adimit
igitur bonum. Quamdiu itaque natura corrumpitur,
inest ei bonum quo privetur: ac per hoc si naturae
aliquid remanebit quod jam corrumpi nequeat,
profecto natura incorruptibilis erit, et ad hoc tam
magnum bonum corruptione perveniet. At si corrumpi
non desinet, nec bonum habere utique desinet,
quo eam possit privare corruptio. Quam si penitus
totamque consumpserit, ideo nullum bonum inerit,
quia natura nulla erit. Quocirca bonum consumere
corruptio non potest, nisi consumendo naturam.
Omnis ergo natura bonum est; magnum, si corrumpi
non potest; parvum, si potest: negari tamen bonum
esse, nisi stulte atque imperite prorsus non potest.
Quae si corruptione consumitur, nec ipsa corruptio
remanebit, nulla ubi esse possit subsistente natura.
</p>
        </div3>
      </div2>

<div2>
        <head>CAPUT XIII.</head>
<p> <hi>Nullum malum, nisi quod et bonum
sit.</hi> Ac per hoc nullum est quod dicitur malum, si
nullum sit bonum. Sed bonum omni malo carens, integrum
bonum est; cui verum inest malum, vitiatum
vel vitiosum bonum est: nec malum unquam potest
esse ullum, ubi bonum est nullum. Unde res mira
conficitur, ut quia omnis natura, in quantum natura
est, bonum est, nihil aliud dici videatur, cum vitiosa
natura mala esse natura dicitur, nisi malum
esse quod bonum est: nec malum esse, nisi quod bonum
est; quoniam omnis natura bonum est, nec res
aliqua mala esset, si res ipsa quae mala est, natura
non esset. Non igitur potest esse malum, nisi aliquod
bonum. Quod cum dici videatur absurde, connexio
tamen ratiocinationis hujus velut inevitabiliter nos
compellit hoc dicere. Et cavendum est, ne incidamus
in illam propheticam sententiam, ubi legitur: <hi>Vae
iis qui dicunt quod bonum est malum, et quod malum
est bonum; qui dicunt tenebras lucem, et lucem tenebras;
qui dicunt dulce amarum, et amarum dulce <note>(Isai.
V, 20)</note>
          </hi>. Et tamen Dominus ait: <hi>Malus homo de malo
thesauro cordis sui profert mala <note>(Matth. XII, 35)</note>
          </hi>. Quid
est autem <hi>malus homo,</hi> nisi mala natura; quia homo
natura est? Porro si homo aliquod bonum est, quia
natura est, quid est malus homo, nisi malum bonum?
Tamen cum duo ista discernimus, invenimus nec ideo
malum quia homo est, nec ideo bonum quia iniquus
est; sed bonum quia homo, malum quia iniquus.
Quisquis ergo dicit, Malum est hominem esse; aut,
Bonum est iniquum esse: ipse incidit in propheticam
illam sententiam, <hi>Vae iis qui dicunt quod bonum est
malum, et quod malum est bonum.</hi> Opus enim Dei culpat,
<pb n="0238"/>
quod est homo: et vitium hominis laudat, quod
est iniquitas. Omnis itaque natura, etiamsi vitiosa
est, in quantum natura est, bona est; in quantum
vitiosa est, mala est.</p>
</div2>

<div2>
        <head>CAPUT XIV.</head>
<p> <hi>Bonum et malum, licet contraria,
simul in eadem re esse posse. Ex bonis mala, et in bonis.</hi> Quapropter in iis contrariis quae mala et bona
vocantur, illa dialecticorum regula deficit, qua dicunt
nulli rei duo simul inesse contraria. Nullus enim aer
simul est et tenebrosus et lucidus: nullus cibus aut
potus simul dulcis et amarus: nullum corpus simul
ubi album, ibi et nigrum; nullum simul ubi deforme,
ibi et formosum. Et hoc in multis ac pene in omnibus
contrariis reperitur, ut in una re simul esse non possint.
Cum autem bona et mala nullus ambigat esse
contraria, non solum simul esse possunt, sed mala
omnino sine bonis et nisi in bonis esse non possunt:
quamvis bona sine malis possint. Potest enim homo
vel angelus non esse injustus; injustus autem non potest
esse nisi homo vel angelus: et bonum quod homo,
bonum quod angelus; malum quod injustus. Et haec
duo contraria ita simul sunt, ut si bonum non esset
in quo malum esset, prorsus nec malum esse potuisset:
quia non modo ubi consisteret, sed unde
oriretur corruptio non haberet, nisi esset quod corrumperetur;
quod nisi bonum esset, nec corrumperetur;
quoniam nihil est aliud corruptio, quam boni
exterminatio. Ex bonis igitur mala orta sunt, et nisi
in aliquibus bonis non sunt: nec erat alias unde oriretur
ulla mali natura. Nam si esset, in quantum
natura esset, profecto bona esset: et aut incorruptibilis
natura magnum esset bonum, aut etiam natura
corruptibilis nullo modo esset nisi aliquod bonum,
quod bonum corrumpendo posset ei nocere
corruptio.</p>
</div2>

<div2>
        <head>CAPUT XV.</head>
<p> <hi>Quomodo intelligendum illud,</hi> Non
potest arbor bona, <hi>etc.</hi> Sed cum mala ex bonis orta
esse dicimus, non putetur hoc dominicae sententiae
refragari, qua dixit, <hi>Non potest arbor bona fructus
malos facere.</hi> Non potest enim, sicut Veritas ait, colligi
uva de spinis <note>(Matth. VII, 18, 16)</note>, quia non potest
nasci uva de spinis; sed ex bona terra et vites
nasci posse videmus et spinas. Et eodem modo tanquam
arbor mala fructus bonos, id est, opera bona
non potest facere voluntas mala: sed ex bona hominis
natura oriri voluntas et bona potest et mala; nec fuit
prorsus unde primitus oriretur voluntas mala, nisi ex
angeli et hominis natura bona. Quod et ipse Dominus
eodem loco, ubi de arbore et fructibus loquebatur,
apertissime ostendit: ait enim, <hi>Aut facite arborem
bonam et fructum ejus bonum, aut facite arborem malam
et fructum ejus malum <note>(Id. XII, 33)</note>
          </hi>: satis admonens
ex arbore quidem bona malos, aut ex mala bonos
nasci fructus non posse; ex ipsa tamen terra cui loquebatur,
utramque arborem posse.</p>
</div2>

<div2>
        <head>CAPUT XVI.</head>
<div3>
          <head>5.</head>
          <p>
 <hi>Rerum causas nosse an pertineat
<pb n="0239"/>
ad felicitatem.</hi> Quae cum ita sint, quando nobis Maronis
ille versus placet,
</p>
          <l>Felix qui potuit rerum cognoscere causas.</l>
          <p>  <note>(Georg. lib. 2, v. 490.)</note> 
non nobis videatur ad felicitatem consequendam pertinere,
si sciamus causas magnarum in mundo corporalium
motionum, quae abditissimis naturae sinibus
occuluntur;
</p>
          <l>Unde tremor terris, qua vi maria alta tumescant,</l>
<l>Objicibus ruptis, rursusque in se ipsa residant.</l>
          <p>  <note>(Ibid., vv. 479, 480.)</note> 
et caetera hujusmodi: sed bonarum et malarum rerum
causas nosse debemus, et id hactenus, quatenus
eas homini in hac vita erroribus aerumnisque plenissima,
ad eosdem errores et aerumnas evadendas nosse
conceditur. Ad illam quippe felicitatem tendendum
est, ubi nulla quatiamur aerumna, nullo errore fallamur.
Nam si causae corporalium motionum noscendae
nobis essent, nullas magis nosse quam nostrae valetudinis
deberemus. Cum vero eis ignoratis, medicos
quaerimus, quis non videat quod de secretis coeli et
terrae nos latet, quanta sit patientia nesciendum?
</p>
        </div3>
      </div2>

<div2>
        <head>CAPUT XVII.</head>
<p> <hi>Error quid sit. Non omnis error
noxius. Augustini error felix in bivio.</hi> Quamvis enim
error quanta possumus cura cavendus sit, non solum
in majoribus, verum etiam in minoribus rebus, nec
nisi rerum ignorantia possit errari; non est tamen
consequens ut continuo erret quisquis aliquid nescit,
sed quisquis se existimat scire quod nescit: pro vero
quippe approbat falsum, quod est erroris proprium.
Verumtamen in qua re quisque erret, interest plurimum.
Nam in una eademque re et nescienti sciens,
et erranti non errans, recta ratione praeponitur. In
diversis autem rebus, id est, cum iste sciat alia, ille
alia; et iste utiliora, ille minus utilia, vel etiam noxia:
quis non in eis quae ille scit, ei praeferat nescientem?
Sunt enim quaedam quae nescire quam scire sit
melius. Itemque nonnullis errare profuit aliquando,
sed in via pedum, non in via morum. Nam nobis ipsis
accidit ut in quodam bivio falleremur, et non iremus
per eum locum ubi opperiens transitum nostrum Donatistarum
manus armata subsederat: atque ita
factum est ut eo quo tendebamus, per devium circuitum
veniremus; cognitisque insidiis illorum, nos gratularemur
errasse, atque inde gratias ageremus Deo.
Quis ergo viatorem sic errantem sic non erranti latroni
praeponere dubitaverit? Et fortasse ideo apud
illum summum poetam loquens quidam miser amator,
<l>Ut vidi (inquit), ut perii, ut me malus abstulit error!</l>  <note>(Virgil. Eclog. 8, v. 41.)</note> 
quoniam est et error bonus, qui non solum nihil obsit,
verum etiam prosit aliquid. Sed diligentius considerata
veritate, cum aliud nihil sit errare, quam
verum putare quod falsum est, falsumque quod verum
est; vel certum habere pro incerto, incertumve
pro certo, sive falsum, sive sit verum; idque tam sit
<pb n="0240"/>
in animo deforme atque indecens, quam pulchrum
et decorum esse sentimus, vel in loquendo, vel in
assentiendo, <hi>Est, est, Non, non <note>(Matth. V, 37)</note>
          </hi>:
profecto et ob hoc ipsum est vita misera ista qua
vivimus, quod ei nonnunquam, ut non amittatur,
error est necessarius. Absit ut talis sit illa vita,
ubi est animae nostrae ipsa veritas vita: ubi nemo fallit,
fallitur nemo. Hic autem homines fallunt atque
falluntur; miserioresque sunt cum mentiendo fallunt,
quam cum mentientibus credendo falluntur.
Usque adeo tamen rationalis natura refugit falsitatem,
et quantum potest devitat errorem, ut falli nolint
etiam quicumque amant fallere. Non enim sibi qui
mentitur videtur errare, sed alium in errorem mittere
credentem sibi. Et in ea quidem re non errat quam
mendacio contegit, si novit ipse quid verum sit:
sed in hoc fallitur, quod putat sibi suum non obesse
mendacium; cum magis facienti quam patienti obsit
omne peccatum.</p>
</div2>

<div2>
        <head>CAPUT XVIII.</head>
<div3>
          <head>6.</head>
          <p>
 <hi>Mendacium omne est peccatum,
sed aliud alio gravius. Non mentiri qui nesciens falsum
dicit, sed potius qui verum dicit quod putat falsum.</hi> 
Verum hic difficillima et latebrosissima gignitur
quaestio, de qua jam grandem librum, cum respondendi
necessitas nos urgeret, absolvimus: utrum ad
officium hominis justi pertineat aliquando mentiri. Nonnulli
enim eo usque progrediuntur, ut et pejerare, et
de rebus ad Dei cultum pertinentibus ac de ipsa Dei
natura falsum aliquid dicere, nonnunquam bonum
piumque opus esse contendant. Mihi autem videtur
peccatum quidem esse omne mendacium, sed
multum interesse quo animo et quibus de rebus quisque
mentiatur. Non enim sic peccat ille qui consulendi,
quomodo ille qui nocendi voluntate mentitur:
aut vero tantum nocet qui viatorem mentiendo in
diversum iter mittit, quantum is qui viam vitae mendacio
fallente depravat. Nemo sane mentiens judicandus
est, qui dicit falsum quod putat verum: quoniam
quantum in ipso est, non fallit ipse, sed fallitur. Non
itaque mendacii, sed aliquando temeritatis arguendus
est, qui falsa incautius credita pro veris habet.
Potiusque e contrario, quantum in ipso est, ille mentitur,
qui dicit verum quod putat falsum. Quantum
enim ad animum ejus attinet, quia non quod sentit hoc
dicit, non verum dicit, quamvis verum inveniatur
esse quod dicit: nec ullo modo liber est a mendacio,
qui ore nesciens verum loquitur, sciens autem voluntate
mentitur. Non consideratis itaque rebus ipsis
de quibus aliquid dicitur, sed sola intentione dicentis,
melior est qui nesciens falsum dicit, quoniam id
verum putat, quam qui mentiendi animum sciens
gerit, nesciens verum esse quod dicit. Ille namque
non aliud habet in animo, aliud in verbo: huic vero
qualecumque per se ipsum sit quod ab eo dicitur,
<pb n="0241"/>
aliud tamen clausum in pectore, aliud in lingua
promptum est; quod malum est proprium mentientis.
In ipsarum autem quae dicuntur consideratione
rerum tantum interest, qua in re quisque fallatur sive
mentiatur, ut cum falli quam mentiri minus sit malum,
quantum pertinet ad hominis voluntatem; tamen
longe tolerabilius sit in his quae a religione sunt
sejuncta, mentiri, quam in iis sine quorum fide vel
notitia Deus coli non potest, falli. Quod ut illustretur
exemplis, intueamur quale sit, si quispiam dum
mentitur, vivere nuntiet aliquem mortuum; et alius
dum fallitur, credat iterum Christum post quamlibet
longa tempora moriturum: nonne illo modo mentiri
quam isto modo falli imcomparabiliter praestat, multoque
minoris mali est in illum errorem aliquem inducere,
quam in istum ab aliquo induci?
</p>
        </div3>
      </div2>

<div2>
        <head>CAPUT XIX.</head>
<p> <hi>Error alius quidem alio perniciosior,
sed semper est malus.</hi> In quibusdam ergo rebus
magno, in quibusdam parvo, in quibusdam nullo
malo, in quibusdam nonnullo etiam bono fallimur.
Nam magno malo fallitur homo, cum hoc non credit
quod ad vitam ducit aeternam, vel hoc credit quod ad
mortem ducit aeternam. Parvo autem malo fallitur,
qui falsum pro vero approbando incidit in aliquas
molestias temporales, quibus tamen adhibita fidelis
patientia convertit eas in usum bonum. Velut si
quisquam bonum hominem putando qui malus est,
aliquid ab eo patiatur mali. Qui vero malum hominem
ita bonum credit, ut nihil ab eo patiatur mali,
nullo malo fallitur: nec in eum cadit illa prophetica
detestatio, <hi>Vae iis qui dicunt quod malum est bonum.</hi> 
De ipsis enim rebus quibus homines mali sunt,
non de hominibus dictum intelligendum est. Unde qui
adulterium dicit bonum, recte arguitur illa voce prophetica.
Qui vero ipsum hominem dicit bonum, quem
putat castum, nescit adulterum, non in doctrina rerum
bonarum et malarum, sed in occultis humanorum
fallitur morum; vocans hominem bonum, in quo putat
esse quod esse non dubitat bonum, et dicens
malum adulterum et bonum castum: sed hunc bonum
dicens, nesciendo adulterum esse, non castum.
Porro si per errorem evadit quisque perniciem, sicut
superius dixi nobis in itinere contigisse, etiam
boni aliquid homini errore confertur. Sed cum dico
in quibusdam rebus nullo malo aliquem, vel nonnullo
etiam bono falli; non ipsum errorem dico nullum
malum vel nonnullum bonum; sed malum quo
non venitur, vel bonum quo venitur errando, id est,
ex ipso errore quid non eveniat vel quid proveniat.
Nam ipse per se ipsum error aut magnum in re
magna, aut parvum in re parva, tamen semper est
malum. Quis enim nisi errans malum neget, approbare
<pb n="0242"/>
falsa pro veris aut improbare vera pro falsis,
aut habere incerta pro certis, vel certa pro incertis?
Sed aliud est bonum hominem putare qui malus est,
quod est erroris; et aliud est ex hoc malo aliud malum
non pati, si nihil noceat homo malus, qui est
putatus bonus. Itemque aliud est ipsam viam putare,
quae non est ipsa; et aliud est ex hoc erroris malo
aliquid boni consequi, velut est ab insidiis malorum
hominum liberari.</p>
</div2>

<div2>
        <head>CAPUT XX.</head>
<div3>
          <head>7.</head>
          <p>
 <hi>Non omne genus erroris esse peccatum.
Academicos refellit, qui ut error vitetur, omnem
assensionem suspendi volunt.</hi> Nescio sane utrum etiam
hujusmodi errores: cum homo de malo homine
bene sentit, qualis sit nesciens; aut pro eis quae per
sensus corporis capimus, occurrunt similia, quae spiritu
tanquam corpore, aut corpore tanquam spiritu
sentiuntur; quale putabat esse apostolus Petrus,
quando existimabat se visum videre, repente de claustris
et vinculis per angelum liberatus <note>(Act. XII, 9)</note>: aut
in ipsis rebus corporeis lene putatur esse quod asperum
est, aut dulce quod amarum est, aut bene olere
quod putidum est, aut tonare cum rheda transit, aut
illum esse hominem cum alius sit, quando duo simillimi
sibi sunt, quod in geminis saepe contingit; unde
ait ille,
</p>
          <l>Gratusque parentibus error:</l>
          <p> <note>(Virgil., Aeneid. lib. 10, v. 392.)</note> 
et caetera talia etiam peccata dicenda sint. Nec quaestio
nodosissima, quae homines acutissimos, Academicos
torsit, nunc mihi enodanda suscepta est;
utrum aliquid debeat sapiens approbare, ne incidat
in errorem, si pro veris approbaverit falsa, cum
omnia, sicut affirmant, vel occulta sint, vel incerta.
Unde tria confeci volumina in initio conversionis
meae, ne impedimento nobis essent, quae tanquam
in ostio contradicebant. Et utique fuerat removenda
inveniendae desperatio veritatis, quae illorum videtur
argumentationibus roborari. Apud illos ergo error
omnis putatur esse peccatum, quod vitari non posse
contendunt, nisi omnis suspendatur assensio. Errare
quippe dicunt eum quisquis assentitur incertis: nihilque
certum esse in hominum visis, propter indiscretam
similitudinem falsi, etiamsi quod videtur,
forte sit verum, acutissimis quidem, sed impudentissimis
conflictationibus disputant. Apud nos autem, <hi>Justus ex fide vivit 
 <note>(Rom. I, 17)</note>
          </hi>. At si tollatur assensio,
fides tollitur; quia sine assensione nihil creditur.
Et sunt vera quamvis non videantur, quae nisi
credantur, ad vitam beatam, quae non nisi aeterna
est, non potest perveniri. Cum istis vero utrum loqui
debeamus ignoro, qui, non victuros in aeternum, sed
in praesentia se vivere nesciunt: imo nescire se dicunt,
quod nescire non possunt. Neque enim quisquam
sinitur nescire se vivere: quandoquidem si
<pb n="0243"/>
non vivit, non potest aliquid vel nescire; quoniam
non solum scire, verum etiam nescire viventis est.
Sed videlicet non assentiendo quod vivant, cavere
sibi videntur errorem: cum etiam errando convincantur
vivere; quoniam non potest qui non vivit errare.
Sicut ergo nos vivere non solum verum, sed
etiam certum est; ita vera et certa sunt multa, quibus
non assentiri, absit ut sapientia potius quam dementia
nominanda sit.
</p>
        </div3>
      </div2>

<div2>
        <head>CAPUT XXI.</head>
<p> <hi>Error non semper peccatum, sed
semper malum.</hi> In quibus autem rebus nihil interest
ad capessendum Dei regnum, utrum credantur, an
non; vel utrum vera sive sint sive putentur, an falsa:
in his errare, id est, aliud pro alio putare, non arbitrandum
est esse peccatum; aut si est, minimum esse
atque levissimum. Postremo, qualecumque illud et
quantumcumque sit, ad illam viam non pertinet, qua
imus ad Deum: quae via fides est Christi, quae per
dilectionem operatur <note>(Galat. V, 6)</note>. Neque enim ab
hac via deviabat in geminis filiis gratus ille parentibus
error: aut ab hac via deviabat apostolus Petrus,
quando se existimans visum videre, aliud pro alio sic
putabat, ut a corporum imaginibus, in quibus se esse
arbitrabatur, vera in quibus erat corpora non dignosceret,
nisi cum ab illo angelus, per quem fuerat
liberatus, abscessit: aut ab hac via deviabat Jacob
patriarcha, quando viventem filium a bestia credebat
occisum <note>(Gen. XXXVII, 33)</note>. In his atque hujusmodi
falsitatibus, salva fide, quae in Deum nobis est, fallimur,
et via non relicta quae ad illum ducit, erramus:
qui errores etiamsi peccata non sunt, tamen in malis
hujus vitae deputandi sunt, quae ita subjecta est vanitati,
ut approbentur hic falsa pro veris, respuantur
vera pro falsis, teneantur incerta pro certis. Quamvis
enim haec ab ea fide absint, per quam veram certamque
ad aeternam beatitudinem tendimus; ab ea tamen
miseria non absunt, in qua adhuc sumus. Nullo
modo quippe falleremur in aliquo vel animi vel corporis
sensu, si jam vera illa atque perfecta felicitate
frueremur.</p>
</div2>

<div2>
        <head>CAPUT XXII.</head>
<p> <hi>Omne mendacium esse peccatum.</hi> Porro autem omne mendacium ideo dicendum est
esse peccatum, quia homo non solum quando scit
ipse quod verum sit, sed etiam si quando errat et
fallitur sicut homo, hoc debet loqui quod animo gerit;
sive illud verum sit, sive putetur et non sit. Omnis
autem qui mentitur, contra id quod animo sentit loquitur
voluntate fallendi. Et utique verba propterea
sunt instituta, non per quae se homines invicem fallant,
sed per quae in alterius quisque notitiam cogitationes
suas perferat. Verbis ergo uti ad fallaciam,
non ad quod instituta sunt, peccatum est. Nec ideo
ullum mendacium putandum est non esse peccatum,
quia possumus aliquando alicui prodesse mentiendo.
<pb n="0244"/>
Possumus enim et furando, si pauper cui palam datur,
sentit commodum, et dives cui clam tollitur, non
sentit incommodum: nec ideo tale furtum quisquam
dixerit non esse peccatum. Possumus et adulterando,
si aliqua, nisi ad hoc ei consentiatur, appareat amando
moritura, et si vixerit, poenitendo purganda: nec
ideo peccatum negabitur tale adulterium. Si autem
merito nobis placet castitas, quid offendit veritas, ut
propter alienam utilitatem illa non violetur adulterando,
et violetur ista mentiendo? Plurimum quidem
ad bonum profecisse homines, qui non nisi pro salute
hominis mentiuntur, non est negandum: sed in eorum
tali profectu merito laudatur, vel etiam temporaliter
remuneratur benevolentia, non fallacia, quae
ut ignoscatur sat est, non ut etiam praedicetur, maxime
in haeredibus Testamenti Novi, quibus dicitur, <hi>Sit in ore vestro, Est, est; Non, non: quod enim amplius
est, a malo est 
 <note>(Matth. V, 37)</note>
          </hi>. Propter quod malum,
quia subrepere in hac mortalitate non desinit,
etiam ipsi cohaeredes Christi dicunt, <hi>Dimitte nobis
debita nostra <note>(Id. VI, 12)</note>
          </hi>.</p>
</div2>

<div2>
        <head>CAPUT XXIII.</head>
<div3>
          <head>8.</head>
          <p>
 <hi>Causa rerum bonarum, bonitas
Dei; malarum, voluntas deficiens boni mutabilis.</hi> His
itaque pro hujus brevitatis necessitate tractatis, quoniam
causae cognoscendae sunt rerum bonarum et
malarum, quantum viae satis est quae nos perducat ad
regnum, ubi erit vita sine morte, sine errore veritas,
sine perturbatione felicitas: nequaquam dubitare debemus,
rerum quae ad nos pertinent bonarum causam
non esse nisi bonitatem Dei; malarum vero ab immutabili
bono deficientem boni mutabilis voluntatem,
prius angeli, hominis postea.
</p>
        </div3>
      </div2>

<div2>
        <head>CAPUT XXIV.</head>
<p> <hi>Secundae malorum causae, ignorantia
et concupiscentia.</hi> Hoc primum est creaturae
rationalis malum, id est, prima privatio boni: deinde
jam etiam nolentibus subintravit ignorantia rerum
agendarum, et concupiscentia noxiarum; quibus comites
subinferuntur error et dolor: quae duo mala
quando imminentia sentiuntur, ea fugitantis animi
motus vocatur metus. Porro animus cum adipiscitur
concupita, quamvis perniciosa vel inania, quoniam id
errore non sentit, vel delectatione morbida vincitur,
vel vana etiam laetitia ventilatur. Ex his morborum,
non ubertatis, sed indigentiae tanquam fontibus omnis
miseria naturae rationalis emanat.</p>
</div2>

<div2>
        <head>CAPUT XXV.</head>
<p> <hi>Poenae peccatis irrogatae.</hi> Quae tamen
natura in malis suis non potuit amittere beatitudinis
appetitum. Verum haec communia mala sunt
et hominum et angelorum pro sua malitia Domini justitia
damnatorum. Sed homo habet et poenam propriam,
qua etiam corporis morte punitus est. Mortis
ei quippe supplicium Deus comminatus fuerat, si peccaret:
sic eum munerans libero arbitrio, ut tamen
<pb n="0245"/>
regeret imperio, terreret exitio; atque in paradisi
felicitate tanquam in umbra vitae, unde justitia custodita
in meliora conscenderet, collocavit <note>(Gen.
II, 17, 15)</note>.</p>
</div2>

<div2>
        <head>CAPUT XXVI.</head>
<p> <hi>Peccati Adae poena in tota ipsius
stirpe. Contra Pelagianos.</hi> Hinc post peccatum exsul
effectus, stirpem quoque suam, quam peccando in se
tanquam in radice vitiaverat, poena mortis et damnationis
 obstrinxit: ut quidquid prolis ex illo et simul
damnata per quam peccaverat conjuge, per carnalem
concupiscentiam, in qua inobedientiae poena similis
retributa est, nasceretur, traheret originale peccatum,
quo traheretur per errores doloresque diversos ad illud
extremum cum desertoribus angelis vitiatoribus
et possessoribus et consortibus suis sine fine supplicium.
Sic <hi>per unum hominem peccatum intravit in mundum,
et per peccatum mors; et ita in omnes homines
pertransiit, in quo omnes peccaverunt <note>(Rom. V, 12)</note>
          </hi>.
Mudum quippe appellavit eo loco Apostolus universum
genus humanum.</p>
</div2>

<div2>
        <head>CAPUT XXVII.</head>
<p> <hi>Hominis conditio post Adae peccatum.
Hominis reformatio ex sola Dei misericordia.</hi> Ita ergo se res habebat: jacebat in malis, vel
etiam volvebatur, et de malis in mala praecipitabatur
totius humani generis massa damnata; et adjuncta
parti eorum qui peccaverant angelorum, luebat impiae
desertionis dignissimas poenas. Ad iram quippe Dei
pertinet justam, quidquid caeca et indomita concupiscentia
faciunt libenter mali, et quidquid manifestis
opertisque poenis patiuntur inviti: non sane Creatoris
desistente bonitate et malis angelis subministrare
vitam vivacemque potentiam, quae subministratio si
auferatur, interibunt; et hominum, quamvis de propagine
vitiata damnataque nascentium, formare semina
et animare, ordinare membra, per temporum
aetates, per locorum spatia vegetare sensus, alimenta
donare. Melius enim judicavit de malis bene facere,
quam mala nulla esse permittere. Et si quidem in
melius hominum reformationem nullam prorsus esse
voluisset, sicut impiorum nulla est angelorum, nonne
merito fieret, ut natura quae Deum deseruit, quae praeceptum
sui Creatoris, quod custodire facillime posset,
sua male utens potestate calcavit atque transgressa
est, quae in se sui Conditoris imaginem ab ejus lumine
contumaciter aversa violavit, quae salubrem servitutem
ab ejus legibus male libero abrupit arbitrio,
universa in aeternum desereretur ab eo, et pro suo
merito poenam penderet sempiternam? Plane ita faceret,
si tantum justus, non etiam misericors esset,
suamque indebitam misericordiam multo evidentius
in indignorum potius liberatione monstraret.</p>
</div2>

<div2>
        <head>CAPUT XXVIII.</head>
<div3>
          <head>9.</head>
          <p>
 <hi>Dejectis desertoribus angelis,
<pb n="0246"/>caeteri in beatitudine formati.</hi> Angelis igitur aliquibus
impia superbia deserentibus Deum, et in hujus aeris
imam caliginem de superna coelesti habitatione dejectis,
residuus numerus angelorum in aeterna cum
Deo beatitudine et sanctitate permansit. Neque enim
ex uno angelo lapso atque damnato caeteri propagati
sunt, ut eos sicut homines originale malum obnoxiae
successionis vinculis obligaret, atque universos traheret
ad debitas poenas: sed eo qui diabolus factus
est, cum sociis impietatis elato, et ipsa cum eis elatione
prostrato, caeteri pia obedientia Domino cohaeserunt,
accipientes etiam, quod illi non habuerunt,
certam scientiam, qua essent de sua sempiterna et
nunquam casura stabilitate securi.
</p>
        </div3>
      </div2>

<div2>
        <head>CAPUT XXIX.</head>
<p> <hi>In locum angelorum ejectorum
succedit pars hominum reparata.</hi> Placuit itaque universitatis
creatori atque moderatori Deo, ut quoniam non
tota multitudo angelorum Deum deserendo perierat,
ea quae perierat in perpetua perditione remaneret;
quae autem cum Deo illa deserente perstiterat, de sua
certissime cognita semper futura felicitate gauderet:
alia vero creatura rationalis quae in hominibus erat,
quoniam peccatis atque suppliciis et originalibus et
propriis tota perierat, ex ejus parte reparata, quod
angelicae societati ruina illa diabolica minuerat, suppleretur.
Hoc enim promissum est resurgentibus
sanctis, quod erunt aequales angelis Dei <note>(Luc. XX, 36)</note>.
Ita superna Jerusalem mater nostra, civitas Dei, nulla
civium suorum numerositate fraudabitur, aut uberiore
 etiam copia fortasse regnabit. Neque enim
numerum aut sanctorum hominum, aut immundorum
daemonum novimus, in quorum locum succedentes
filii sanctae matris, quae sterilis apparebat in terris,
in ea pace de qua illi ceciderunt, sine ullo temporis
termino permanebunt. Sed illorum civium numerus,
sive qui est, sive qui futurus est, in contemplatione
est ejus artificis, qui vocat ea quae non sunt, tanquam
ea quae sunt <note>(Rom. IV, 17)</note>, atque in mensura et numero
et pondere cuncta disponit <note>(Sap. XI, 21)</note>.</p>
</div2>

<div2>
        <head>CAPUT XXX.</head>
<p> <hi>Non meritis, nec libero arbitrio
reparari homines, sed gratia.</hi> Verum haec pars generis
humani, cui liberationem Deus regnumque promisit
aeternum, numquid meritis operum suorum reparari
potest? Absit. Quid enim boni operatur perditus,
nisi quantum fuerit a perditione liberatus? Numquid
libero voluntatis arbitrio? Et hoc absit: nam libero
arbitrio male utens homo, et se perdidit et ipsum.
<pb n="0247"/>
Sicut enim qui se occidit, utique vivendo se occidit,
sed se occidendo non vivit, nec se ipsum poterit resuscitare cum occiderit: ita cum libero peccaretur arbitrio, victore peccato amissum est liberum arbitrium; <hi>A quo enim quis devictus est, huic et servus addictus
est 
 <note>(II Petr. II, 19)</note>
          </hi>. Petri certe apostoli est ista
sententia: quae cum vera sit, qualis, quaeso, potest
servi addicti esse libertas, nisi quando eum peccare
delectat? Liberaliter enim servit, qui sui domini voluntatem
libenter facit. Ac per hoc ad peccandum liber
est, qui peccati servus est. Unde ad juste faciendum
liber non erit, nisi a peccato liberatus esse justitiae
coeperit servus. Ipsa est vera libertas propter recti
facti laetitiam, simul et pia servitus propter praecepti
obedientiam. Sed ad bene faciendum ista libertas
unde erit homini addicto et vendito, nisi redimat
cujus illa vox est, <hi>Si vos Filius liberaverit, tunc vere
liberi eritis <note>(Joan. VIII, 36)</note>
          </hi>? Quod antequam fieri in
homine incipiat, quomodo quisquam de libero arbitrio
in bono gloriatur opere, qui nondum est liber ad
operandum bene, nisi se vana superbia inflatus extollat?
quam cohibet Apostolus dicens, <hi>Gratia salvi
facti estis per fidem.</hi> </p>
</div2>

<div2>
        <head>CAPUT XXXI.</head>
<p> <hi>Fides et opera bona ex Dei
dono.</hi> Et ne ipsam sibi saltem fidem sic arrogarent,
ut non intelligerent divinitus esse donatam, sicut
idem apostolus alio loco dicit, se ut fidelis esset misericordiam
consecutum <note>(I Cor. VII, 25)</note>; hic quoque
adjunxit, atque ait, <hi>Et hoc non ex vobis, sed Dei donum
est; non ex operibus, ne forte quis extollatur.</hi> Et ne
putarentur fidelibus bona opera defutura, rursus adjecit: <hi>Ipsius enim sumus figmentum creati in Christo
Jesu in operibus bonis, quae praeparavit Deus, ut in
illis ambulemus 
 <note>(Ephes. II, 8-10)</note>
          </hi>. Tunc ergo efficimur
vere liberi, cum Deus nos fingit, id est, format et
creat, non ut homines, quod jam fecit; sed ut boni
homines simus, quod nunc gratia sua facit: ut simus
in Christo Jesu nova creatura <note>(Galat. VI, 15)</note>, secundum
quod dictum est, <hi>Cor mundum crea in me,
Deus <note>(Psal. L, 12)</note>
          </hi>. Neque enim cor ejus, quantum
pertinet ad naturam cordis humani, non jam creaverat
Deus.</p>
</div2>

<div2>
        <head>CAPUT XXXII.</head>
<p> <hi>Bona voluntas a Deo.</hi> Item ne
quisquam, etsi non de operibus, de ipso glorietur libero
arbitrio voluntatis, tanquam ab ipso incipiat
meritum, cui tanquam debitum reddatur praemium,
bene operandi ipsa libertas; audiat eumdem gratiae
praeconem dicentem, <hi>Deus est enim qui operatur in
vobis et velle et operari, pro bona voluntate <note>(Philipp.
II, 13)</note>
          </hi>. Et alio loco: <hi>Igitur non volentis, neque currentis,
sed miserentis est Dei <note>(Rom. IX, 16)</note>
          </hi>. Cum procul
dubio, si homo ejus aetatis est ut ratione jam
utatur, non possit credere, sperare, diligere, nisi velit,
<pb n="0248"/>
nec pervenire ad palmam supernae vocationis
Dei, nisi voluntate cucurrerit <note>(Philipp. III, 14)</note>. Quomodo
ergo <hi>non volentis, neque currentis, sed miserentis
est Dei,</hi> nisi quia et ipsa <hi>voluntas,</hi> sicut scriptum est, <hi>a Domino praeparatur 
 <note>(Prov. VIII, 35, sec. LXX)</note>
          </hi>?
Alioquin si propterea dictum est, <hi>Non volentis, neque
currentis, sed miserentis est Dei,</hi> quia ex utroque fit,
id est, et voluntate hominis, et misericordia Dei; ut
sic dictum accipiamus, <hi>Non volentis, neque currentis,
sed miserentis est Dei,</hi> tanquam diceretur, Non sufficit
sola voluntas hominis, si non sit etiam misericordia
Dei: non ergo sufficit et sola misericordia Dei, si
non sit etiam voluntas hominis: ac per hoc si recte
dictum est, <hi>Non volentis</hi> hominis, <hi>sed miserentis est
Dei,</hi> quia id voluntas hominis sola non implet; cur
non et e contrario recte dicitur, Non miserentis est Dei,
sed volentis est hominis, quia id misericordia Dei
sola non implet? Porro si nullus dicere christianus
audebit, Non miserentis est Dei, sed volentis est hominis,
ne Apostolo apertissime contradicat; restat
ut propterea recte dictum intelligatur, <hi>Non volentis,
neque currentis, sed miserentis est Dei,</hi> ut totum Deo
detur, qui hominis voluntatem bonam et praeparat
adjuvandam, et adjuvat praeparatam. Praecedit enim
bona voluntas hominis multa Dei dona, sed non
omnia: quae autem non praecedit ipsa, in eis est et
ipsa. Nam utrumque legitur in sanctis eloquiis; et, <hi>Misericordia ejus praeveniet me 
 <note>(Psal. LVIII, 11)</note>
          </hi>; et, <hi>Misericordia ejus subsequetur me 
 <note>(Psal. XXII, 6)</note>
          </hi>. Nolentem
praevenit, ut velit; volentem subsequitur, ne
frustra velit. Cur enim admonemur orare pro inimicis
nostris <note>(Matth. V, 44)</note>, utique nolentibus pie vivere,
nisi ut Deus in illis operetur et velle? Itemque cur
admonemur petere ut accipiamus <note>(Id. VII, 7)</note>, nisi ut
ab illo fiat quod volumus, a quo factum est ut velimus?
Oramus ergo pro inimicis nostris, ut misericordia
Dei praeveniat eos, sicut praevenit et nos: oramus
autem pro nobis, ut misericordia ejus subsequatur
nos.</p>
</div2>

<div2>
        <head>CAPUT XXXIII.</head>
<div3>
          <head>10.</head>
          <p>
 <hi>Homines natos omnes irae
filios eguisse reconciliatore Christo. Ira Dei quid.</hi> Tenebatur
itaque justa damnatione genus humanum,
et omnes erant irae filii. De qua ira scriptum est: <hi>Quoniam omnes dies nostri defecerunt, et in ira tua defecimus;
anni nostri sicut aranea meditabuntur 
 <note>(Psal.
LXXXIX, 9)</note>
          </hi>. De qua ira dicit etiam Job: <hi>Homo enim
natus ex muliere, brevis vitae et plenus irae <note>(Job XIV, 1)</note>
          </hi>.
De qua ira dicit et Dominus Jesus: <hi>Qui credit in Filium,
habet vitam aeternam; qui autem non credit in
Filium, non habet vitam</hi>, <hi>sed ira Dei manet super
eum <note>(Joan. III, 36)</note>
          </hi>: non ait, veniet; sed, <hi>manet.</hi> 
Cum hac quippe omnis homo nascitur. Propter quod
dicit Apostolus: <hi>Fuimus enim et nos natura filii irae,
sicut et caeteri <note>(Ephes. II, 3)</note>
          </hi>. In hac ira cum essent
homines per originale peccatum, tanto gravius et
perniciosius, quanto majora vel plura insuper addiderant,
<pb n="0249"/>
necessarius erat mediator, hoc est reconciliator,
qui hanc iram sacrificii singularis, cujus umbrae
omnia sacrificia Legis et Prophetarum, oblatione
placaret. Unde dicit Apostolus: <hi>Si enim cum inimici
essemus, reconciliati sumus Deo per mortem Filii ejus,
multo magis reconciliati nunc in sanguine ejus salvi
erimus ab ira per ipsum <note>(Rom. V, 10, 9)</note>
          </hi>. Cum autem
Deus irasci dicitur, non ejus significatur perturbatio,
qualis est in animo irascentis hominis; sed ex humanis
motibus translato vocabulo, vindicta ejus, quae
non nisi justa est, irae nomen accepit. Quod ergo per
mediatorem reconciliamur Deo, et accipimus Spiritum
sanctum, ut ex inimicis efficiamur filii: <hi>Quotquot
enim Spiritu Dei aguntur, hi filii sunt Dei <note>(Id.
VIII, 14)</note>
          </hi>: haec est gratia Dei per Jesum Christum
Dominum nostrum.
</p>
        </div3>
      </div2>

<div2>
        <head>CAPUT XXXIV.</head>
<p> <hi>Christus mediator ineffabili
Verbi incarnatione natus ex Maria. Contra Apollinaristas.</hi> De quo mediatore longum est, ut quanta dignum
est, tanta dicantur, quamvis ab homine dici
digne non possint. Quis enim hoc solum congruentibus
explicet verbis, quod <hi>Verbum caro factum est,
et habitavit in nobis <note>(Joan. I, 14)</note>
          </hi>, ut crederemus in
Dei Patris omnipotentis unicum Filium natum de
Spiritu sancto et Maria virgine? Ita quippe Verbum
caro factum est, a divinitate carne suscepta, non in
carnem divinitate mutata. Carnem porro hic hominem
debemus accipere, a parte totum significante
locutione: sicut dictum est, <hi>Quoniam ex operibus
Legis non justificabitur omnis caro <note>(Rom. III, 20)</note>
          </hi>, id
est omnis homo. Nam nihil naturae humanae in illa
susceptione fas est dicere defuisse; sed naturae ab
omni peccati nexu omni modo liberae: non qualis de
utroque sexu nascitur per concupiscentiam carnis
cum obligatione delicti, cujus reatus regeneratione
diluitur; sed qualem de virgine nasci oportebat,
quem fides matris, non libido conceperat: quo si
vel nascente corrumperetur ejus integritas, non jam
ille de virgine nasceretur; eumque falso, quod absit,
natum de virgine Maria tota confiteretur Ecclesia;
quae imitans ejus matrem quotidie parit membra
ejus, et virgo est. Lege, si placet, de virginitate
sanctae Mariae meas litteras ad illustrem virum,
quem cum honore ac dilectione nomino Volusianum <note>(Epist. 137)</note>.</p>
</div2>

<div2>
        <head>CAPUT XXXV.</head>
<p> <hi>Christus Deus simul et homo.
Contra errorem qui Leporii, et postea Nestorianorum
fuit.</hi> Proinde Christus Jesus Dei Filius, est et Deus
et homo. Deus ante omnia saecula, homo in nostro
saeculo. Deus, quia Dei Verbum; <hi>Deus</hi> enim <hi>erat
Verbum <note>(Joan. I, 1)</note>
          </hi>: homo autem, quia in unitatem
 personae accessit Verbo anima rationalis et caro.
<pb n="0250"/>
Quocirca in quantum Deus est, ipse et Pater unum
sunt <note>(Joan. X, 30)</note>: in quantum autem homo est, Pater
major est illo <note>(Id. XIV, 28)</note>. Cum enim esset unicus
Dei Filius, non gratia, sed natura, ut esset etiam
plenus gratia, factus est et hominis filius: idemque
ipse utrumque ex utroque unus Christus. Quia <hi>cum
in forma Dei esset, non rapinam arbitratus est,</hi> quod
natura erat, id est, <hi>esse aequalis Deo. Exinanivit</hi> autem <hi>se, accipiens formam servi 
 <note>(Philipp. II, 6 et 7)</note>
          </hi>, non
amittens vel minuens formam Dei. Ac per hoc et minor
est factus, et mansit aequalis, utrumque unus,
sicut dictum est: sed aliud propter Verbum, aliud
propter hominem: propter Verbum aequalis Patri,
propter hominem minor. Unus Dei Filius, idemque
hominis filius; unus hominis filius, idemque Dei Filius:
non duo filii Dei Deus et homo, sed unus Dei
Filius; Deus sine initio, homo a certo initio, Dominus
noster Jesus Christus.</p>
</div2>

<div2>
        <head>CAPUT XXXVI.</head>
<div3>
          <head>11.</head>
          <p>
 <hi>Gratia commendata in homine
Christo ad dignitatem Filii Dei nullis meritis
evecto.</hi> Hic omnino granditer et evidenter Dei gratia
commendatur. Quid enim natura humana in homine
Christo meruit, ut in unitatem personae unici Filii
Dei singulariter esset assumpta? Quae bona voluntas,
cujus boni propositi studium, quae bona opera praecesserunt,
quibus mereretur iste homo una fieri persona
cum Deo? Numquid antea fuit homo, et hoc ei
singulare beneficium praestitum est, cum singulariter
promereretur Deum? Nempe ex quo esse homo
coepit, non aliud coepit esse homo quam Dei Filius;
et hoc unicus, et propter Deum Verbum, quod illo
suscepto caro factum est, utique Deus: ut quemadmodum
est una persona quilibet homo, anima scilicet
rationalis et caro, ita sit Christus una persona,
Verbum et homo. Unde naturae humanae tanta gloria,
nullis praecedentibus meritis sine dubitatione gratuita,
nisi quia magna hic et sola Dei gratia fideliter et sobrie
considerantibus evidenter ostenditur, ut intelligant
homines per eamdem gratiam se justificari a
peccatis, per quam factum est ut homo Christus
nullum habere posset peccatum? Sic et ejus matrem
angelus salutavit, quando ei futurum annuntiavit hunc
partum: <hi>Ave,</hi> inquit, <hi>gratia plena.</hi> Et paulo post: <hi>Invenisti,</hi> 
 ait, <hi>gratiam apud Deum <note>(Luc. I, 28 et 30)</note>
          </hi>.
Et haec quidem gratia plena, et invenisse apud Deum
gratiam dicitur, ut Domini sui, imo omnium Domini
mater esset. De ipso autem Christo Joannes evangelista
cum dixisset, <hi>Et Verbum caro factum est, et habitavit
in nobis; Et vidimus,</hi> inquit, <hi>gloriam ejus quasi unigeniti
a Patre, plenum gratiae et veritatis.</hi> Quod ait, <hi>Verbum caro factum est;</hi> 
 hoc est, <hi>plenum gratiae:</hi> quod
ait, <hi>gloriam unigeniti a Patre;</hi> hoc est, <hi>plenum veritatis.</hi> 
Veritas quippe ipsa, unigenitus Dei Filius, non
gratia, sed natura, gratia suscepit hominem tanta
<pb n="0251"/>
unitate personae, ut idem ipse esset etiam hominis
filius.
</p>
        </div3>
      </div2>

<div2>
        <head>CAPUT XXXVII.</head>
<p> <hi>Nativitas Christi eo quod est de
Spiritu sancto, gratiam demonstrat.</hi> Idem namque
Jesus Christus Filius Dei unigenitus, id est unicus,
Dominus noster, natus est de Spiritu sancto et virgine
Maria. Et utique Spiritus sanctus Dei donum est, quod
quidem et ipsum est aequale donanti: et ideo Deus
est etiam Spiritus sanctus, Patre Filioque non minor.
Ex hoc ergo quod de Spiritu sancto est secundum
hominem nativitas Christi, quid aliud quam ipsa
gratia demonstratur? Cum enim virgo quaesivisset ab
angelo, quomodo id fieret quod ei nuntiabat, quandoquidem
illa virum non cognosceret; respondit Angelus: <hi>Spiritus sanctus superveniet in te, et virtus Altissimi
obumbrabit tibi; ideoque et quod nascetur ex te sanctum,
vocabitur Filius Dei 
 <note>(Luc. I, 35)</note>
          </hi>. Et Joseph cum vellet
eam dimittere, suspicatus adulteram, quam sciebat
non de se gravidam, tale responsum ab angelo accepit: <hi>Noli timere accipere Mariam conjugem tuam; quod
enim in ea natum est, de Spiritu sancto est 
 <note>(Matth. I, 20)</note>
          </hi>:
id est, quod tu esse de alio viro suspicaris, de Spiritu
sancto est.</p>
</div2>

<div2>
        <head>CAPUT XXXVIII.</head>
<div3>
          <head>12.</head>
          <p>
 <hi>Christus de Spiritu sancto
non ut de patre natus, sed de Maria ut de matre.</hi> 
Numquid tamen ideo dicturi sumus patrem hominis
Christi esse Spiritum sanctum, ut Deus Pater Verbum
genuerit, Spiritus sanctus hominem, ex qua utraque
substantia Christus unus esset, et Dei Patris filius
secundum Verbum, et Spiritus sancti filius secundum
hominem; quod eum Spiritus sanctus tanquam pater
ejus de matre virgine genuisset? Quis hoc dicere audebit?
Nec opus est ostendere disputando quanta alia
sequantur absurda, cum hoc ipsum jam ita sit absurdum,
ut nullae fideles aures id valeant sustinere.
Proinde, sicut confitemur, Dominus noster Jesus
Christus, qui de Deo Deus, homo autem natus est de
Spiritu sancto et virgine Maria, utraque substantia,
divina scilicet atque humana, Filius est unicus Dei
Patris omnipotentis, de quo procedit Spiritus sanctus.
Quomodo ergo dicimus Christum natum de Spiritu
sancto, si non eum genuit Spiritus sanctus? An
quia fecit eum? Quoniam Dominus noster Jesus
Christus in quantum Deus est, <hi>omnia per ipsum facta
sunt <note>(Joan. I, 3)</note>
          </hi>: in quantum autem homo est, et
ipse factus est, sicut Apostolus dicit: <hi>Factus est ex
semine David secundum carnem <note>(Rom. I, 3)</note>
          </hi>. Sed cum
illam creaturam quam Virgo concepit et peperit,
quamvis ad solam personam Filii pertinentem, tota
Trinitas fecerit; neque enim separabilia sunt opera
Trinitatis; cur in ea facienda solus Spiritus sanctus
nominatus est? An et quando unus trium in aliquo
opere nominatur, universa operari Trinitas intelligitur?
Ita vero est, et exemplis doceri potest. Sed non
est in hoc diutius immorandum. Illud enim movet
<pb n="0252"/>
quomodo dictum sit, Natus de Spiritu sancto, cum
filius nullo modo sit Spiritus sancti. Neque enim quia
mundum istum fecit Deus, dici eum fas est Dei filium,
aut eum natum de Deo; sed factum, vel creatum, vel
conditum, vel institutum ab illo, vel si quid hujusmodi
recte possumus dicere. Hic ergo, cum confiteamur
natum de Spiritu sancto et virgine Maria, quomodo
non sit filius Spiritus sancti, et sit filius virginis
Mariae, cum et de illo et de illa sit natus, explicare
difficile est. Procul dubio quippe non sic de illo ut de
patre, sic autem de illa ut de matre natus est.
</p>
        </div3>
      </div2>

<div2>
        <head>CAPUT XXXIX.</head>
<p> <hi>Non quidquid ex aliquo nascitur,
ejus filius dicendus.</hi> Non igitur concedendum est quidquid
de aliqua re nascitur, continuo ejusdem rei
filium nuncupandum. Ut enim omittam aliter de homine
nasci filium, aliter capillum, pediculum, lumbricum,
quorum nihil est filius: ut ergo haec omittam,
quoniam tantae rei deformiter comparantur; certe qui
nascuntur ex aqua et Spiritu sancto, non aquae filios
eos rite dixerit quispiam: sed plane dicuntur filii Dei
Patris et matris Ecclesiae. Sic ergo de Spiritu sancto
natus est filius Dei Patris, non Spiritus sancti. Nam
et illud quod de capillo et de caeteris diximus, ad hoc
tantum valet, ut admoneamur non omne quod de
aliquo nascitur, etiam filium ejus de quo nascitur
posse dici. Sicut non omnes qui dicuntur alicujus filii,
consequens est ut de illo etiam nati esse dicantur;
sicut sunt qui adoptantur. Dicuntur etiam filii gehennae,
non ex illa nati, sed in illam praeparati, sicut filii regni
qui praeparantur in regnum.</p>
</div2>

<div2>
        <head>CAPUT XL.</head>
<p> <hi>Modus quo natus est Christus de
Spiritu sancto, insinuat gratiam unionis hypostaticae.</hi> Cum itaque de aliquo nascatur aliquid etiam non eo
modo ut sit filius, nec rursus omnis qui dicitur
filius, de illo sit natus cujus dicitur filius; profecto
modus iste quo natus est Christus de Spiritu
sancto non sicut filius, et de Maria virgine sicut filius,
insinuat nobis gratiam Dei, qua homo nullis praecedentibus
meritis, in ipso exordio naturae suae quo esse
coepit, Verbo Deo copularetur in tantam personae
unitatem, ut idem ipse esset filius Dei qui filius hominis,
et filius hominis qui filius Dei: ac sic in naturae
humanae susceptione fieret quodam modo ipsa gratia
illi homini naturalis, quae nullum peccatum posset
admittere. Quae gratia propterea per Spiritum sanctum
fuerat significanda, quia ipse proprie sic est Deus,
ut dicatur etiam Dei donum <note>(Act. VIII, 20)</note>. Unde
sufficienter loqui (si tamen id fieri potest), valde
prolixae disputationis est.</p>
</div2>

<div2>
        <head>CAPUT XLI.</head>
<div3>
          <head>13.</head>
          <p>
 <hi>Christus sine peccato, sed peccatum
factus.</hi> Nulla igitur voluptate carnalis concupiscentiae
seminatus sive conceptus, et ideo nullum
peccatum originaliter trahens; Dei quoque gratia
Verbo Patris unigenito, non gratia Filio, sed natura,
<pb n="0253"/>
in unitate personae modo mirabili et ineffabili adjunctus
atque concretus, et ideo nullum peccatum et ipse
committens; tamen propter similitudinem carnis peccati
in qua venerat <note>(Rom. VIII, 3)</note>, dictus est et ipse
peccatum, sacrificandus ad diluenda peccata. In vetere
quippe lege peccata vocabantur sacrificia pro peccatis <note>(Osee IV, 8)</note>:
quod vere iste factus est cujus umbrae
erant illa. Hinc Apostolus cum dixisset, <hi>Obsecramus
pro Christo reconciliari Deo;</hi> continuo subjunxit atque
ait: <hi>Eum qui non noverat peccatum, pro nobis peccatum
fecit, ut nos simus justitia Dei in ipso <note>(II Cor. V,
20, 21)</note>
          </hi>. Non ait, ut in quibusdam mendosis codicibus
legitur, Is qui non noverat peccatum, pro nobis
peccatum fecit; tanquam pro nobis Christus
ipse peccaverit: sed ait, <hi>Eum qui non noverat peccatum,</hi> 
id est Christum, <hi>pro nobis peccatum fecit</hi> 
Deus, cui reconciliandi sumus, hoc est, sacrificium
pro peccatis, per quod reconciliari valeremus.
Ipse ergo peccatum, ut nos justitia; nec nostra, sed
Dei; nec in nobis, sed in ipso: sicut ipse peccatum,
non suum, sed nostrum; nec in se, sed in nobis
constitutum, similitudine carnis peccati, in qua crucifixus
est, demonstravit: ut quoniam peccatum ei
non inerat, ita quodam modo peccato moreretur, dum
moritur carni, in qua erat similitudo peccati; et
cum secundum vetustatem peccati nunquam ipse
vixisset, nostram ex morte veteri, qua in peccato
mortui fueramus, reviviscentem vitam novam sua
resurrectione signaret.
</p>
        </div3>
      </div2>

<div2>
        <head>CAPUT XLII.</head>
<p> <hi>Baptismus datur, ut moriamur,
et reviviscamus.</hi> Ipsum est quod in nobis celebratur,
magnum Baptismatis sacramentum, ut quicumque ad
istam pertinent gratiam, moriantur peccato, sicut
ipse peccato mortuus dicitur, quia mortuus est carni,
hoc est, peccati similitudini: et vivant a lavacro renascendo,
sicut ipse a sepulcro resurgendo, quamlibet
corporis aetatem gerant.</p>
</div2>

<div2>
        <head>CAPUT XLIII.</head>
<p> <hi>In Baptismo omnes peccato mori,
et parvulos, et majores.</hi> A parvulo enim recens nato
usque ad decrepitum senem, sicut nullus est prohibendus
a Baptismo, ita nullus est qui non peccato
moriatur in Baptismo: sed parvuli tantum originali,
majores autem etiam iis omnibus moriuntur peccatis,
quaecumque male vivendo addiderunt ad illud quod
nascendo traxerunt.</p>
</div2>

<div2>
        <head>CAPUT XLIV.</head>
<p> <hi>Figura,</hi> <foreign xml:lang="greek">ἑτέρωσις,</foreign> <hi>qua numerus accipitur
pro numero.</hi> Sed ideo etiam ipsi peccato mori plerumque
dicuntur, cum procul dubio non uni, sed multis
peccatis omnibusque moriantur, quaecumque jam propria
commiserunt, vel cogitatione, vel locutione, vel
opere; quia etiam per singularem numerum pluralis
numerus significari solet: sicut ait ille,  « Uterumque
armato milite complent »  <note>(Virgil. Aeneid, lib. 2, V\.
20)</note>; quamvis hoc multis militibus fecerint. Et in
nostris Litteris legitur, <hi>Ora ergo ad Dominum, ut auferat
<pb n="0254"/>
a nobis serpentem <note>(Num. XXI, 7, sec. LXX)</note>
          </hi>; non
ait serpentes, quos patiebatur populus, ut hoc diceret:
et innumerabilia talia. Cum vero et illud originale
unum plurali numero significatur, quando dicimus in
peccatorum remissionem baptizari parvulos, nec dicimus
in remissionem peccati; illa est e contrario
locutio, qua per pluralem significatur numerus singularis.
Sicut in Evangelio Herode mortuo dictum
est, <hi>Mortui sunt enim qui quaerebant animam pueri <note>(Matth. II, 20)</note>
          </hi>:
non dictum est, mortuus est. Et in
Exodo, <hi>Fecerunt,</hi> inquit, <hi>sibi deos aureos;</hi> cum unum
vitulum fecerint, de quo dixerunt, <hi>Hi sunt dii tui
Israel, qui eduxerunt te de terra Aegypti <note>(Exod. XXXII,
31, 4)</note>
          </hi>: et hic pluralem ponentes pro singulari.</p>
</div2>

<div2>
        <head>CAPUT XLV.</head>
<p> <hi>In primo hominis peccato plures
peccati species.</hi> Quamvis et in illo peccato uno, quod
per unum hominem intravit in mundum, et in omnes
homines pertransiit <note>(Rom. V, 12)</note>, propter quod etiam
parvuli baptizantur, possint intelligi plura peccata, si
unum ipsum in sua quasi membra singula dividatur.
Nam et superbia estillic, quia homo in sua potius esse,
quam in Dei potestate dilexit; et sacrilegium, quia
Deo non credidit; et homicidium, quia se praecipitavit
in mortem; et fornicatio spiritualis, quia integritas
mentis humanae serpentina suasione corrupta est; et furtum,
quia cibus prohibitus usurpatus est; et avaritia,
quia plus quam illi sufficere debuit appetivit: et si
quid aliud in hoc uno admisso diligenti consideratione
inveniri potest.</p>
</div2>

<div2>
        <head>CAPUT XLVI.</head>
<p> <hi>Peccatis parentum non tantum
primorum obligari filios, probabile est.</hi> Parentum quoque
peccatis parvulos obligari, non solum primorum
hominum, sed etiam suorum, de quibus ipsi nati sunt,
non improbabiliter dicitur. Illa quippe divina sententia, <hi>Reddam peccata patrum in filios 
 <note>(Deut. V, 9)</note>
          </hi>;
tenet eos utique antequam per regenerationem ad
Testamentum Novum incipiant pertinere. Quod Testamentum
prophetabatur, cum diceretur per Ezechielem
non accepturos filios peccata patrum suorum, nec
ulterius futuram in Israel parabolam illam: <hi>Patres
manducaverunt uvam acerbam, et dentes filiorum obstupuerunt 
 <note>(Ezech. XVIII, 1-20)</note>
          </hi>. Ideo enim quisque renascitur,
ut solvatur in eo quidquid peccati est cum
quo nascitur. Nam peccata quae male agendo postea
committuntur, possunt et poenitendo sanari, sicut
etiam post Baptismum fieri videmus. Ac per hoc non
est instituta regeneratio, nisi quia vitiosa est generatio;
usque adeo ut etiam de legitimo matrimonio
procreatus dicat, <hi>In iniquitatibus conceptus sum, et in
peccatis mater mea me in utero aluit <note>(Psal. L, 7)</note>
          </hi>. Neque
hic dixit, In iniquitate, vel peccato, cum et hoc
recte dici posset: sed iniquitates et peccata dicere
maluit. Quia et in illo uno, quod in omnes homines
pertransiit, atque tam magnum est, ut eo mutaretur
<pb n="0255"/>
et converteretur in necessitatem mortis humana natura,
reperiuntur, sicut supra disserui, plura peccata,
et alia parentum, quae etsi non ita possunt mutare
naturam, reatu tamen obligant filios, nisi gratuita
gratia et misericordia divina subveniat.</p>
</div2>

<div2>
        <head>CAPUT XLVII.</head>
<p> <hi>Quousque parentum peccata propagentur
in filios, non temere definiendum.</hi> Sed de peccatis
aliorum parentum, quibus ab ipso Adam usque
ad patrem suum progeneratoribus suis quisque succedit,
non immerito disceptari potest: utrum omnium
malis actibus et multiplicatis delictis originalibus qui
nascitur implicetur, ut tanto pejus quanto posterius
quisque nascatur; an propterea Deus in tertiam et
quartam generationem de peccatis parentum eorum
posteris comminetur, quia iram suam quantum ad
progeneratorum culpas non extendit ulterius moderatione
miserationis suae; ne illi quibus regenerationis
gratia non confertur, nimia sarcina in ipsa sua
aeterna damnatione premerentur, si cogerentur ab
initio generis humani omnium praecedentium parentum
suorum originaliter peccata contrahere, et poenas
pro eis debitas pendere: an aliud aliquid de re tanta,
Scripturis sanctis diligentius perscrutatis atque tractatis,
valeat vel non valeat reperiri, temere affirmare
non audeo.</p>
</div2>

<div2>
        <head>CAPUT XLVIII.</head>
<div3>
          <head>14.</head>
          <p>
 <hi>Peccatum originale non aboletur
nisi per Christum.</hi> Illud tamen unum peccatum, quod
tam magnum in loco et habitu tantae felicitatis admissum
est, ut in uno homine originaliter, atque, ut ita
dixerim, radicaliter totum genus humanum damnaretur,
non solvitur ac diluitur nisi per unum mediatorem
Dei et hominum hominem Christum Jesum <note>(I Tim. II,
5)</note>, qui solus potuit ita nasci, ut ei non opus esset
renasci.
</p>
        </div3>
      </div2>

<div2>
        <head>CAPUT XLIX.</head>
<p> <hi>Baptismo Joannis non fiebat regeneratio.
Christus cur baptizari a Joanne voluit.</hi> Non
enim renascebantur, qui baptismate Joannis baptizabantur <note>(Matth. III, 13)</note>,
a quo et ipse baptizatus est:
sed quodam praecursorio illius ministerio qui dicebat, <hi>Parate viam Domino 
 <note>(Luc. III, 4)</note>
          </hi>, huic uni in quo solo
renasci poterant parabantur. Hujus enim baptismus
est non in aqua tantum, sicut fuit Joannis, verum
etiam in Spiritu sancto <note>(Marc. I, 8)</note>; ut de illo Spiritu
regeneretur quisquis in Christum credit, de quo
Christus generatus regeneratione non eguit. Unde
vox illa Patris quae super baptizatum facta est, <hi>Ego hodie
genui te <note>(Psal. II, 7; Hebr. V, 5)</note>
          </hi>; non unum illum temporis
diem quo baptizatus est, sed immutabilis aeternitatis
ostendit, ut illum hominem ad Unigeniti personam
pertinere monstraret. Ubi enim dies nec hesterni
fine inchoatur, nec initio crastini terminatur,
semper hodiernus est. In aqua ergo baptizari voluit a
Joanne, non ut ejus iniquitas ulla dilueretur, sed ut
magna commendaretur humilitas. Ita quippe nihil in
eo baptismus quod ablueret, sicut mors nihil quod
<pb n="0256"/>
puniret, invenit; ut diabolus veritate justitiae, non
violentia potestatis oppressus et victus, quoniam
ipsum sine ullo peccati merito iniquissime occiderat,
per ipsum justissime amitteret quos peccati merito
detinebat. Utrumque igitur ab illo, id est, et baptismus
et mors, certae dispensationis causa, non miseranda
necessitate, sed miserante potius voluntate susceptum
est; ut unus peccatum tolleret mundi, sicut unus
peccatum misit in mundum, hoc est, in universum genus
humanum.</p>
</div2>

<div2>
        <head>CAPUT L.</head>
<p> <hi>Per Christum tolli non tantum originale
peccatum, sed et caetera superaddita.</hi> Nisi quod
ille unus unum peccatum misit in mundum, iste vero
unus non solum illud unum, sed cuncta simul abstulit
quae addita invenit. Unde dicit Apostolus: <hi>Non
sicut per unum peccantem</hi>, <hi>ita est et donum: nam judicium
quidem ex uno in condemnationem, gratia autem
ex multis delictis in justificationem.</hi> Quia utique illud
unum quod originaliter trahitur, etiam si solum sit,
obnoxios damnationi facit: gratia vero ex multis delictis
justificat hominem, qui praeter illud unum quod
communiter cum omnibus originaliter traxit, sua
quoque propria multa commisit.</p>
</div2>

<div2>
        <head>CAPUT LI.</head>
<p> <hi>A damnatione Adae nemo liberatus
nisi in Christo renatus.</hi> Verumtamen quod paulo
post dicit, <hi>Sicut per unius delictum in omnes homines
ad condemnationem, ita et per unius justitiam in omnes
homines ad justificationem vitae <note>(Rom. V, 16, 18)</note>
          </hi>; satis
indicat, ex Adam neminem natum nisi damnatione
detineri, et neminem nisi in Christo renatum a damnatione
liberari.</p>
</div2>

<div2>
        <head>CAPUT LII.</head>
<p> <hi>Baptismus mortis ac resurrectionis
Christi similitudo in parvulis perinde ac in majoribus.</hi> De qua per unum hominem poena et per unum hominem
gratia cum locutus fuisset, quantum illi Epistolae
suae loco sufficere judicavit, deinde sacri baptismatis in
cruce Christi grande mysterium commendavit eo modo,
ut intelligamus nihil aliud esse in Christo baptismum,
nisi mortis Christi similitudinem; nihil autem aliud
mortem Christi crucifixi, nisi remissionis peccati similitudinem:
ut quemadmodum in illo vera mors facta
est, sic in nobis vera remissio peccatorum; et quemadmodum
in illo vera resurrectio, ita in nobis vera justificatio.
Ait enim, <hi>Quid ergo dicemus? Permanebimus in
peccato, ut gratia abundet?</hi> Dixerat enim superius, <hi>Ubi,
enim abundavit peccatum, superabundavit gratia <note>(Ibid.
20)</note>
          </hi>. Et ideo quaestionem sibi ipse proposuit, utrum
propter abundantiam gratiae consequendam in peccato
sit permanendum. Sed respondit, <hi>Absit:</hi> atque subjecit, <hi>Si mortui sumus peccato, quomodo vivemus in eo?</hi> 
 Deinde
ut ostenderet nos mortuos esse peccato: <hi>An ignoratis,</hi> 
inquit, <hi>quoniam quicumque baptizati sumus in Christo
Jesu, in morte ipsius baptizati sumus?</hi> Si ergo hinc
ostendimur mortui esse peccato, quia in morte Christi
baptizati sumus; profecto et parvuli qui baptizantur
in Christo, peccato moriuntur, quia in morte ipsius
<pb n="0257"/>
baptizantur. Nullo enim excepto dictum est, <hi>Quicumque
baptizati sumus in Christo Jesu, in morte ipsius
baptizati sumus.</hi> Et ideo dictum est, ut probaretur
mortuos nos esse peccato. Cui autem peccato parvuli
renascendo moriuntur, nisi quod nascendo traxerunt?
Ac per hoc etiam ad ipsos pertinet quod sequitur
dicens: <hi>Consepulti sumus ergo illi per Baptismum
in mortem, ut quemadmodum surrexit Christus a
mortuis per gloriam Patris, ita et nos in novitate vitae
ambulemus. Si enim complantati facti sumus similitudini
mortis ejus, simul et resurrectionis erimus: hoc
scientes, quia vetus homo noster simul crucifixus est, ut
evacuetur corpus peccati, ut ultra non serviamus peccato.
Qui enim mortuus est, justificatus est a peccato. Si
autem mortui sumus cum Christo, credimus quia simul
etiam vivemus cum illo: scientes quia Christus resurgens
a mortuis, jam non moritur, mors illi ultra non dominabitur.
Quod enim mortuus est peccato, mortuus est
semel: quod autem vivit, vivit Deo. Ita et vos existimate
mortuos quidem vos esse peccato, vivere autem Deo in
Christo Jesu <note>(Rom. VI, 1-11)</note>
          </hi>. Hinc enim probare coeperat
non esse nobis permanendum in peccato, ut
gratia abundet; et dixerat, <hi>Si mortui sumus peccato,
quomodo vivemus in eo?</hi> Atque ut ostenderet mortuos
nos esse peccato, subjecerat, <hi>An ignoratis, quoniam
quicumque baptizati sumus in Christo Jesu, in morte
ipsius baptizati sumus?</hi> Sic itaque totum locum istum
clausit, ut coepit. Mortem quippe Christi sic insinuavit,
ut etiam ipsum mortuum diceret esse peccato.
Cui peccato, nisi carni, in qua erat, non peccatum,
sed similitudo peccati, et ideo nomine appellata est
peccati? Baptizatis itaque in morte Christi, in qua
non solum majores, verum etiam parvuli baptizantur,
ait, <hi>Sic et vos,</hi> id est quemadmodum Christus, <hi>sic et
vos existimate vos mortuos esse peccato, vivere autem
Deo in Christo Jesu.</hi> </p>
</div2>

<div2>
        <head>CAPUT LIII.</head>
<p> <hi>Crux Christi, sepultura, resurrectio,</hi> etc., <hi>figura vitae christianae.</hi> Quidquid igitur gestum
est in cruce Christi, in sepultura, in resurrectione
tertio die, in ascensione in coelum, in sede ad
dexteram Patris; ita gestum est, ut his rebus non
mystice tantum dictis, sed etiam gestis configuraretur
vita christiana quae hic geritur. Nam propter ejus
crucem dictum est: <hi>Qui autem Jesu Christi sunt, carnem
suam crucifixerunt cum passionibus et concupiscentiis <note>(Galat. V, 24)</note>
          </hi>.
Propter sepulturam: <hi>Consepulti
sumus Christo per Baptismum in mortem.</hi> Propter resurrectionem: <hi>Ut quemadmodum Christus resurrexit a
mortuis per gloriam Patris, ita et nos in novitate vitae
ambulemus.</hi> 
 Propter ascensionem in coelum sedemque
ad dexteram Patris: <hi>Si autem resurrexistis cum Christo,
quae sursum sunt quaerite, ubi Christus est ad dexteram
<pb n="0258"/>
Dei sedens; quae sursum sunt sapite, non quae super
terram: mortui enim estis, et vita vestra abscondita
est cum Christo in Deo.</hi> </p>
</div2>

<div2>
        <head>CAPUT LIV.</head>
<p> <hi>Judicium ultimum pertinens ad
res in fine saeculi gerendas.</hi> Jam vero quod de Christo
confitemur futurum, quoniam de coelo venturus est,
vivos judicaturus ac mortuos, non pertinet ad vitam
nostram quae hic geritur; quia nec in rebus gestis
ejus est, sed in fine saeculi gerendis. Ad hoc pertinet
quod Apostolus secutus adjunxit: <hi>Cum Christus apparuerit
vita vestra, tunc et vos apparebitis cum illo in
gloria <note>(Coloss. III, 1-4)</note>
          </hi>.</p>
</div2>

<div2>
        <head>CAPUT LV.</head>
<p> <hi>Judicare vivos et mortuos, duplici
modo intellectum.</hi> Duobus autem modis accipi potest
quod vivos et mortuos judicabit: sive ut vivos intelligamus,
quos hic nondum mortuos, sed adhuc in
ista carne viventes inventurus est ejus adventus;
mortuos, autem qui de corpore, prius quam veniat,
exierunt vel exituri sunt: sive vivos justos, mortuos
autem injustos; quoniam justi quoque judicabuntur.
Aliquando enim judicium Dei ponitur in malo; unde
illud est, <hi>Qui autem male egerunt, in resurrectionem
judicii <note>(Joan. V, 29)</note>
          </hi>: aliquando et in bono, secundum
quod dictum est, <hi>Deus, in nomine tuo salvum me
fac, et in virtute tua judica me <note>(Psal. LIII, 3)</note>
          </hi>. Per judicium
quippe Dei fit ipsa bonorum malorumque discretio,
ut liberandi a malo, non perdendi cum malis,
boni ad dexteram segregentur <note>(Matth. XXV, 32, 33)</note>.
Propter quod ille clamabat, <hi>Judica me, Deus:</hi> et
quid dixerat velut exponens, <hi>Et discerne,</hi> inquit, <hi>causam
meam de gente non sancta <note>(Psal. XLII, 1)</note>
          </hi>.</p>
</div2>

<div2>
        <head>CAPUT LVI.</head>
<div3>
          <head>15.</head>
          <p>
 <hi>De Spiritu sancto et Ecclesia
recto ordine dictum in Symbolo. Ecclesia coelestis terrenae
opitulatur.</hi> Cum autem de Jesu Christo Filio Dei
unico Domino nostro, quod ad brevitatem Confessionis
pertinet, dixerimus, adjungimus sic credere nos
et in Spiritum sanctum, ut illa Trinitas compleatur,
quae Deus est: deinde sancta commemoratur Ecclesia.
Unde datur intelligi rationalem creaturam ad
Jerusalem liberam pertinentem <note>(Galat. IV, 26)</note>, post
commemorationem Creatoris, id est summae illius
Trinitatis, fuisse subdendam. Quoniam quidquid de
homine Christo dictum est, ad unitatem personae
Unigeniti pertinet. Rectus itaque Confessionis ordo
poscebat, ut Trinitati subjungeretur Ecclesia, tanquam
habitatori domus sua, et Deo templum suum,
et conditori civitas sua. Quae tota hic accipienda est,
non solum ex parte qua peregrinatur in terris, a
solis ortu usque ad occasum laudans nomen Domini <note>(Psal. CXII, 3)</note>,
et post captivitatem vetustatis cantans
canticum novum; verum etiam ex illa quae in
coelis semper, ex quo condita est, cohaesit Deo, nec
ullum malum sui casus experta est. Haec in sanctis
Angelis beata persistit, et suae parti peregrinanti
sicut oportet opitulatur; quia utraque una erit consortio
<pb n="0259"/>
aeternitatis, et nunc una est vinculo charitatis,
quae tota instituta est ad colendum unum Deum. Unde
nec tota, nec ulla pars ejus vult se coli pro Deo, nec
cuiquam esse Deus pertinenti ad templum Dei, quod
aedificatur ex diis quos facit non factus Deus. Ac per
hoc Spiritus sanctus si creatura, non creator, esset,
profecto creatura rationalis esset; ipsa est enim
summa creatura. Et ideo in Regula fidei non poneretur
ante Ecclesiam, quia et ipse ad Ecclesiam pertineret
in illa ejus parte quae in coelis est. Nec haberet
templum, sed etiam ipse templum esset. Templum
autem habet, de quo dicit Apostolus: <hi>Nescitis
quia corpora vestra templum sunt Spiritus sancti, qui in
vobis est, quem habetis a Deo?</hi> De quibus alio loco
dicit: <hi>Nescitis quia corpora vestra membra sunt Christi <note>(I Cor. VI, 19, 15)</note>
          </hi>?
Quomodo ergo Deus non est,
qui templum habet? aut minor Christo est, cujus
membra templum habet? Neque enim aliud templum
ejus, aliud templum Dei est, cum idem dicat Apostolus, <hi>Nescitis quia templum Dei estis:</hi> 
 quod ut probaret,
adjecit, <hi>Et Spiritus Dei habitat in vobis <note>(Id. III,
16)</note>
          </hi>. Deus ergo habitat in templo suo, non solum
Spiritus sanctus, sed etiam Pater et Filius, qui etiam
de corpore suo, per quod factus est caput Ecclesiae,
quae in hominibus est, <hi>ut sit ipse in omnibus primatum
tenens <note>(Coloss. I, 18)</note>
          </hi>, ait, <hi>Solvite templum hoc, et in
triduo suscitabo illud <note>(Joan. II, 19)</note>
          </hi>. Templum ergo
Dei, hoc est totius summae Trinitatis, sancta est Ecclesia,
scilicet universa in coelo et in terra.
</p>
        </div3>
      </div2>

<div2>
        <head>CAPUT LVII.</head>
<p> <hi>Stabilitas Ecclesiae coelestis.</hi> Sed
de illa quae in coelo est, affirmare quid possumus,
nisi quod nullus in ea malus est, nec quisquam deinceps
inde cecidit aut casurus est, ex quo Deus <hi>angelis
peccantibus non pepercit,</hi> sicut scribit apostolus
Petrus; <hi>sed carceribus caliginis inferi retrudens tradidit
in judicio puniendos reservari <note>(II Petr. II, 4)</note>
          </hi>?</p>
</div2>

<div2>
        <head>CAPUT LVIII.</head>
<p> <hi>Angelorum quae sint differentiae,
et an Angeli sint sidera, incertum.</hi> Quomodo autem se
habeat beatissima illa et superna societas, quae ibi
sint differentiae praepositurarum, ut cum omnes tanquam
generali nomine Angeli nuncupentur (sicut in
Epistola ad Hebraeos legimus: <hi>Cui enim Angelorum
dixit aliquando, Sede a dextris meis <note>(Hebr. I, 13)</note>
          </hi>?
hoc quippe modo significavit omnes universaliter Angelos
dici), sint tamen illic Archangeli: et utrum
iidem Archangeli appellentur Virtutes; atque ita dictum
sit, <hi>Laudate eum, omnes Angeli ejus; laudate
eum, omnes Virtutes ejus <note>(Psal. CXLVIII, 2)</note>
          </hi>; ac si diceretur,
Laudate eum omnes Angeli ejus, laudate
eum omnes Archangeli ejus: et quid inter se distent
quatuor illa vocabula, quibus universam ipsam coelestem
societatem videtur Apostolus esse complexus,
dicendo, <hi>Sive Sedes, sive Dominationes, sive Principatus,
sive Potestates <note>(Coloss. I, 16)</note>
          </hi>, dicant qui possunt,
si tamen possunt probare quod dicunt: ego me
<pb n="0260"/>
ista ignorare confiteor. Sed ne illud quidem certum
habeo, utrum ad eamdem societatem pertineant sol et
luna et cuncta sidera: quamvis nonnullis lucida corpora
esse, non cum sensu vel intelligentia, videantur
.</p>
</div2>

<div2>
        <head>CAPUT LIX.</head>
<p> <hi>Angelorum qualia sint in quibus
apparuerunt corpora, difficile explicatur.</hi> Itemque angeli
quis explicet cum qualibus corporibus apparuerint
hominibus, ut non solum cernerentur, verum
etiam tangerentur; et rursus non solida corpulentia,
sed spirituali potentia quasdam visiones, non oculis
corporeis, sed spiritualibus, vel mentibus ingerant,
vel dicant aliquid non ad aurem forinsecus, sed intus
in animo hominis, etiam ipsi ibidem constituti:
sicut scriptum est in Prophetarum libro, <hi>Et dixit
mihi angelus qui loquebatur in me <note>(Zach. I, 9)</note>
          </hi>: non
enim ait, qui loquebatur ad me; sed, <hi>in me.</hi> Vel
appareant et in somnis, et colloquantur more somniorum:
habemus quippe in Evangelio, <hi>Ecce Angelus
Domini apparuit illi in somnis, dicens <note>(Matth. I, 20)</note>
          </hi>.
His enim modis velut indicant se angeli contrectabilia
corpora non habere: faciuntque difficillimam
quaestionem, quomodo patres eis pedes laverint <note>(Gen. XVIII, 4, et XIX, 2)</note>,
quomodo Jacob cum angelo
tam solida contrectatione luctatus sit <note>(Id. XXXII,
24)</note>. Cum ista quaeruntur, et ea sicut potest, quisque
conjectat, non inutiliter exercentur ingenia, si adhibeatur
disceptatio moderata, et absit error opinantium
se scire quod nesciunt. Quid enim opus est
ut haec atque hujusmodi affirmentur, vel negentur,
vel definiantur cum discrimine, quando sine crimine
nesciuntur?</p>
</div2>

<div2>
        <head>CAPUT LX.</head>
<div3>
          <head>16.</head>
          <p>
 <hi>Artes satanae transfigurantis se
ut angelum lucis, utilius dignoscuntur.</hi> Magis opus est
dijudicare atque dignoscere, cum se satanas transfigurat
velut angelum lucis <note>(II Cor. XI, 14)</note>, no fallendo
ad aliqua perniciosa seducat. Nam quando sensus
corporis fallit, mentem vero non movet a vera
rectaque sententia, qua quisque vitam fidelem gerit,
nullum est in religione periculum: vel cum se bonum
fingens, ea facit sive dicit, quae bonis angelis
congruunt, etiam si credatur bonus, non est error
christianae fidei periculosus aut morbidus. Cum vero
per haec aliena ad sua incipit ducere, tunc eum dignoscere,
nec ire post eum, magna et necessaria
vigilantia est. Sed quotusquisque hominum idoneus
est omnes mortiferos ejus dolos evadere, nisi regat
atque tueatur Deus? Et ipsa hujus rei difficultas ad
hoc est utilis, ne sit spes sibi quisque, aut homo alter
alteri, sed Deus suis omnibus. Id enim nobis potius
expedire prorsus piorum ambigit nemo.
</p>
        </div3>
      </div2>

<div2>
        <head>CAPUT LXI.</head>
<p> <hi>Ecclesia in Angelis et in hominibus.
Christus pro angelis non est mortuus. Angelos
quomodo spectat hominum redemptio.</hi> Haec ergo quae
in sanctis Angelis et Virtutibus Dei est Ecclesia,
tunc nobis sicuti est innotescet, cum ei conjuncti
<pb n="0261"/>
fuerimus in finem, ad simul habendam beatitudinem
sempiternam. Ista vero quae ab illa peregrinatur in
terris, eo nobis notior est, quod in illa sumus, et
quia hominum est, quod et nos sumus. Haec sanguine
Mediatoris nullum habentis peccatum, ab omni
redempta est peccato, ejusque vox est, <hi>Si Deus pro
nobis, quis contra nos? Qui Filio proprio non pepercit,
sed pro nobis omnibus tradidit illum <note>(Rom. VIII, 31,
32)</note>
          </hi>. Non enim pro Angelis mortuus est Christus.
Sed ideo etiam pro Angelis fit, quidquid hominum
per ejus mortem redimitur et liberatur a malo, quoniam
cum eis quodammodo redit in gratiam, post
inimicitias quas inter homines et sanctos Angelos
peccata fecerunt, et ex ipsa hominum redemptione
ruinae illius angelicae detrimenta reparantur.</p>
</div2>

<div2>
        <head>CAPUT LXII.</head>
<p> <hi>Quomodo in Christo instaurantur
omnia, et pacificantur.</hi> Et utique noverunt Angeli
sancti docti de Deo, cujus veritatis aeterna contemplatione
beati sunt, quanti numeri supplementum de
genere humano integritas illius civitatis exspectet.
Propter hoc ait Apostolus <hi>instaurari omnia in Christo,
quae in coelis sunt, et quae in terris, in ipso <note>(Ephes. I,
10)</note>
          </hi>. Instaurantur quippe quae in coelis sunt, cum id
quod inde in angelis lapsum est, ex hominibus redditur:
instaurantur autem quae in terris sunt, cum ipsi
homines qui praedestinati sunt ad aeternam vitam, a
corruptionis vetustate renovantur. Ac sic per illud
singulare sacrificium in quo Mediator est immolatus,
quod unum multae in Lege victimae figurabant, pacificantur
coelestia cum terrestribus, et terrestria cum
coelestibus. Quoniam sicut idem apostolus dicit, <hi>In
ipso complacuit omnem plenitudinem inhabitare, et
per eum reconciliari omnia in ipsum, pacificans per
sanguinem crucis ejus, sive quae in terris sunt, sive quae
in coelis <note>(Coloss. I, 19 et 20)</note>
          </hi>.</p>
</div2>

<div2>
        <head>CAPUT LXIII.</head>
<p> <hi>Pax regni coelestis, quomodo
praecellit omnem intellectum.</hi> -- <hi>Pax</hi> ista <hi>praecellit,</hi> sicut
scriptum est, <hi>omnem intellectum <note>(Philipp. IV, 7)</note>
          </hi>;
neque sciri a nobis, nisi cum ad ea venerimus, potest.
Quomodo enim pacificantur coelestia nisi nobis, id
est, concordando nobiscum? Nam ibi semper est
pax, et inter se universis intellectualibus creaturis,
et cum suo Creatore. Quae <hi>pax praecellit,</hi> ut dictum
est, <hi>omnem intellectum;</hi> sed utique nostrum, non
eorum qui semper vident faciem Patris. Nos autem,
quantuscumque sit in nobis intellectus humanus, ex
parte scimus, et videmus nunc per speculum in aenigmate:
cum vero aequales Angelis Dei fuerimus <note>(Luc.
XX, 36)</note>; tunc quemadmodum et ipsi, videbimus facie
ad faciem <note>(I Cor. XIII, 12)</note>; tantamque pacem habebimus
erga eos, quantam et ipsi erga nos; quia tantum
eos dilecturi sumus, quantum ab eis diligimur. Itaque
pax eorum nota nobis erit, quia et nostra talis ac
tanta erit, nec praecellet tunc intellectum nostrum:
Dei vero pax quae illic est erga eos, et nostrum et
illorum intellectum sine dubitatione praecellet. De
<pb n="0262"/>
ipso quippe beata est rationalis creatura, quaecumque
beata est, non ipse de illa. Unde secundum hoc
melius accipitur quod scriptum est, <hi>Pax Dei quae
praecellit omnem intellectum:</hi> ut in eo quod dixit <hi>omnem,</hi> 
 nec ipse intellectus sanctorum Angelorum
esse possit exceptus; sed Dei solius: neque enim
et ipsius intellectum pax ejus excellit.</p>
</div2>

<div2>
        <head>CAPUT LXIV.</head>
<div3>
          <head>17.</head>
          <p>
 <hi>Remissio peccatorum expressa
in Symbolo. Sanctorum vita sine crimine, non sine peccato.</hi> 
Concordant autem nobiscum Angeli etiam nunc,
cum remittuntur nostra peccata. Ideo post commemorationem
sanctae Ecclesiae in ordine Confessionis
ponitur remissio peccatorum. Per hanc enim stat
Ecclesia quae in terris est: per hanc non perit quod
perierat et inventum est <note>(Luc. XV, 24)</note>. Excepto
quippe Baptismatis munere, quod contra originale
peccatum donatum est, ut quod generatione attractum
est, regeneratione detrahatur; et tamen activa quoque
peccata, quaecumque corde, ore, opere commissa
invenerit, tollit: hac ergo excepta magna indulgentia,
unde incipit hominis renovatio, in qua solvitur omnis
reatus et ingeneratus et additus; ipsa etiam vita
caetera jam ratione utentis aetatis, quantalibet praepolleat
fecunditate justitiae, sine peccatorum remissione
non agitur. Quoniam filii Dei quamdiu mortaliter
vivunt, cum morte confligunt. Et quamvis de
illis sit veraciter dictum, <hi>Quotquot Spiritu Dei aguntur,
hi filii sunt Dei <note>(Rom. VIII, 14)</note>
          </hi>; sic tamen
Spiritu Dei excitantur, et tanquam filii Dei proficiunt
ad Deum, ut etiam spiritu suo, maxime aggravante
corruptibili corpore <note>(Sap. IX, 15)</note>, tanquam filii hominum
quibusdam humanis motibus deficiant ad se
ipsos, et ideo peccent. Interest quidem quantum:
neque enim quia peccatum est omne crimen, ideo
crimen est etiam omne peccatum. Itaque sanctorum
hominum vitam quamdiu in hac mortali vivitur,
inveniri posse dicimus sine crimine: <hi>Peccatum</hi> autem <hi>si dixerimus quia non habemus,</hi> 
 ut ait tantus apostolus,
 <hi>nosmetipsos seducimus, et veritas in nobis non est <note>(I Joan. I, 8)</note>
          </hi>.
</p>
        </div3>
      </div2>

<div2>
        <head>CAPUT LXV.</head>
<p> <hi>Crimina quaelibet in Ecclesia
remitti per poenitentiam. Extra Ecclesiam non remittuntur
peccata.</hi> Sed neque de ipsis criminibus quamlibet
magnis remittendis in sancta Ecclesia, Dei
misericordia desperanda est agentibus poenitentiam
secundum modum sui cujusque peccati. In actione
autem poenitentiae, ubi tale commissum est, ut is
qui commisit a Christi etiam corpore separetur, non
tam consideranda est mensura temporis quam doloris.
Cor enim contritum et humiliatum Deus non spernit <note>(Psal. L, 19)</note>.
Verum quia plerumque dolor alterius
cordis occultus est alteri, neque in aliorum notitiam
per verba vel quaecumque alia signa procedit; cum
<pb n="0263"/>
sit coram illo cui dicitur, <hi>Gemitus meus a te non est
absconditus <note>(Psal. XXXVII, 10)</note>
          </hi>: recte constituuntur
ab iis qui Ecclesiis praesunt tempora poenitentiae,
ut fiat satis etiam Ecclesiae, in qua remittuntur ipsa
peccata; extra eam quippe non remittuntur. Ipsa
namque proprie Spiritum sanctum pignus accepit <note>(II Cor. I, 22)</note>,
sine quo non remittuntur ulla peccata, ita
ut quibus remittuntur, consequantur vitam aeternam.</p>
</div2>

<div2>
        <head>CAPUT LXVI.</head>
<p> <hi>Remissio peccatorum fit propter
futurum judicium.</hi> Magis enim propter futurum judicium
fit remissio peccatorum. In hac autem vita
usque adeo valet quod scriptum est, <hi>Grave jugum
super filios Adam, a die exitus de ventre matris eorum
usque in diem sepulturae in matrem omnium <note>(Eccli. XL,
1)</note>
          </hi>; ut etiam parvulos videamus post lavacrum regenerationis
diversorum malorum afflictione cruciari:
ut intelligamus, totum quod salutaribus agitur Sacramentis,
magis ad spem venturorum bonorum, quam
ad retentionem vel adeptionem praesentium pertinere.
Multa etiam hic videntur ignosci et nullis suppliciis
vindicari; sed eorum poenae reservantur in posterum.
Neque enim frustra ille proprie dicitur dies judicii,
quando venturus est judex vivorum atque mortuorum.
Sicut e contrario vindicantur hic aliqua, et tamen si
remittuntur, profecto in futuro saeculo non nocebunt.
Propterea de quibusdam temporalibus poenis, quae
in hac vita peccantibus irrogantur, eis quorum peccata
delentur, ne reserventur in finem, ait Apostolus: <hi>Si enim nos ipsos judicaremus, a Domino non judicaremur:
cum judicamur autem a Domino corripimur,
ne cum hoc mundo damnemur 
 <note>(I Cor. XI, 31 et 32)</note>
          </hi>.</p>
</div2>

<div2>
        <head>CAPUT LXVII.</head>
<div3>
          <head>18.</head>
          <p>
 <hi>Refelluntur qui putabant
fideles omnes, quantumlibet scelerate vixissent, salvandos
per ignem.</hi> Creduntur autem a quibusdam 
etiam ii qui nomen Christi non relinquunt, et ejus
lavacro in Ecclesia baptizantur, nec ab ea ullo schismate
vel haeresi praeciduntur, in quantislibet sceleribus
vivant, quae nec diluant poenitendo, nec
eleemosynis redimant, sed in eis usque ad hujus vitae
ultimum diem pertinacissime perseverent, salvi futuri
per ignem; licet pro magnitudine facinorum flagitiorumque
diuturno, non tamen aeterno igne puniri.
Sed qui hoc credunt, et tamen catholici sunt, humana
quadam benevolentia mihi falli videntur: nam Scriptura
divina aliud consulta respondet. Librum autem
de hac quaestione conscripsi, cujus titulus est, de
Fide et Operibus; ubi secundum Scripturas sanctas,
quantum Deo adjuvante potui, demonstravi, eam
fidem salvos facere, quam satis evidenter expressit
Paulus apostolus, dicens: <hi>In Christo enim Jesu neque
circumcisio quidquam valet, neque praeputium, sed fides
<pb n="0264"/>
quae per dilectionem operatur <note>(Galat. V, 6)</note>
          </hi>. Si autem
male et non bene operatur, procul dubio, secundum
apostolum Jacobum, <hi>mortua est in semetipsa.</hi> Qui
rursus ait: <hi>Si fidem dicat se quis habere, opera autem
non habeat, numquid poterit fides salvare eum (Jacobi
II, 17, 14)</hi>? Porro autem si homo sceleratus propter
fidem solam per ignem salvabitur, et sic est accipiendum
quod ait beatus Paulus, <hi>Ipse autem salvus erit,
sic tamen quasi per ignem;</hi> poterit ergo salvare sine
operibus fides, et falsum erit quod dixit ejus coapostolus
Jacobus: falsum erit et illud quod idem ipse
Paulus dixit, <hi>Nolite,</hi> inquit, <hi>errare; neque fornicatores,
neque idolis servientes, neque adulteri, neque
molles, neque masculorum concubitores, neque fures,
neque avari, neque ebriosi, neque maledici, neque rapaces
regnum Dei possidebunt <note>(I Cor. VI, 9, 10)</note>
          </hi>. Si
enim etiam in istis perseverantes criminibus, tamen
propter fidem Christi salvi erunt, quomodo in regno
Dei non erunt?
</p>
        </div3>
      </div2>

<div2>
        <head>CAPUT LXVIII.</head>
<p> <hi>Locus Apostoli de salvandis per
ignem ut intelligendus. Ignis quidam in hac vita, per
quem salvantur aedificantes ligna.</hi> Sed quia haec apostolica
manifestissima et apertissima testimonia falsa
esse non possunt; illud quod obscure dictum est de
iis qui superaedificant super fundamentum, quod est
Christus, non aurum, argentum, lapides pretiosos,
sed ligna, fenum, stipulam (de his enim dictum est
quod per ignem salvi erunt, quoniam fundamenti
merito non peribunt), sic intelligendum est, ut his
manifestis non inveniatur esse contrarium. Ligna
quippe et fenum et stipula non absurde accipi possunt
rerum saecularium, quamvis licite concessarum,
tales cupiditates, ut amitti sine animi dolore non
possint. Cum autem iste dolor urit, si Christus in
corde fundamenti habet locum, id est, ut ei nihil anteponatur,
et malit homo qui tali dolore uritur, rebus
quas ita diligit magis carere quam Christo; per ignem
fit salvus. Si autem res hujusmodi temporales ac saeculares
tempore tentationis maluerit tenere quam
Christum, eum in fundamento non habuit; quia haec
priore loco habuit, cum in aedificio prius non sit aliquid
fundamento. Ignis enim, de quo eo loco est locutus
Apostolus, talis debet intelligi, ut ambo per
eum transeant; id est, et qui <hi>aedificat super hoc fundamentum,
aurum, argentum, lapides pretiosos,</hi> et qui <hi>aedificat ligna, fenum et stipulam.</hi> 
 Cum enim hoc dixisset,
adjunxit: <hi>Uniuscujusque opus quale sit, ignis probabit.
Si cujus opus permanserit, quod superaedificavit,
mercedem accipiet. Si cujus opus autem exustum fuerit,
damnum patietur: ipse autem salvus erit, sic tamen
quasi per ignem <note>(Id. III, 11-15)</note>
          </hi>. Non ergo unius eorum,
sed utriusque opus ignis probabit. Est quidam
ignis tentatio tribulationis, de quo aperte alio loco
scriptum est: <hi>Vasa figuli probat fornax, et homines
justos tentatio tribulationis <note>(Eccli. XXVII, 6)</note>
          </hi>. Iste ignis
in hac interim vita facit quod Apostolus dixit, si accidat
 duobus fidelibus, uni scilicet cogitanti quae Dei
<pb n="0265"/>
sunt, quomodo placeat Deo, hoc est, aedificanti super
Christum fundamentum, aurum argentum, lapides
pretiosos; alteri autem cogitanti ea quae sunt mundi,
quomodo placeat uxori <note>(I Cor. VII, 32, 33)</note>, id est,
aedificanti super idem fundamentum ligna, fenum,
stipulam: illius enim opus non exuritur, quia non ea
dilexit quorum amissione crucietur; exuritur autem
hujus, quoniam sine dolore non pereunt, quae cum
amore possessa sunt. Sed quoniam alterutra conditione
proposita, eis potius carere mallet quam Christo,
nec timore amittendi talia deserit Christum,
quamvis doleat cum amittit, <hi>salvus est</hi> quidem, <hi>sic tamen
quasi per ignem:</hi> quia urit eum rerum dolor,
quas dilexerat, amissarum; sed non subvertit neque
consumit fundamenti stabilitate atque incorruptione
munitum.</p>
</div2>

<div2>
        <head>CAPUT LXIX.</head>
<p> <hi>Ignis etiam purgatorius quidam
post hanc vitam.</hi> Tale aliquid etiam post hanc vitam
fieri, incredibile non est, et utrum ita sit, quaeri potest:
et aut inveniri, aut latere, nonnullos fideles per
ignem quemdam purgatorium, quanto magis minusve
bona pereuntia dilexerunt, tanto tardius citiusque salvari;
non tamen tales de quibus dictum est, quod <hi>regnum Dei non possidebunt,</hi> 
 nisi convenienter poenitentibus
eadem crimina remittantur. Convenienter
autem dixi, ut steriles in eleemosynis non sint, quibus
tantum tribuit Scriptura divina, ut earum tantummodo
fructum se imputaturum praenuntiet Dominus
dextris, et earum tantummodo sterilitatem sinistris;
quando his dicturus est, <hi>Venite, benedicti Patris
mei, percipite regnum:</hi> illis autem, <hi>Ite in ignem aeternum 
 <note>(Matth. XXV, 34, 41)</note>
          </hi>.</p>
</div2>

<div2>
        <head>CAPUT LXX.</head>
<div3>
          <head>19.</head>
          <p>
 <hi>Crimina eleemosynis non redimi,
nisi vita mutetur.</hi> Sane cavendum est ne quisquam
existimet infanda illa crimina, qualia qui agunt,
regnum Dei non possidebunt, quotidie perpetranda,
et eleemosynis quotidie redimenda. In melius quippe
est vita mutanda, et per eleemosynas de peccatis praeteritis
est propitiandus Deus; non ad hoc emendus
quodam modo, ut ea semper liceat impune committere. <hi>Nemini</hi> 
 enim <hi>dedit laxamentum peccandi <note>(Eccli.
XV, 21)</note>
          </hi>: quamvis miserando deleat jam facta peccata,
si non satisfactio congrua negligatur.
</p>
        </div3>
      </div2>

<div2>
        <head>CAPUT LXXI.</head>
<p> <hi>Oratione Dominica expiari leviora
peccata.</hi> De quotidianis autem brevibus levibusque
peccatis, sine quibus haec vita non ducitur, quotidiana
fidelium oratio satisfacit. Eorum est enim dicere, <hi>Pater noster qui es in coelis,</hi> 
 qui jam Patri tali regenerati
sunt ex aqua et Spiritu <note>(Joan. III, 5)</note>. Delet omnino
haec oratio minima et quotidiana peccata. Delet
et illa a quibus vita fidelium etiam scelerate gesta,
sed poenitendo in melius mutata discedit: si quemadmodum
veraciter dicitur, <hi>Dimitte nobis debita nostra,</hi> 
quoniam non desunt quae dimittantur; ita veraciter
<pb n="0266"/>
dicatur, <hi>Sicut et nos dimittimus debitoribus nostris <note>(Matth. VI, 9, 12)</note>
          </hi>:
id est, si fiat quod dicitur; quia
et ipsa eleemosyna est, veniam petenti homini ignoscere.</p>
</div2>

<div2>
        <head>CAPUT LXXII.</head>
<p> <hi>Eleemosynarum genera multa.</hi> Ac per hoc ad omnia quae utili misericordia fiunt,
valet quod Dominus ait, <hi>Date eleemosynam, et ecce
omnia munda sunt vobis <note>(Luc. XI, 41)</note>
          </hi>. Non solum
ergo qui dat esurienti cibum, sitienti potum, nudo
vestimentum, peregrinanti hospitium, fugienti latibulum,
aegroto vel incluso visitationem, captivo redemptionem,
debili subvectionem, caeco deductionem,
tristi consolationem, non sano medelam, erranti
viam, deliberanti consilium, et quod cuique
necessarium est indigenti; verum etiam qui dat veniam
peccanti, eleemosynam dat; et qui emendat verbere
in quem potestas datur, vel coercet aliqua disciplina,
et tamen peccatum ejus, quo ab illo laesus aut
offensus est, dimittit ex corde, vel orat ut ei dimittatur,
non solum in eo quod dimittit atque orat, verum
etiam in eo quod corripit, et aliqua emendatoria poena
plectit, eleemosynam dat; quia misericordiam praestat.
Multa enim bona praestantur invitis, quando eorum
consulitur utilitati, non voluntati: quia ipsi sibi
inveniuntur esse inimici, amici vero eorum potius illi
quos inimicos putant; et reddunt errando mala pro
bonis, cum reddere mala christianus non debeat nec
pro malis. Multa itaque genera sunt eleemosynarum,
quae cum facimus, adjuvamur ut dimittantur nostra
peccata.</p>
</div2>

<div2>
        <head>CAPUT LXXIII.</head>
<p> <hi>Eleemosynae genus maximum,
parcere inimicis.</hi> Sed ea nihil est majus, qua ex corde
dimittimus, quod in nos quisque peccavit. Minus enim
magnum est erga eum esse benevolum, sive etiam beneficum,
qui tibi mali nihil fecerit: illud multo grandius
et magnificentissimae bonitatis est, ut tuum quoque
inimicum diligas, et ei qui tibi malum vult, et si
potest facit, tu bonum semper velis, faciasque cum possis,
audiens dicentem Deum, <hi>Diligite inimicos vestros,
bene facite eis qui vos oderunt, et orate pro eis qui vos persequuntur <note>(Matth. V, 44)</note>
          </hi>.
Sed quoniam perfectorum
sunt ista filiorum Dei, quo quidem se debet omnis fidelis
extendere, et humanum animum ad hunc affectum,
orando Deum, secumque agendo luctandoque
perducere: tamen quia hoc tam magnum bonum tantae
multitudinis non est, quantam credimus exaudiri,
cum in oratione dicitur, <hi>Dimitte nobis debita nostra,
sicut et nos dimittimus debitoribus nostris;</hi> procul dubio
verba sponsionis hujus implentur, si homo qui nondum
ita profecit, ut jam diligat inimicum, tamen
quando rogatur ab homine qui peccavit in eum, ut ei
<pb n="0267"/>
dimittat, dimittit ex corde: quia etiam sibi roganti
utique vult dimitti, cum orat et dicit, <hi>Sicut et nos dimittimus
debitoribus nostris;</hi> id est, Sic dimitte debita
nostra rogantibus nobis, sicut et nos dimittimus rogantibus
debitoribus nostris.</p>
</div2>

<div2>
        <head>CAPUT LXXIV.</head>
<p> <hi>Peccata non dimittenti non dimittuntur
a Deo.</hi> Jam vero qui eum, in quem peccavit,
hominem rogat, si peccato suo movetur ut roget, non
est adhuc deputandus inimicus, ut eum diligere sit
difficile, sicut difficile erat quando inimicitias exercebat.
Quisquis autem roganti et peccati sui poenitenti
non ex corde dimittit, nullo modo existimet a
Domino sua peccata dimitti; quoniam mentiri veritas
non potest. Quem vero lateat Evangelii auditorem
sive lectorem, quis dixerit, <hi>Ego sum veritas <note>(Joan.
XIV, 6)</note>
          </hi>? Qui cum docuisset orationem, hanc in ea positam
sententiam vehementer commendavit, dicens: <hi>Si enim dimiseritis hominibus peccata eorum, dimittet et
vobis Pater vester coelestis peccata vestra. Si autem non
dimiseritis hominibus, nec Pater vester dimittet peccata
vestra 
 <note>(Matth. VI, 14, 15)</note>
          </hi>. Ad tam magnum tonitruum
qui non expergiscitur, non dormit, sed mortuus est:
et tamen potens est ille etiam mortuos suscitare.</p>
</div2>

<div2>
        <head>CAPUT LXXV.</head>
<div3>
          <head>20.</head>
          <p>
 <hi>Eleemosyna sceleratos et infideles
non mundat, nisi mutentur.</hi> Sane qui sceleratissime
vivunt, nec curant talem vitam moresque
corrigere, et inter ipsa facinora et flagitia sua eleemosynas
frequentare non cessant, frustra ideo sibi
blandiuntur, quoniam Dominus ait, <hi>Date eleemosynam,
et ecce omnia munda sunt vobis.</hi> Hoc enim quam
late pateat, non intelligunt. Sed ut intelligant, attendant
quibus dixerit. Nempe in Evangelio sic scriptum
est: <hi>Cum loqueretur, rogavit illum quidam Pharisaeus
ut pranderet apud se; et ingressus recubuit. Pharisaeus
autem coepit intra se reputans dicere, quare non baptizatus
esset ante prandium. Et ait Dominus ad illum:
Nunc vos, Pharisaei, quod deforis est calicis et catini,
mundatis; quod autem intus est vestrum, plenum est rapina
et iniquitate. Stulti, nonne qui fecit id quod deforis
est, etiam id quod intus est fecit</hi>? <hi>Verumtamen quod
superest, date eleemosynam, et ecce omnia munda sunt
vobis <note>(Luc. XI, 37-41)</note>
          </hi>. Itane hoc intellecturi sumus,
ut Pharisaeis non habentibus fidem Christi, etiamsi
non in eum crediderint, nec renati fuerint ex aqua et
Spiritu, munda sint omnia, tantum si eleemosynas
dederint, sicut isti eas dandas putant? cum sint immundi
omnes quos non mundat fides Christi, de qua
scriptum est, <hi>Mundans fide corda eorum <note>(Act. XV, 9)</note>
          </hi>;
et dicat Apostolus, <hi>Immundis autem et infidelibus nihil
est mundum, sed polluta sunt eorum et mens et conscientia <note>(Tit. I, 15)</note>
          </hi>.
Quomodo ergo Pharisaeis omnia
munda essent, si eleemosynas, darent et fideles non
essent? Aut quomodo fideles essent, si in Christum
credere atque in ejus renasci gratia noluissent? Et
tamen verum est quod audierunt, <hi>Date eleemosynam,
et ecce omnia munda sunt vobis.</hi> 
</p>
        </div3>
      </div2>

<div2>
        <head>CAPUT LXXVI.</head>

<pb n="0268"/>
<p> <hi>Prima eleemosyna, animae suae
misereri et recte vivere.</hi> Qui enim vult ordinate dare
eleemosynam, a se ipso debet incipere, et eam sibi
primum dare. Est enim eleemosyna opus misericordiae;
verissimeque dictum est, <hi>Miserere animae tuae
placens Deo <note>(Eccli. XXX, 24)</note>
          </hi>. Propter hoc renascimur,
ut Deo placeamus, cui merito displicet quod nascendo
contraximus. Haec est prima eleemosyna, quam
nobis dedimus, quoniam nos ipsos miseros per miserantis
Dei misericordiam requisivimus, justum judicium
ejus confitentes, quo miseri effecti sumus, de
quo dicit Apostolus, <hi>Judicium quidem ex uno in condemnationem:</hi> 
et magnae charitati ejus gratias agentes,
de qua idem ipse dicit gratiae praedicator, <hi>Commendat
autem suam dilectionem Deus in nobis, quoniam
cum adhuc peccatores essemus, Christus pro nobis mortuus
est <note>(Rom. V, 16, 8, 9)</note>
          </hi>; ut et nos veraciter de
nostra miseria judicantes, et Deum charitate quam
donavit ipse diligentes, pie recteque vivamus. Quod
judicium et charitatem Dei cum Pharisaei praeterirent,
decimabant tamen propter eleemosynas quas faciebant
etiam quaeque minutissima fructuum suorum: et
ideo non dabant eleemosynas a se incipientes, secumque
prius misericordiam facientes. Propter quem dilectionis
ordinem dictum est, <hi>Diliges proximum tuum
tanquam te ipsum <note>(Luc. X, 27)</note>
          </hi>. Cum ergo increpasset
eos quod forinsecus se lavabant, intus autem rapina
et iniquitate pleni erant, admonens quadam eleemosyna,
quam sibi homo debet primitus dare, interiora
mundari: <hi>Verumtamen,</hi> inquit, <hi>quod superest,
date eleemosynam, et ecce omnia munda sunt vobis.</hi> 
Deinde ut ostenderet quid admonuisset, et quid ipsi
facere non curarent, ne illum putarent eorum eleemosynas
ignorare: <hi>Sed vae vobis,</hi> inquit Pharisaeis:
tanquam diceret, Ego quidem commonui vos eleemosynam
dandam, per quam vobis munda sint omnia; <hi>Sed vae vobis qui decimatis mentam et rutam et
omne olus;</hi> 
 has enim novi eleemosynas vestras, ne
de illis me nunc vos admonuisse arbitremini: <hi>et praeteritis
judicium et charitatem Dei;</hi> qua eleemosyna possetis
ab omni inquinamento interiori mundari, ut vobis
munda essent et corpora quae lavatis: hoc est enim <hi>omnia,</hi> 
 et interiora scilicet et exteriora; sicut alibi
legitur, <hi>Mundate quae intus sunt, et quae foris sunt munda
erunt <note>(Matth. XXIII, 26)</note>
          </hi>. Sed ne istas eleemosynas, quae
fiunt de fructibus terrae, respuisse videretur: <hi>Haec,</hi> inquit, <hi>oportuit facere,</hi> 
 id est, judicium et charitatem Dei; <hi>et illa non omittere 
 <note>(Luc. XI, 42)</note>
          </hi>, id est, eleemosynas
fructuum terrenorum.</p>
</div2>

<div2>
        <head>CAPUT LXXVII.</head>
<p> <hi>Iniquitas deserenda, ut prosint
eleemosynae.</hi> Non ergo se fallant, qui per eleemosynas
quaslibet largissimas fructuum suorum vel cujuscumque
pecuniae, impunitatem se emere existimant in facinorum
<pb n="0269"/>
immanitate ac flagitiorum nequitia permanendi:
non solum enim haec faciunt, sed ita diligunt,
ut in eis semper optent, tantum si possint impune,
versari. <hi>Qui autem diligit iniquitatem, odit animam suam <note>(Psal. X, 6)</note>
          </hi>;
et qui odit animam suam, non est in
eam misericors, sed crudelis: diligendo eam quippe
secundum saeculum, odit eam secundum Deum. Si ergo
vellet ei dare eleemosynam, per quam illi essent munda
omnia, odisset eam secundum saeculum, et diligeret
secundum Deum. Nemo autem dat eleemosynam qualemlibet,
nisi unde det ab illo accipiat qui non eget:
ideo dictum est, <hi>Misericordia ejus praeveniet me <note>(Psal.
LVIII, 11)</note>
          </hi>.</p>
</div2>

<div2>
        <head>CAPUT LXXVIII.</head>
<div3>
          <head>21.</head>
          <p>
 <hi>Peccata quaedam sunt, quae
humano judicio non esse putarentur.</hi> Quae sint autem
levia, quae gravia peccata, non humano, sed divino
sunt pensanda judicio. Videmus enim quaedam ab ipsis
quoque Apostolis ignoscendo fuisse concessa: quale
illud est quod venerabilis Paulus conjugibus ait, <hi>Nolite
fraudare invicem, nisi ex consensu ad tempus, ut
vacetis orationi; et iterum ad idipsum estote</hi>, <hi>ne vos
tentet satanas propter incontinentiam vestram:</hi> quod putari
posset non esse peccatum, misceri scilicet conjugi
non filiorum procreandorum causa, quod bonum
est nuptiale, sed carnalis etiam voluptatis; ut fornicationis,
sive adulterii, sive cujusquam alterius immunditiae
mortiferum malum, quod turpe est etiam
dicere, quo potest tentante satana libido pertrahere,
incontinentium devitet infirmitas. Posset ergo, ut dixi,
hoc putari non esse peccatum, nisi addidisset: <hi>Hoc
autem dico secundum veniam, non secundum imperium <note>(I Cor. VII, 5, 6)</note>
          </hi>.
Quis autem jam esse peccatum neget,
cum dari veniam facientibus apostolica auctoritate,
fateatur? Tale quiddam est, ubi dicit: <hi>Audet
quisquam vestrum adversus alterum negotium habens judicari
apud iniquos, et non apud sanctos?</hi> Et paulo post: <hi>Saecularia igitur judicia si habueritis,</hi> 
 inquit, <hi>eos qui
contemptibiles sunt in Ecclesia, hos collocate</hi>. <hi>Ad reverentiam
vobis dico: sic non est inter vos quisquam sapiens
qui possit inter fratrem suum judicare? sed frater
cum fratre judicatur, et hoc apud infideles!</hi> Nam et hic
posset putari judicium habere adversus alterum, non
esse peccatum, sed tantummodo id extra Ecclesiam
velle judicari, nisi secutus adjungeret: <hi>Jam quidem
omnino delictum est, quia judicia habetis vobiscum <note>(I Cor.
VI, 1-7)</note>
          </hi>. Et ne quisquam hoc ita excusaret, ut diceret
<pb n="0270"/>
justum se habere negotium, sed iniquitatem se
pati, quam vellet a se judicum sententia removeri;
continuo talibus cogitationibus vel excusationibus occurrit,
atque ait: <hi>Quare non magis iniquitatem patimini?
quare non potius fraudamini?</hi> Ut ad illud redeatur,
quod Dominus ait, <hi>Si quis voluerit tunicam tuam
tollere, et judicio tecum contendere, dimitte illi et pallium <note>(Matth. V, 40)</note>
          </hi>;
et alio loco, <hi>Qui abstulerit,</hi> inquit, <hi>tua, noli repetere 
 <note>(Luc. VI, 30)</note>
          </hi>. Prohibuit itaque
suos de saecularibus rebus cum aliis hominibus
habere judicium: ex qua doctrina Apostolus dicit esse
delictum. Tamen cum sinit in Ecclesia talia judicia finiri
inter fratres fratribus judicantibus, extra Ecclesiam
vero terribiliter vetat; manifestum est etiam hic
quid secundum veniam concedatur infirmis. Propter
haec atque hujusmodi peccata, et alia, licet iis minora,
quae fiunt verborum et cogitationum offensionibus,
apostolo Jacobo confitente ac dicente, <hi>In multis
enim offendimus omnes <note>(Jacobi III, 2)</note>
          </hi>; oportet ut
quotidie crebroque oremus Dominum, atque dicamus, <hi>Dimitte nobis debita nostra;</hi> 
 nec in eo quod sequitur
mentiamur, <hi>sicut et nos dimittimus debitoribus nostris <note>(Matth. VI, 12)</note>
          </hi>.
</p>
        </div3>
      </div2>

<div2>
        <head>CAPUT LXXIX.</head>
<p> <hi>Quae levia videntur, esse interdum
gravissima.</hi> Sunt autem quaedam quae levissima
putarentur, nisi in Scripturis demonstrarentur opinione
graviora. Quis enim dicentem fratri suo, <hi>Fatue,</hi> 
reum gehennae putaret, nisi Veritas diceret? Cui
tamen vulneri subjecit continuo medicinam, praeceptum
fraternae reconciliationis adjungens: mox quippe
ait, <hi>Si ergo offers munus tuum ad altare, et ibi recordatus
fueris, quia frater tuus habet aliquid adversum
te,</hi> etc. <note>(Matth. V, 22, 23)</note>. Aut quis aestimaret quam
magnum peccatum sit, dies observare et menses et
annos et tempora, sicut observant qui certis diebus
sive mensibus sive annis volunt vel nolunt aliquid inchoare,
eo quod secundum vanas doctrinas hominum
fausta vel infausta existiment tempora; nisi hujus mali
magnitudinem ex timore Apostoli pensaremus, qui
talibus ait, <hi>Timeo vos, ne forte sine causa laboraverim
in vobis <note>(Galat. IV, 11)</note>
          </hi>?</p>
</div2>

<div2>
        <head>CAPUT LXXX.</head>
<p> <hi>Peccata horrenda, usu videntur
levia.</hi> Huc accedit quod peccata, quamvis magna et
horrenda, cum in consuetudinem venerint, aut parva
aut nulla esse creduntur; usque adeo ut non solum
non occultanda, verum etiam praedicanda ac diffamanda
videantur, quando, sicut scriptum est, <hi>Laudatur
peccator in desideriis animae suae, et qui iniqua
gerit benedicitur <note>(Psal. IX, 24)</note>
          </hi>. Talis in divinis Libris
iniquitas clamor vocatur. Sicut habes apud Isaiam prophetam
de vinea mala: <hi>Exspectavi,</hi> inquit, <hi>ut faceret
judicium, fecit autem iniquitatem</hi>, <hi>et non justitiam,
sed clamorem <note>(Isai. V, 7)</note>
          </hi>. Unde est et illud in Genesi: <hi>Clamor Sodomorum et Gomorrhaeorum multiplicatus est <note>(Gen. XVIII, 20)</note>
          </hi>.
Quia non solum jam apud eos non
puniebantur illa flagitia, verum etiam publice veluti
lege frequentabantur. Sic nostris temporibus ita multa
<pb n="0271"/>
mala, etsi non talia, in apertam consuetudinem jam
venerunt, ut pro his non solum excommunicare aliquem
laicum non audeamus, sed nec clericum degradare.
Unde cum exponerem ante aliquot annos Epistolam
ad Galatas, in eo ipso loco ubi ait Apostolus, <hi>Timeo vos ne forte sine causa laboraverim in vobis;</hi> 
 exclamare
compulsus sum:  « Vae peccatis hominum,
quae sola inusitata exhorrescimus: usitata vero, pro
quibus abluendis Filii Dei sanguis effusus est, quamvis
tam magna sint, ut omnino claudi contra se faciant
regnum Dei, saepe videndo omnia tolerare,
saepe tolerando nonnulla etiam facere cogimur! atque
utinam, o Domine, non omnia quae non potuerimus
prohibere, faciamus »  <note>(Expos. Epist. ad Galat. n. 35)</note>!
Sed videro utrum me immoderatus dolor incaute aliquid
compulerit dicere.</p>
</div2>

<div2>
        <head>CAPUT LXXXI.</head>
<div3>
          <head>22.</head>
          <p>
 <hi>Peccati causae duae, ignorantia
et infirmitas, quas nemo vincit nisi divinitus adjutus.</hi> 
Hoc nunc dicam, quod quidem et in aliis opusculorum
meorum locis saepe jam dixi. Duabus ex causis
peccamus; aut nondum videndo quid facere debeamus,
aut non faciendo quod debere fieri jam videmus:
quorum duorum illud ignorantiae malum est,
hoc infirmitatis. Contra quae quidem pugnare nos
convenit: sed profecto vincimur, nisi divinitus adjuvemur,
ut non solum videamus quid faciendum sit,
sed etiam accedente sanitate delectatio justitiae
vincat in nobis earum rerum delectationes, quas vel
habere cupiendo, vel amittere metuendo, scientes videntesque
peccamus; jam non solum peccatores,
quod eramus etiam cum per ignorantiam peccabamus,
verum etiam legis praevaricatores, cum id non
facimus quod faciendum, vel facimus quod non
faciendum esse jam scimus. Quapropter non solum si
peccavimus ut ignoscat, propter quod dicimus, <hi>Dimitte
nobis debita nostra, sicut et nos dimittimus debitoribus
nostris;</hi> verum etiam ne peccemus ut regat,
propter quod dicimus, <hi>Ne nos inferas in tentationem <note>(Matth. VI, 12, 13)</note>
          </hi>;
ille rogandus est, cui dicitur in
Psalmo, <hi>Dominus illuminatio mea et salus mea <note>(Psal.
XXVI, 1)</note>
          </hi>; ut illuminatio detrahat ignorantiam, salus
infirmitatem.
</p>
        </div3>
      </div2>

<div2>
        <head>CAPUT LXXXII.</head>
<p> <hi>Poenitentia Dei donum.</hi> Nam
et ipsa poenitentia, quando digna causa est secundum
morem Ecclesiae cur agatur, plerumque infirmitate
non agitur; quia et pudor timor est displicendi, dum
plus delectat hominum existimatio, quam justitia qua
se quisque humiliat poenitendo. Unde non solum cum
agitur poenitentia, verum etiam ut agatur, Dei misericordia
necessaria est. Alioquin non diceret Apostolus
de quibusdam: <hi>Ne forte det illis Deus poenitentiam <note>(II Tim. II, 25)</note>
          </hi>.
Et ut Petrus amare fleret, praemisit evangelista,
<pb n="0272"/>
et ait: <hi>Respexit eum Dominus <note>(Luc. XXII, 61)</note>
          </hi>.</p>
</div2>

<div2>
        <head>CAPUT LXXXIII.</head>
<p> <hi>Peccatum in Spiritum sanctum.</hi> Qui vero in Ecclesia remitti peccata non credens,
contemnit tantam divini muneris largitatem, et in
hac obstinatione mentis diem claudit extremum, reus
est illo irremissibili peccato in Spiritum sanctum, in
quo Christus peccata dimittit. De qua quaestione difficili
in quodam propter hoc solum conscripto libello
enucleatissime, quantum potui, disputavi.</p>
</div2>

<div2>
        <head>CAPUT LXXXIV.</head>
<div3>
          <head>23.</head>
          <p>
 <hi>De carnis resurrectione.</hi> 
Jam vero de resurrectione carnis, non sicut quidam
revixerunt, iterumque sunt mortui, sed in aeternam
vitam, sicut Christi ipsius caro resurrexit, quemadmodum
possim breviter disputare, et omnibus
quaestionibus quae de hac re moveri assolent, satisfacere
non invenio. Resurrecturam tamen carnem
omnium quicumque nati sunt hominum atque nascentur,
et mortui sunt atque morientur, nullo modo dubitare
debet christianus.
</p>
        </div3>
      </div2>

<div2>
        <head>CAPUT LXXXV.</head>
<p> <hi>Fetus abortivi an resurgent.</hi> Unde primo occurrit de abortivis fetibus quaestio, qui
jam quidem nati sunt in uteris matrum, sed nondum
ita ut jam possent renasci. Si enim resurrecturos eos
dixerimus; de iis qui jam formati sunt, tolerari potest
utcumque quod dicitur: informes vero abortus
quis non proclivius perire arbitretur, sicut semina
quae concepta non fuerint? Sed quis negare audeat,
etsi affirmare non audeat, id acturam resurrectionem,
ut quiquid formae defuit impleatur? Atque ita
non desit perfectio, quae accessura erat tempore,
quemadmodum non erunt vitia quae accesserant tempore:
ut neque in eo quod aptum et congruum dies
allaturi fuerant, natura fraudetur; neque in eo quod
adversum atque contrarium dies attulerant, natura
turpetur; sed integretur quod nondum erat integrum,
sicut instaurabitur quod fuerat vitiatum.</p>
</div2>

<div2>
        <head>CAPUT LXXXVI.</head>
<p> <hi>Fetus in utero quando vivere
incipiat.</hi> Ac per hoc scrupulosissime quidem inter
doctissimos quaeri ac disputari potest, quod utrum
ab homine inveniri possit ignoro, quando incipiat
homo in utero vivere; utrum sit quaedam vita et occulta,
quae nondum motibus viventis appareat. Nam
negare vixisse puerperia, quae propterea membratim
exsecantur et ejiciuntur ex uteris praegnantium, ne
matres quoque si mortua ibi relinquantur occidant,
impudentia nimia videtur. Ex quo autem incipit
homo vivere, ex illo utique jam mori potest. Mortuus
vero, ubicumque illi mors potuit evenire, quomodo
ad resurrectionem non pertineat mortuorum,
reperire non possum.</p>
</div2>

<div2>
        <head>CAPUT LXXXVII.</head>
<p> <hi>Monstrosi fetus quomodo
resurrecturi.</hi> Neque enim et monstra quae nascuntur
et vivunt, quamlibet cito moriantur, aut resurrectura
negabuntur, aut ita resurrectura credenda
<pb n="0273"/>
sunt, ac non potius correcta emendataque natura.
Absit enim ut illum bimembrem, qui nuper natus est
in Oriente, de quo et fratres fidelissimi quod eum
viderint retulerunt, et sanctae memoriae Hieronymus
presbyter scriptum reliquit: absit, inquam, ut
unum hominem duplicem, ac non potius duos, quod
futurum fuerat, si gemini nascerentur, resurrecturos
existimemus. Ita caetera quae singuli quique partus
vel amplius vel minus aliquid habendo, vel quadam
nimia deformitate monstra dicuntur, ad humanae naturae
figuram resurrectione revocabuntur; ita ut singulae
animae singula sua corpora obtineant, nullis cohaerentibus
etiam quaecumque cohaerentia nata fuerant;
sed seorsum sibi singulis sua membra gestantibus,
quibus humani corporis completur integritas.</p>
</div2>

<div2>
        <head>CAPUT LXXXVIII.</head>
<p> <hi>Instauratio carnis quocumque
modo perierit.</hi> Non autem perit Deo terrena materies
de qua mortalium creatur caro: sed in quemlibet
pulverem cineremve solvatur, in quoslibet
halitus aurasque diffugiat, in quamcumque aliorum
corporum substantiam vel in ipsa elementa vertatur,
in quorumcumque animalium etiam hominum cibum
cedat carnemque mutetur, illi animae humanae puncto
temporis redit, quae illam primitus, ut homo
fieret, viveret, cresceret, animavit.</p>
</div2>

<div2>
        <head>CAPUT LXXXIX.</head>
<p> <hi>Superflua quomodo redibunt
ad corpus.</hi> Ipsa itaque terrena materies, quae discedente
anima fit cadaver, non ita resurrectione reparabitur,
ut ea quae dilabuntur et in alias atque alias
aliarum rerum species formasque vertuntur, quamvis
ad corpus redeant unde dilapsa sunt, ad easdem quoque
corporis partes ubi fuerunt, redire necesse sit.
Alioquin si capillis redit quod tam crebra tonsura detraxit,
si unguibus quod toties dempsit exsectio; immoderata
et indecens cogitantibus, et ideo resurrectionem
carnis non credentibus occurrit informitas.
Sed quemadmodum si statua cujuslibet solubilis metalli
aut igne liquesceret, aut contereretur in pulverem,
aut confunderetur in massam, et eam vellet artifex
rursus ex illius materiae quantitate reparare;
nihil interesset ad ejus integritatem, quae particula
materiae cui membro statuae redderetur, dum tamen
totum ex quo constituta fuerat, restituta resumeret:
ita Deus mirabiliter atque ineffabiliter artifex, de toto
quo caro nostra constiterat, eam mirabili et ineffabili
celeritate restituet; nec aliquid attinebit ad ejus
redintegrationem, utrum capilli ad capillos redeant et
ungues ad ungues, an quidquid eorum perierat mutetur
in carnem, et in partes alias corporis revocetur,
curante artificis providentia ne quid indecens
fiat.</p>
</div2>

<div2>
        <head>CAPUT XC.</head>
<p> <hi>In statura et effigie corporis nihil
erit indecorum.</hi> Nec illud est consequens, ut ideo diversa
<pb n="0274"/>
sit statura reviviscentium singulorum, quia
fuerat diversa viventium, aut macri cum eadem macie,
aut pingues cum eadem pinguedine reviviscant.
Sed si hoc est in consilio Creatoris, ut in effigie sua
cujusque proprietas et discernibilis similitudo servetur,
in caeteris autem corporis bonis aequalia cuncta
reddantur, ita modificabitur illa in unoquoque materies,
ut nec aliquid ex ea pereat, et quod alicui defuerit
ille suppleat, qui etiam de nihilo potuit quod
voluit operari. Si autem in corporibus resurgentium
rationabilis inaequalitas erit, sicut est vocum quibus
cantus impletur; hoc fiet cuique de materie corporis
sui, quod et hominem reddat angelicis coetibus, et
nihil inconveniens eorum ingerat sensibus. Indecorum
quippe aliquid ibi non erit; sed quidquid futurum
est, hoc decebit; quia nec futurum est, si non
decebit.</p>
</div2>

<div2>
        <head>CAPUT XCI.</head>
<p> <hi>Resurgent piorum corpora quo ad
substantiam carnis, sed sine omni vitio.</hi> Resurgent igitur
sanctorum corpora sine ullo vitio, sine ulla deformitate,
sicut sine ulla corruptione, onere, difficultate:
in quibus tanta facilitas, quanta felicitas
erit. Propter quod et spiritualia dicta sunt, cum procul
dubio corpora sint futura, non spiritus. Sed sicut
nunc corpus animale dicitur, quod tamen corpus,
non anima est; ita tunc spirituale corpus erit, corpus
tamen, non spiritus erit. Proinde quantum attinet
ad corruptionem, quae nunc aggravat animam <note>(Sap. IX, 15)</note>,
et ad vitia, quibus caro adversus spiritum
concupiscit <note>(Galat. V, 17)</note>, tunc non erit caro,
sed corpus; quia et coelestia corpora perhibentur.
Propter quod dictum est, <hi>Caro et sanguis regnum
Dei non possidebunt:</hi> et tanquam exponens quid dixerit, <hi>neque corruptio,</hi> 
 inquit, <hi>incorruptionem possidebit <note>(I Cor. XV, 50)</note>
          </hi>.
Quod prius dixit, <hi>caro et sanguis;</hi> 
hoc posterius dixit, <hi>corruptio:</hi> et quod prius, <hi>regnum
Dei:</hi> hoc posterius, <hi>incorruptionem.</hi> Quantum autem
attinet ad substantiam, etiam tunc caro erit. Propter
quod et post resurrectionem corpus Christi, caro appellata
est <note>(Luc. XXIV, 39)</note>. Sed ideo ait Apostolus, <hi>Seminatur corpus animale, resurget corpus spirituale <note>(I Cor. XV, 44)</note>
          </hi>:
quoniam tanta erit tunc concordia
carnis et spiritus, vivificante spiritu sine sustentaculi
alicujus indigentia subditam carnem, ut nihil nobis
repugnet ex nobis; sed sicut foris neminem, ita nec
intus nos ipsos patiamur inimicos.</p>
</div2>

<div2>
        <head>CAPUT XCII.</head>
<p> <hi>Corpora damnatorum qualia resurgent.</hi> Quicumque vero ab illa perditionis massa, quae
facta est per hominem primum, non liberantur per
unum Mediatorem Dei et hominum, resurgent quidem
etiam ipsi unusquisque cum sua carne, sed ut
cum diabolo et ejus angelis puniantur. Utrum sane
ipsi cum vitiis et deformitatibus suorum corporum
resurgant, quaecumque in eis vitiosa et deformia
membra gestarunt, in requirendo laborare quid opus
<pb n="0275"/>
est? Neque enim fatigare nos debet incerta eorum
habitudo vel pulchritudo, quorum erit certa et sempiterna
damnatio. Nec moveat, quomodo in eis erit
corpus incorruptibile, si dolere poterit; aut quomodo
corruptibile, si mori non poterit. Non est enim vera
vita, nisi ubi feliciter vivitur, nec vera incorruptio,
nisi ubi salus nullo dolore corrumpitur. Ubi autem
infelix mori non sinitur, ut ita dicam, mors ipsa
non moritur; et ubi dolor perpetuus non interimit,
sed affligit, ipsa corruptio non finitur. Haec in sanctis
Scripturis, <hi>secunda mors</hi> dicitur <note>(Apoc. II, 11, et XX,
6, 14)</note>.</p>
</div2>

<div2>
        <head>CAPUT XCIII.</head>
<p> <hi>Quorum damnatorum futura sit
mitissima poena.</hi> Nec prima tamen qua suum corpus
anima relinquere cogitur, nec secunda qua poenale
corpus anima relinquere non permittitur, homini
accidisset, si nemo peccasset. Mitissima sane omnium
poena erit eorum qui praeter peccatum quod originale
traxerunt, nullum insuper addiderunt: et in
caeteris qui addiderunt, tanto quisque tolerabiliorem
ibi habebit damnationem, quanto hic minorem habuit
iniquitatem.</p>
</div2>

<div2>
        <head>CAPUT XCIV.</head>
<div3>
          <head>24.</head>
          <p>
 <hi>In vita aeterna sancti plenius
cognoscent quid eis contulerit gratia.</hi> Remanentibus itaque
angelis et hominibus reprobis in aeterna poena,
tunc sancti scient plenius quid boni eis contulerit
gratia. Tunc rebus ipsis evidentius apparebit quod in
Psalmo scriptum est, <hi>Misericordiam et judicium cantabo
tibi, Domine <note>(Psal. C, 1)</note>
          </hi>; quia nisi per indebitam
misericordiam nemo liberatur, et nisi per debitum
judicium nemo damnatur.
</p>
        </div3>
      </div2>

<div2>
        <head>CAPUT XCV.</head>
<p> <hi>Tunc revelabuntur occulta judicia
Dei in hominum praedestinatione. Voluntas Dei efficacissima.</hi> Tunc non latebit quod nunc latet, cum de duobus
parvulis unus esset assumendus per misericordiam,
alius per judicium relinquendus, in quo, is
qui assumeretur, agnosceret quid sibi per judicium
deberetur, nisi misericordia subveniret; cur ille potius
quam iste fuerit assumptus, cum causa una esset
ambobus: cur apud quosdam non factae sint virtutes,
quae si factae fuissent, egissent illi homines poenitentiam,
et factae sint apud eos qui non fuerant
credituri. Apertissime namque Dominus dicit: <hi>Vae
tibi, Corozain; vae tibi, Bethsaida! quia si in Tyro et
Sidone factae fuissent virtutes quae factae sunt in vobis,
olim in cilicio et cinere poenitentiam egissent <note>(Matth.
XI, 21)</note>
          </hi>. Nec utique Deus injuste noluit salvos fieri,
cum possint salvi esse, si vellent. Tunc in clarissima
<pb n="0276"/>
sapientiae luce videbitur, quod nunc piorum fides
habet, antequam manifesta cognitione videatur,
quam certa, immutabilis, efficacissima sit voluntas
Dei; quam multa possit et non velit, nihil autem velit
quod non possit: quamque sit verum quod in Psalmo
canitur, <hi>Deus autem noster in coelo sursum</hi>; <hi>in
coelo et in terra omnia quaecumque voluit, fecit <note>(Psal.
CXIII, 11)</note>
          </hi>. Quod utique non est verum, si aliqua voluit,
et non fecit; et, quod est indignius, ideo non
fecit, quoniam ne fieret quod volebat omnipotens,
voluntas hominis impedivit. Non ergo fit aliquid nisi
omnipotens fieri velit, vel sinendo ut fiat, vel ipse
faciendo.</p>
</div2>

<div2>
        <head>CAPUT XCVI.</head>
<p> <hi>Deus facit bene, etiam sinendo fieri
male.</hi> Nec dubitandum est Deum facere bene, etiam sinendo
fieri quaecumque fiunt male. Non enim hoc nisi
justo judicio sinit; et profecto bonum est omne quod
justum est. Quamvis ergo ea quae mala sunt, in quantum
mala sunt, non sint bona; tamen ut non solum bona,
sed etiam sint et mala, bonum est. Nam nisi esset
hoc bonum, ut essent et mala, nullo modo esse sinerentur
ab omnipotente bono: cui procul dubio
quam facile est quod vult facere, tam facile est quod
non vult esse non sinere. Hoc nisi credamus, periclitatur
ipsum nostrae Confessionis initium, qua nos
in Deum Patrem omnipotentem credere confitemur.
Neque enim ob aliud veraciter vocatur omnipotens,
nisi quoniam quidquid vult potest, nec voluntate cujuspiam
creaturae voluntatis omnipotentis impeditur
effectus.</p>
</div2>

<div2>
        <head>CAPUT XCVII.</head>
<p> <hi>Voluntas Dei salvare volentis an
impediatur humana voluntate.</hi> Quamobrem videndum
est quemadmodum sit de Deo dictum, quia et hoc
verissime Apostolus dixit, <hi>Qui omnes homines vult
salvos fieri <note>(I Tim. II, 4)</note>
          </hi>. Cum enim non omnes, sed
multo plures non fiunt salvi, videtur utique non fieri
quod Deus vult fieri, humana scilicet voluntate impediente
voluntatem Dei. Quando enim quaeritur
causa cur non omnes salvi fiant, responderi solet
quia hoc ipsi nolunt. Quod quidem dici de parvulis
non potest, quorum nondum est velle, seu nolle. Nam
quod infantili motu faciunt, si eorum voluntati judicaretur
esse tribuendum, quando baptizantur, cum
resistunt quantum possunt, etiam nolentes eos salvos
fieri diceremus. Sed apertius Dominus in Evangelio
compellans impiam civitatem, <hi>Quoties,</hi> inquit, <hi>volui
<pb n="0277"/>
colligere filios tuos sicut gallina pullos suos, et noluisti <note>(Matth. XXIII, 37)</note>
          </hi>!
tanquam Dei voluntas superata
sit hominum voluntate, et infirmissimis nolendo
impedientibus non potuerit facere potentissimus quod
volebat. Et ubi est illa omnipotentia, qua <hi>in coelo et
in terra omnia quaecumque voluit, fecit;</hi> si colligere filios
Jerusalem voluit, et non fecit? An potius illa
quidem filios suos ab ipso colligi noluit, sed ea quoque
nolente filios ejus collegit ipse quos voluit? quia <hi>in coelo et in terra,</hi> 
 non quaedam voluit et fecit, quaedam
vero voluit et non fecit; sed <hi>omnia quaecumque
voluit, fecit.</hi> </p>
</div2>

<div2>
        <head>CAPUT XCVIII.</head>
<div3>
          <head>25.</head>
          <p>
 <hi>Deus etsi potest convertere
quos voluerit, non tamen inique facit, cum alios convertit,
alios non convertit. Originale vinculum damnationis.</hi> 
Quis porro tam impie desipiat, ut dicat Deum
malas hominum voluntates quas voluerit, quando voluerit,
ubi voluerit, in bonum non posse convertere?
Sed cum facit, per misericordiam facit: cum autem
non facit, per judicium non facit. Quoniam <hi>cujus vult
miseretur, et quem vult obdurat.</hi> Quod ut diceret
Apostolus, gratiam commendabat: ad cujus commendationem
de illis in Rebeccae utero geminis fuerat
jam locutus, quibus nondum natis, nec aliquid
agentibus boni seu mali, <hi>ut secundum electionem propositum
Dei maneret, non ex operibus, sed ex vocante
dictum est ei, Quia major serviet minori.</hi> Propter quod
adhibuit alterum propheticum testimonium, ubi scriptum
est, <hi>Jacob dilexi, Esau autem odio habui.</hi> Sentiens
autem quemadmodum posset hoc quod dictum
est permovere eos qui penetrare intelligendo non
possunt hanc altitudinem gratiae, <hi>Quid ergo dicemus?</hi> 
ait; <hi>numquid iniquitas apud Deum? Absit.</hi> Iniquum
enim videtur, ut sine ullis bonorum malorumve operum
meritis, unum Deus diligat, oderit alterum. Qua
in re si futura opera vel bona hujus vel mala illius,
quae Deus utique praesciebat, vellet intelligi, nequaquam
diceret, <hi>non ex operibus:</hi> sed diceret, ex futuris
operibus; eoque modo istam solveret quaestionem;
imo nullam, quam solvi opus esset, faceret
quaestionem. Nunc vero cum respondisset, <hi>Absit,</hi> id
est, absit ut sit iniquitas apud Deum; mox ut probaret
nulla hoc iniquitate Dei fieri, inquit: <hi>Moysi
enim dicit, miserebor cujus misertus ero, et misericordiam
praestabo cui misericors fuero.</hi> Quis enim nisi insipiens
Deum iniquum putet, sive judicium poenale
ingerat digno, sive misericordiam praestet indigno?
Denique infert, et dicit, <hi>Igitur non volentis, neque
currentis, sed miserentis est Dei.</hi> Ambo itaque gemini
natura filii irae nascebantur <note>(Ephes. II, 3)</note>, nullis quidem
operibus propriis, sed originaliter ex Adam vinculo
damnationis obstricti. Sed qui dixit, <hi>Miserebor cujus
misertus ero</hi>, Jacob dilexit per misericordiam gratuitam,
Esau autem odio habuit per judicium debitum.
Quod cum deberetur ambobus, in altero alter
<pb n="0278"/>
agnovit non de suis distantibus meritis sibi esse
gloriandum, quod in eadem causa idem supplicium
non incurrit; sed de divinae gratiae largitate: quia <hi>non volentis neque currentis, sed miserentis est Dei.</hi> 
 Altissimo
quippe ac suluberrimo sacramento universa
facies, atque, ut ita dixerim, vultus sanctarum Scripturarum,
bene intuentes id admonere invenitur, ut <hi>qui gloriatur, in Domino glorietur 
 <note>(I Cor. I, 31)</note>
          </hi>.
</p>
        </div3>
      </div2>

<div2>
        <head>CAPUT XCIX.</head>
<p> <hi>Ut magna bonitate miseretur Deus,
ita nulla iniquitate obdurat. Apostatica radix.</hi> Cum autem
Dei misericordiam commendasset in eo quod ait, <hi>Igitur non volentis, neque currentis, sed miserentis est
Dei;</hi> 
 deinde ut etiam judicium commendaret (quoniam
in quo non fit misericordia, non iniquitas fit,
sed judicium; non est quippe iniquitas apud Deum),
continuo subjunxit, atque ait: <hi>Dicit enim Scriptura
Pharaoni, Quia ad hoc te excitavi, ut ostendam in te
potentiam meam, et ut annuntietur nomen meum in
universa terra.</hi> Quibus dictis ad utrumque concludens,
id est, et ad misericordiam et ad judicium: <hi>Ergo,</hi> 
inquit, <hi>cujus vult miseretur, et quem vult obdurat.</hi> Miseretur
scilicet magna bonitate, obdurat nulla iniquitate;
ut nec liberatus de suis meritis glorietur, nec
damnatus nisi de suis meritis conqueratur. Sola enim
gratia redemptos discernit a perditis, quos in unam
perditionis concreverat massam ab origine ducta causa
communis. Hoc autem qui eo modo audit, ut dicat, <hi>Quid adhuc conqueritur? nam voluntati ejus quis resistit?</hi> 
tanquam propterea malus non videatur esse
culpandus, quia Deus <hi>cujus vult miseretur, et quem
vult obdurat:</hi> absit ut pudeat nos hoc respondere,
quod respondisse videmus Apostolum: <hi>O homo, tu
quis es, qui respondeas Deo? Numquid dicit figmentum
ei qui se finxit, Quare me fecisti sic? Annon habet
potestatem figulus luti ex eadem massa facere, aliud
quidem vas in honorem, aliud vero in contumeliam <note>(Rom. IX, 11-21)</note>
          </hi>?
Hoc loco enim quidam stulti putant
Apostolum in responsione defecisse, et inopia
reddendae rationis repressisse contradictoris audaciam.
Sed magnum habet pondus quod dictum est, <hi>O homo, tu quis es?</hi> 
 Et in talibus quaestionibus ad suae
capacitatis considerationem revocat hominem verbo
quidem brevi, sed re ipsa magna est redditio rationis.
Si enim haec non capit, quis est qui respondeat
Deo? Si autem capit, magis non invenit quid respondeat.
Videt enim, si capit, universum genus humanum
tam justo judicio divino in apostatica radice damnatum,
ut etiamsi nullus inde liberaretur, nemo recte posset
Dei vituperare justitiam; et qui liberantur, sic
oportuisse liberari, ut ex pluribus non liberatis, atque
in damnatione justissima derelictis, ostenderetur quid
meruisset universa conspersio, et quo etiam istos debitum
judicium Dei duceret, nisi eis indebita misericordia
subveniret: ut volentium de suis meritis gloriari, <hi>omne os obstruatur 
 <note>(Id. III, 19)</note>
          </hi>; et <hi>qui gloriatur,
in Domino glorietur.</hi> </p>
</div2>

<div2>
        <head>CAPUT C.</head>
<div3>
          <head>26.</head>
          <p>
 <hi>Nihil fieri praeter voluntatem Dei,
<pb n="0279"/>etiam dum fit contra ejus voluntatem.</hi> Haec sunt <hi>magna
opera Domini, exquisita in omnes voluntates ejus <note>(Psal.
CX, 2)</note>
          </hi>: et tam sapienter exquisita, ut cum angelica
et humana creatura peccasset, id est, non quod ille,
sed quod voluit ipsa fecisset, etiam per eamdem creaturae
voluntatem, qua factum est quod Creator noluit,
impleret ipse quod voluit; bene utens et malis,
tanquam summe bonus, ad eorum damnationem quos
juste praedestinavit ad poenam, et ad eorum salutem
quos benigne praedestinavit ad gratiam. Quantum
enim ad ipsos attinet, quod Deus noluit fecerunt:
quantum vero ad omnipotentiam Dei, nullo modo id
efficere valuerunt. Hoc quippe ipso quod contra voluntatem
fecerunt ejus, de ipsis facta est voluntas
ejus. Propterea namque <hi>magna opera Domini, exquisita
in omnes voluntates ejus;</hi> ut miro et ineffabili modo
non fiat praeter ejus voluntatem, quod etiam contra
ejus fit voluntatem. Quia non fieret, si non sineret: nec
utique nolens sinit, sed volens; nec sineret bonus fieri
male, nisi omnipotens et de malo facere posset bene.
</p>
        </div3>
      </div2>

<div2>
        <head>CAPUT CI.</head>
<p> <hi>Voluntas Dei bona per bonas aeque
et malas voluntates hominum semper impletur.</hi> Aliquando
autem bona voluntate homo vult aliquid, quod
Deus non vult, etiam ipse bona multo amplius multoque
certius voluntate: nam illius mala voluntas esse
nunquam potest. Tanquam si bonus filius patrem velit
vivere, quem Deus bona voluntate vult mori. Et
rursus fieri potest ut hoc velit homo voluntate mala,
quod Deus vult bona: velut si malus filius velit mori
patrem, velit hoc etiam Deus. Nempe ille vult quod non
vult Deus, iste vero id vult quod vult et Deus: et tamen
bonae Dei voluntati pietas illius potius consonat,
quamvis aliud volentis, quam hujus idem volentis
impietas. Tantum interest quid velle homini, quid
Deo congruat, et ad quem finem suam quisque referat
voluntatem, ut aut probetur aut improbetur. Nam
Deus quasdam voluntates suas, utique bonas implet
per malorum hominum voluntates malas: sicut per
Judaeos malevolos bona voluntate Patris pro nobis
Christus occisus est; quod tantum bonum factum est,
ut apostolus Petrus quando id fieri nolebat, satanas
ab ipso qui occidi venerat diceretur <note>(Matth. XVI, 23)</note>.
Quam bonae apparebant voluntates piorum fidelium,
qui nolebant apostolum Paulum Jerusalem pergere,
ne ibi pateretur mala, quae Agabus propheta praedixerat <note>(Act. XXI, 10-12)</note>?
et tamen Deus haec illum
pati volebat pro annuntianda fide Christi, exercens
martyrem Christi. Neque istam bonam voluntatem
suam implevit per Christianorum voluntates bonas,
sed per Judaeorum malas: et ad eum potius pertinebant
qui nolebant quod volebat, quam illi per quos
volentes factum est quod volebat; quia idipsum quidem,
sed ipse per eos bona, illi autem mala voluntate
fecerunt.</p>
</div2>

<div2>
        <head>CAPUT CII.</head>
<p> <hi>Voluntas Dei invicta semper, et
nunquam mala, sive misereatur, sive obduret.</hi> Sed
quantaelibet sint voluntates vel angelorum vel hominum,
<pb n="0280"/>
vel bonorum vel malorum, vel illud quod Deus
vel aliud volentes quam Deus, omnipotentis voluntas
semper invicta est: quae mala esse nunquam potest;
quia etiam cum mala irrogat, justa est, et profecto
quae justa est, mala non est. Deus igitur omnipotens
sive per misericordiam cujus vult misereatur,
sive per judicium quem vult obduret, nec inique aliquid
facit, nec nisi volens quidquam facit, et omnia
quaecumque vult, facit.</p>
</div2>

<div2>
        <head>CAPUT CIII.</head>
<div3>
          <head>27.</head>
          <p>
 <hi>Excutitur dictum Apostoli ad
Timotheum,</hi>  « Qui vult omnes homines salvos fieri. » 
Ac per hoc cum audimus et in sacris Litteris legimus,
quod velit omnes homines salvos fieri, quamvis certum
sit nobis non omnes homines salvos fieri, non
tamen ideo debemus omnipotentissimae Dei voluntati
aliquid derogare; sed ita intelligere quod scriptum
est, <hi>Qui omnes homines vult salvos fieri,</hi> tanquam diceretur
nullum hominem fieri salvum, nisi quem fieri
ipse voluerit: non quod nullus sit hominum, nisi
quem salvum fieri velit; sed quod nullus fiat, nisi
quem velit; et ideo sit rogandus ut velit, quia necesse
est fieri si voluerit. De orando quippe Deo agebat
Apostolus, ut hoc diceret. Sic enim intelligimus,
et quod in Evangelio scriptum est, <hi>Qui illuminat omnem
hominem <note>(Joan. I, 9)</note>
          </hi>: non quia nullus est hominum
qui non illuminetur, sed quia nisi ab ipso nullus
illuminatur. Aut certe sic dictum est, <hi>Qui omnes homines
vult salvos fieri;</hi> non quod nullus hominum esset
quem salvum fieri nollet, qui virtutes miraculorum
facere noluit apud eos quos dicit acturos fuisse poenitentiam
si fecisset: sed ut <hi>omnes homines</hi> omne genus
humanum intelligamus per quascumque differentias
distributum, reges, privatos, nobiles, ignobiles, sublimes,
humiles, doctos, indoctos, integri corporis,
debiles, ingeniosos, tardicordes, fatuos, divites,
pauperes, mediocres, mares, feminas, infantes,
pueros, adolescentes, juvenes, seniores, senes; in
linguis omnibus, in moribus omnibus, in artibus
omnibus, in professionibus omnibus, in voluntatum
et conscientiarum varietate innumerabili constitutos,
et si quid aliud differentiarum est in hominibus. Quid
est enim eorum unde non Deus per Unigenitum suum
Dominum nostrum per omnes gentes salvos fieri homines
velit, et ideo faciat, quia omnipotens velle
inaniter non potest quodcumque voluerit? Praeceperat
enim Apostolus ut oraretur <hi>pro omnibus hominibus,</hi> 
et specialiter addiderat <hi>pro regibus et iis qui in
sublimitate sunt,</hi> qui putari poterant, fastu et superbia
saeculari a fidei christianae humilitate abhorrere.
Proinde dicens, <hi>Hoc enim bonum est coram salvatore
nostro Deo,</hi> id est, ut etiam pro talibus oretur; statim
ut desperationem tolleret, addidit, <hi>Qui omnes
homines vult salvos fieri, et in agnitionem veritatis venire</hi> 
<pb n="0281"/> <note>(I Tim. II, 1-4)</note>.
Hoc quippe Deus bonum judicavit,
ut orationibus humilium dignaretur salutem praestare
sublimium: quod utique jam videmus impletum.
Isto locutionis modo et Dominus est usus in Evangelio,
ubi ait Pharisaeis, <hi>Decimatis mentam, et rutam,
et omne olus <note>(Luc. XI, 42)</note>
          </hi>. Neque enim Pharisaei et
quaecumque aliena et omnium per omnes terras alienigenarum
omnia olera decimabant. Sicut ergo hic <hi>omne olus,</hi> 
 omne olerum genus; ita et illic <hi>omnes homines,</hi> 
omne hominum genus intelligere possumus:
et quocumque alio modo intelligi potest, dum tamen
credere non cogamur aliquid omnipotentem Deum
voluisse fieri, factumque non esse; qui sine ullis ambiguitatibus,
si <hi>in coelo et in terra,</hi> sicut eum veritas
cantat, <hi>omnia quaecumque voluit, fecit, <note>(Psal. CXIII,
11)</note>
          </hi>, profecto facere noluit quodcumque non fecit.
</p>
        </div3>
      </div2>

<div2>
        <head>CAPUT CIV.</head>
<div3>
          <head>28.</head>
          <p>
 <hi>Quae fuerit voluntas Dei erga
Adamum, quem peccaturum praesciebat.</hi> Quapropter
etiam primum hominem Deus in ea salute in qua conditus
erat, custodire voluisset, eumque opportuno
tempore post genitos filios sine interpositione mortis
ad meliora perducere, ubi jam non solum peccatum
non committere, sed nec voluntatem posset habere
peccandi, si ad permanendum sine peccato, sicut
factus erat, perpetuam voluntatem habiturum esse
praescisset. Quia vero eum male usurum libero arbitrio,
hoc est peccaturum esse praesciebat, ad hoc
potius praeparavit voluntatem suam, ut bene ipse faceret
etiam de male faciente, ac sic hominis voluntate
mala non evacuaretur, sed nihilominus impleretur
omnipotentis bona.
</p>
        </div3>
      </div2>

<div2>
        <head>CAPUT CV.</head>
<p> <hi>Voluntas hominis ad bonum et malum
aliter libera in primo statu, aliter in ultimo.</hi> Sic
enim oportebat prius hominem fieri, ut et bene velle
posset, et male; nec gratis, si bene; nec impune, si
male: postea vero sic erit, ut male velle non possit;
nec ideo libero carebit arbitrio. Multo quippe liberius
erit arbitrium, quod omnino non poterit servire peccato.
Neque enim culpanda est voluntas, aut voluntas
non est, aut libera dicenda non est, qua beati
esse sic volumus, ut esse miseri non solum nolimus,
sed nequaquam prorsus velle possimus. Sicut ergo
anima nostra etiam nunc nolle infelicitatem, ita nolle
iniquitatem semper habitura est. Sed ordo praetermittendus
non fuit, in quo Deus voluit ostendere
quam bonum sit animal rationale quod etiam non
peccare possit, quamvis sit melius quod peccare
non possit: sicut minor fuit immortalitas, sed tamen
fuit, in qua posset etiam non mori, quamvis major
futura sit in qua non possit mori.</p>
</div2>

<div2>
        <head>CAPUT CVI.</head>
<p> <hi>Libero arbitrio gratia necessaria in
primo et secundo statu.</hi> Illam natura humana perdidit
<pb n="0282"/>
per liberum arbitrium; hanc est acceptura per
gratiam, quam fuerat, si non peccasset, acceptura per
meritum: quamvis sine gratia nec tunc ullum meritum
esse potuisset. Quia etsi peccatum in solo libero
arbitrio erat constitutum, non tamen justitiae retinendae
sufficiebat liberum arbitrium, nisi participatione
immutabilis boni divinum adjutorium praeberetur.
Sicut enim mori est in hominis potestate cum velit,
nemo est enim qui non seipsum, ut nihil aliud dicam,
vel non vescendo possit occidere; ad vitam vero tenendam
voluntas non satis est, si adjutoria sive alimentorum
sive quorumcumque tutaminum desint: sic
homo in paradiso ad se occidendum relinquendo justitiam
idoneus erat per voluntatem, ut autem ab eo
teneretur vita justitiae, parum erat velle, nisi ille qui
eum fecerat adjuvaret. Sed post illam ruinam major
est misericordia Dei, quando et ipsum arbitrium liberandum
est a servitute, cui dominatur cum morte
peccatum. Nec omnino per seipsum, sed per solam
Dei gratiam, quae in fide Christi posita est, liberatur;
ut voluntas ipsa, sicut scriptum est, a Domino praeparetur <note>(Prov. VIII, 35, sec. LXX)</note>,
qua caetera Dei
munera capiantur, per quae veniatur ad munus
aeternum.</p>
</div2>

<div2>
        <head>CAPUT CVII.</head>
<p> <hi>Vita aeterna merces et tamen gratia.
Voluntas Dei de homine peccante impleta.</hi> Unde et
ipsam vitam aeternam, quae certe merces est operum
bonorum, gratiam Dei appellat Apostolus: <hi>Stipendium
enim,</hi> inquit, <hi>peccati mors; gratia autem Dei
vita aeterna in Christo Jesu Domino nostro <note>(Rom. VI,
23)</note>
          </hi>. Stipendium pro opere militiae debitum redditur,
non donatur: ideo dixit, <hi>Stipendium peccati mors;</hi> 
ut mortem peccato non immerito illatam, sed debitam
demonstraret. Gratia vero nisi gratis est, gratia non
est. Intelligendum est igitur etiam ipsa hominis bona
merita esse Dei munera; quibus cum vita aeterna
redditur, quid nisi gratia pro gratia redditur <note>(Joan.
I, 16)</note>? Sic ergo factus est homo rectus, ut et manere
in ea rectitudine posset non sine adjutorio divino,
et suo fieri perversus arbitrio. Utrumlibet horum
elegisset, Dei voluntas fieret, aut etiam ab illo, aut
certe de illo. Proinde quia suam maluit facere quam
Dei, de illo facta est voluntas Dei, qui ex eadem massa
perditionis, quae de illius stirpe profluxit, facit
aliud vas in honorem, aliud in contumeliam <note>(Rom.
IX, 21)</note>: in honorem, per misericordiam; in contumeliam,
per judicium: ut nemo glorietur in homine;
ac per hoc, nec in se.</p>
</div2>

<div2>
        <head>CAPUT CVIII.</head>
<p> <hi>Ex Deo salus nostra, ita ut nec
per Christum liberaremur, si non esset Deus.</hi> Nam neque
per ipsum liberaremur unum Mediatorem Dei et
hominum hominem Jesum Christum <note>(I Tim. II, 5)</note>,
nisi esset et Deus. Sed cum factus est Adam, homo
scilicet rectus, mediatore non opus erat. Cum vero
<pb n="0283"/>
genus humanum peccata longe separaverunt a Deo,
per Mediatorem, qui solus sine peccato natus est,
vixit, occisus est, reconciliari nos oportebat Deo usque
ad carnis resurrectionem in vitam aeternam: ut
humana superbia per humilitatem Dei argueretur ac
sanaretur, et demonstraretur homini quam longe a
Deo recesserat, cum per incarnatum Deum revocaretur,
et exemplum obedientiae per hominem Deum
contumaci homini praeberetur; et Unigenito suscipiente
formam servi, quae nihil ante meruerat, fons
gratiae panderetur; et carnis etiam resurrectio redemptis
promissa in ipso Redemptore praemonstraretur;
et per eamdem naturam quam se decepisse laetabatur,
diabolus vinceretur; nec tamen homo gloriaretur,
ne iterum superbia nasceretur: et si quid
aliud de tanto Mediatoris sacramento a proficientibus
videri et dici potest, aut tantum videri, etiamsi dici
non potest.</p>
</div2>

<div2>
        <head>CAPUT CIX.</head>
<div3>
          <head>29.</head>
          <p>
 <hi>Animarum receptacula ante resurrectionem.</hi> 
Tempus autem quod inter hominis mortem
et ultimam resurrectionem interpositum est,
animas abditis receptaculis continet, sicut unaquaeque
digna est vel requie vel aerumna, pro eo quod
sortita est in carne cum viveret.
</p>
        </div3>
      </div2>

<div2>
        <head>CAPUT CX.</head>
<p> <hi>Sacrificium altaris et eleemosynae
pro defunctis, quatenus et quibusnam prosint.</hi> Neque
negandum est defunctorum animas pietate suorum
viventium relevari, cum pro illis sacrificium Mediatoris
offertur, vel eleemosynae in Ecclesia fiunt. Sed
eis haec prosunt, qui cum viverent, ut haec sibi postea
possint prodesse, meruerunt. Est enim quidam
vivendi modus, nec tam bonus ut non requirat ista
post mortem; nec tam malus ut non ei prosint ista
post mortem: est vero talis in bono, ut ista non requirat;
et est rursus talis in malo, ut nec his valeat,
cum ex hac vita transierit, adjuvari. Quocirca hic
omne meritum comparatur, quo possit post hanc vitam
relevari quispiam vel gravari. Nemo se autem
speret, quod hic neglexerit, cum obierit, apud Deum
promereri. Non igitur ista quae pro defunctis commendandis
frequentat Ecclesia, illi apostolicae sunt
adversa sententiae, qua dictum est, <hi>Omnes enim astabimus
ante tribunal Christi, ut referat unusquisque secundum
ea quae per corpus gessit, sive bonum, sive malum <note>(Rom. XIV, 10, et II Cor. V, 10)</note>
          </hi>;
quia etiam hoc
meritum sibi quisque dum in corpore viveret comparavit,
ut ei possint ista prodesse. Non enim omnibus
prosunt; et quare non omnibus prosunt, nisi propter
differentiam vitae quam quisque gessit in corpore?
Cum ergo sacrificia sive altaris sive quarumcumque
eleemosynarum pro baptizatis defunctis omnibus
offeruntur, pro valde bonis gratiarum actiones sunt;
pro non valde malis propitiationes sunt; pro valde
malis etiamsi nulla sunt adjumenta mortuorum;
qualescumque vivorum consolationes sunt. Quibus
autem prosunt, aut ad hoc prosunt, ut sit plena remissio,
<pb n="0284"/>
aut certe ut tolerabilior fiat ipsa damnatio
.</p>
</div2>

<div2>
        <head>CAPUT CXI.</head>
<p> <hi>Duae civitates post judicium in
aeterna vel beatitudine vel miseria.</hi> Post resurrectionem
vero facto universo completoque judicio, suos
fines habebunt civitates duae, una scilicet Christi,
altera diaboli; una bonorum, altera malorum; utraque
tamen et angelorum et hominum. Istis voluntas,
illis facultas non poterit ulla esse peccandi, vel ulla
conditio moriendi; istis in aeterna vita vere feliciterque
viventibus, illis infeliciter in aeterna morte sine
moriendi potestate durantibus, quoniam utrique sine
fine. Sed in beatitudine isti alius alio praestabilius,
in miseria vero illi alius alio tolerabilius permanebunt.</p>
</div2>

<div2>
        <head>CAPUT CXII.</head>
<p> <hi>Poenam damnatorum aeternam fore.</hi> Frustra itaque nonnulli, imo quam plurimi, aeternam
damnatorum poenam et cruciatus sine intermissione
perpetuos humano miserantur affectu, atque ita
futurum esse non credunt; non quidem Scripturis
divinis adversando, sed pro suo motu dura quaeque
molliendo, et in leniorem flectendo sententiam, quae
putant in eis terribilius esse dicta, quam verius.
 <hi>Non</hi> enim <hi>obliviscetur,</hi> inquiunt, <hi>misereri Deus,
aut continebit in ira sua miserationes suas <note>(Psal. LXXVI,
10)</note>
          </hi>. Hoc quidem in psalmo legitur sancto; sed de
his sine ullo scrupulo intelligitur, qui vasa misericordiae
nuncupantur, quia et ipsi non pro meritis suis,
sed Deo miserante de miseria liberantur. Aut si hoc
ad omnes existimant pertinere, non ideo necesse est
ut damnationem opinentur posse finiri eorum de quibus
<pb n="0285"/>
dictum est, <hi>Et ibunt isti in supplicium aeternum:</hi> 
ne isto modo putetur habitura finem quandoque felicitas
etiam illorum, de quibus e contrario dictum est, <hi>Justi autem in vitam aeternam 
 <note>(Matth. XXV, 46)</note>
          </hi>. Sed
poenas damnatorum certis temporum intervallis existiment,
si hoc eis placet, aliquatenus mitigari.
Etiam sic quippe intelligi potest manere in illis ira
Dei <note>(Joan. III, 36)</note>, hoc est ipsa damnatio (haec
enim vocatur ira Dei, non divini animi perturbatio),
ut in ira sua, hoc est manente ira sua, non tamen
contineat miserationes suas; non aeterno supplicio
finem dando, sed levamen adhibendo vel interponendo
cruciatibus. Quia nec Psalmus ait, Ad finiendam
iram suam, vel, post iram suam; sed, <hi>in ira
sua.</hi> Quae si sola esset quanta ibi minima cogitari potest;
perire a regno Dei, exsulare a civitate Dei,
alienari a vita Dei, carere tam magna multitudine
dulcedinis Dei quam abscondit timentibus se,
perfecit autem sperantibus in se <note>(Psal. XXX, 20)</note>,
tam grandis est poena, ut ei nulla possint tormenta
quae novimus comparari, si illa sit aeterna, ista autem
sint quamlibet multis saeculis longa.</p>
</div2>

<div2>
        <head>CAPUT CXIII.</head>
<p> <hi>Mors impiorum, ut vita piorum,
perpetua.</hi> Manebit ergo sine fine mors illa perpetua
damnatorum, id est alienatio a vita Dei, et omnibus
erit ipsa communis, quaelibet homines de varietate
poenarum, de dolorum relevatione vel intermissione
pro suis humanis motibus suspicentur: sicut manebit
communiter omnium vita aeterna sanctorum, qualibet
honorum distantia concorditer fulgeant.</p>
</div2>

<div2>
        <head>CAPUT CXIV.</head>
<div3>
          <head>30.</head>
          <p>
 <hi>Exposita fide, agit de spe:
quae huc pertinent contineri oratione dominica. Spem
in se ipso ponens maledictus.</hi> Ex ista fidei confessione,
quae breviter Symbolo continetur, et carnaliter cogitata
lac parvulorum est, spiritualiter autem considerata
atque tractata cibus est fortium, nascitur spes
bona fidelium, cui charitas sancta comitatur. Sed de
iis omnibus quae fideliter sunt credenda, ea tantum
ad spem pertinent quae oratione dominica continentur. <hi>Maledictus</hi> 
 enim <hi>omnis,</hi> sicut divina testantur
eloquia, <hi>qui spem ponit in homine <note>(Jerem. XVII, 5)</note>
          </hi>: ac
per hoc et in se ipso qui spem ponit, hujus maledicti
vinculo innectitur. Ideo non nisi a Domino Deo petere
debemus, quidquid speramus nos vel bene operaturos
vel pro bonis operibus adepturos.
</p>
        </div3>
      </div2>

<div2>
        <head>CAPUT CXV.</head>
<p> <hi>Orationis dominicae apud Matthaeum
petitiones septem.</hi> Proinde apud evangelistam
Matthaeum septem petitiones continere dominica videtur
oratio: quarum tribus aeterna poscuntur, reliquis
quatuor, temporalia, quae tamen propter aeterna
consequenda sunt necessaria. Nam quod dicimus, <hi>Sanctificetur nomen tuum, Adveniat regnum tuum, Fiat
<pb n="0286"/>
voluntas tua sicut in coelo et in terra</hi> 
 (quod non absurde
quidam intellexerunt, in spiritu et corpore), omnino
sine fine retinenda sunt: et hic inchoata, quantumcumque
proficimus, augentur in nobis; perfecta vero,
quod in alia vita sperandum est, semper possidebuntur.
Quod vero dicimus, <hi>Panem nostrum quotidianum
da nobis hodie, Et dimitte nobis debita nostra, sicut et
nos dimittimus debitoribus nostris, Et ne nos inferas in
tentationem, Sed libera nos a malo <note>(Matth. VI, 9-13)</note>
          </hi>,
quis non videat ad praesentis vitae indigentiam pertinere?
In illa itaque vita aeterna ubi nos semper speramus
futuros, et nominis Dei sanctificatio, et regnum
ejus, et voluntas ejus in nostro spiritu et corpore
perfecte atque immortaliter permanebunt. Panis vero
quotidianus ideo dictus est quia hic est necessarius,
quantus animae carnique tribuendus est, sive spiritualiter,
sive carnaliter, sive utroque intelligatur
modo. Hic est etiam quam poscimus remissio, ubi est
commissio peccatorum; hic tentationes quae nos ad
peccandum vel alliciunt vel impellunt; hic denique
malum unde cupimus liberari: illic autem nihil istorum
est.</p>
</div2>

<div2>
        <head>CAPUT CXVI.</head>
<p> <hi>Petitiones tantum quinque apud
Lucam, qui cum Matthaeo conciliatur.</hi> Evangelista vero
Lucas in oratione dominica petitiones non septem,
sed quinque complexus est: nec ab isto utique discrepavit,
sed quomodo istae septem sint intelligendae,
ipsa sua brevitate commonuit. Nomen quippe Dei
sanctificatur in spiritu, Dei autem regnum in carnis
resurrectione venturum est. Ostendens ergo Lucas
tertiam petitionem duarum superiorum esse quodam
modo repetitionem, magis eam praetermittendo facit
intelligi. Deinde tres alias adjungit, de pane quotidiano,
de remissione peccatorum, de tentatione vitanda <note>(Luc. XI, 2-4)</note>.
At vero quod ille in ultimo
posuit, <hi>Sed libera nos a malo;</hi> iste non posuit, ut intelligeremus
ad illud superius quod de tentatione dictum
est, pertinere. Ideo quippe ait, <hi>Sed libera;</hi> non
ait, Et libera, tanquam unam petitionem esse demonstrans
(noli hoc, sed hoc): ut sciat unusquisque in
eo se liberari a malo, quod non infertur in tentationem.</p>
</div2>

<div2>
        <head>CAPUT CXVII.</head>
<div3>
          <head>31.</head>
          <p>
 <hi>De charitate quae cum fide ac
spe adesse debet.</hi> Jam porro charitas, quam duabus
istis, id est, fide ac spe majorem dixit Apostolus <note>(I Cor.
XIII, 13)</note>, quanto in quocumque major est, tanto melior
est in quo est. Cum enim quaeritur, utrum quisque
sit homo bonus, non quaeritur quid credat, aut speret,
sed quid amet. Nam qui recte amat, procul dubio
recte credit et sperat: qui vero non amat, inaniter
credit, etiamsi sint vera quae credit; inaniter sperat,
etiamsi ad veram felicitatem doceantur pertinere quae
sperat: nisi et hoc credat ac speret, quod sibi petenti
donari possit ut amet. Quamvis enim sperare sine
amore non possit, fieri tamen potest ut id non amet,
sine quo ad id quod sperat non potest pervenire.
Tanquam si speret vitam aeternam, (quam quis non
<pb n="0287"/>
amat?) et non amet justitiam, sine qua nemo ad
illam pervenit. Ipsa est autem fides Christi, quam
commendat Apostolus, quae per dilectionem operatur <note>(Galat. V, 6)</note>;
et quod in dilectione nondum habet,
petit ut accipiat, quaerit ut inveniat, pulsat ut aperiatur
ei <note>(Matth. VII, 7)</note>. Fides namque impetrat quod lex
imperat. Nam sine Dei dono, id est, sine Spiritu
sancto, per quem diffunditur charitas in cordibus
nostris <note>(Rom. V, 5)</note>, jubere lex poterit, non juvare;
et praevaricatorem insuper facere, qui de ignorantia
se excusare non possit. Regnat enim carnalis cupiditas,
ubi non est Dei charitas.
</p>
        </div3>
      </div2>

<div2>
        <head>CAPUT CXVIII.</head>
<p> <hi>Status vel aetates hominis quatuor,
ante Legem, sub Lege, sub gratia, et in pace.</hi> Sed
cum in altissimis ignorantiae tenebris nulla resistente
ratione secundum carnem vivitur, haec sunt prima
hominis. Deinde cum per legem cognitio fuerit facta
peccati, si nondum divinus adjuvat Spiritus, secundum
legem volens vivere vincitur, et sciens peccat, peccatoque
subditus servit: <hi>A quo enim quis devictus est,
huic et servus addictus est <note>(II Petr. II, 19)</note>
          </hi>; id agente
scientia mandati, ut peccatum operetur in homine
omnem concupiscentiam, cumulo praevaricationis adjecto,
atque ita quod scriptum est impleatur, <hi>Lex
subintravit, ut abundaret delictum <note>(Rom. V, 20)</note>
          </hi>. Haec
sunt secunda hominis. Si autem respexerit Deus, ut
ad implenda quae mandat ipse adjuvare credatur, et
agi homo coeperit Dei Spiritu, concupiscitur adversus
carnem fortiore robore charitatis <note>(Galat. V, 17)</note>; ut
quamvis adhuc sit quod homini repugnet ex homine,
nondum tota infirmitate sanata, ex fide tamen justus
vivat <note>(Rom. I, 17)</note>, justeque vivat, in quantum non
cedit malae concupiscentiae, vincente delectatione
justitiae. Haec sunt tertia bonae spei hominis; in quibus
si pia perseverantia quisque proficiat, postrema
pax restat, quae post hanc vitam in requie spiritus,
deinde in resurrectione etiam carnis implebitur. Harum
quatuor differentiarum prima est ante Legem,
secunda sub Lege, tertia sub gratia, quarta in pace
plena atque perfecta. Sic est et Dei populus ordinatus
per temporum intervalla, sicut Deo placuit, qui in
mensura et numero et pondere cuncta disponit <note>(Sap.
XI, 21)</note>. Nam fuit primitus ante Legem; secundo sub
Lege, quae data est per Moysen; deinde sub gratia,
quae revelata est per primum Mediatoris adventum <note>(Joan. I, 17)</note>.
Quae quidem gratia nec antea defuit,
quibus eam oportuit impertiri, quamvis pro temporis
dispensatione velata et occulta. Neque enim antiquorum
quicumque justorum praeter Christi fidem salutem
potuit invenire, aut vero nisi et illis cognitus
fuisset, potuisset nobis per eorum ministerium alias
apertius, alias occultius prophetari.</p>
</div2>

<div2>
        <head>CAPUT CXIX.</head>
<p> <hi>Regeneratio peccata abolet universa
<pb n="0288"/>
in quavis aetate. Servitus sub Lege nonnullis
inexperta.</hi> In quacumque autem quatuor istarum velut
aetatum singulum quemque hominem gratia regenerationis
invenerit, ibi ei remittuntur praeterita universa
peccata; et reatus ille nascendo contractus, renascendo
dissolvitur. Tamque multum valet quod <hi>Spiritus
ubi vult spirat. <note>(Joan. III, 8)</note>
          </hi>, ut quidam secundam illam
servitutem sub Lege non noverint, sed cum mandato
incipiant adjutorium habere divinum.</p>
</div2>

<div2>
        <head>CAPUT CXX.</head>
<p> <hi>Regenerati morientes ante usum
rationis non pereunt.</hi> Antequam possit autem homo
capax esse mandati, secundum carnem vivat necesse
est: sed si jam Sacramento regenerationis imbutus
est, nihil ei oberit si tunc ex hac vita migraverit.
Quia <hi>ideo Christus mortuus est et resurrexit, ut et vivorum
et mortuorum dominetur <note>(Rom. XIV, 9)</note>
          </hi>; nec tenebit
regnum mortis eum, pro quo mortuus est ille liber
in mortuis <note>(Psal. LXXXVII, 6)</note>.</p>
</div2>

<div2>
        <head>CAPUT CXXI.</head>
<div3>
          <head>32.</head>
          <p>
 <hi>Charitas finis omnium praeceptorum.</hi> 
Omnia igitur praecepta divina referuntur ad
charitatem, de qua dicit Apostolus: <hi>Finis autem praecepti
est charitas de corde puro, et conscientia bona, et fide
non ficta <note>(I Tim. I, 5)</note>
          </hi>. Omnis itaque praecepti finis
est charitas; id est, ad charitatem refertur omne praeceptum.
Quod vero ita fit vel timore poenae, vel aliqua
intentione carnali, ut non referatur ad illam
charitatem quam diffundit Spiritus sanctus in cordibus
nostris <note>(Rom. V, 5)</note>, nondum fit quemadmodum
fieri oportet, quamvis fieri videatur. Charitas quippe
ista Dei est et proximi: et utique <hi>in his duobus praeceptis
tota Lex pendet et Prophetae <note>(Matth. XXII, 40)</note>
          </hi>.
Adde Evangelium, adde Apostolos: non enim aliunde
vox ista est, <hi>Finis praecepti est charitas;</hi> et, <hi>Deus
charitas est <note>(I Joan. IV, 16)</note>
          </hi>. Quaecumque ergo mandat
Deus, ex quibus unum est, <hi>Non moechaberis <note>(Exod.
XX, 14; Matth. V, 27)</note>
          </hi>; et quaecumque non jubentur,
sed spirituali consilio monentur, ex quibus unum
est, <hi>Bonum est homini mulierem non tangere <note>(I Cor.
VII, 1)</note>
          </hi>: tunc recte fiunt, cum referuntur ad diligendum
Deum, et proximum propter Deum, et in hoc
saeculo, et in futuro; nunc Deum per fidem, tunc per
speciem, et ipsum proximum nunc per fidem. Non
enim scimus mortales corda mortalium, tunc autem <hi>illuminabit Dominus abscondita tenebrarum, et manifestabit
cogitationes cordis; et laus erit unicuique a Deo <note>(Id. IV, 5)</note>
          </hi>:
quia id laudabitur et diligetur a proximo
in proximo, quod ne lateat, ab ipso illuminabitur Deo.
Minuitur autem cupiditas charitate crescente, donec
veniat hic ad tantam magnitudinem, qua major esse
non possit: <hi>Majorem enim charitatem nemo habet,
quam ut animam suam quis ponat pro amicis suis <note>(Joan.
XV, 13)</note>
          </hi>. Ibi autem quis explicet quanta charitas erit
<pb n="0289"/>
ubi cupiditas quam vel coercendo superet nulla erit?
quoniam summa sanitas erit, quando contentio
mortis nulla erit.
</p>
        </div3>
      </div2>

<div2>
        <head>CAPUT CXXII.</head>
<div3>
          <head>33.</head>
          <p>
 <hi>Libri conclusio.</hi> Sed sit aliquando
hujus voluminis finis, quod ipse videris utrum
Enchiridion vel appellare debeas, vel habere. Ego
tamen cum spernenda tua in Christo studia non putarem,
<pb n="0290"/>
bona de te credens in adjutorio nostri Redemptoris
ac sperans, teque in ejus membris plurimum
diligens, librum ad te, sicut valui, utinam tam commodum
quam prolixum, de Fide, Spe et Charitate
conscripsi.

</p>
        </div3>
      </div2>
</body>
  </text>
</TEI>