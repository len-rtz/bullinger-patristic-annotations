<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Commentarius in Matthaeum</title>
              <author ref="http://viaf.org/viaf/89595978">Hilarius Pictaviensis<date>315-367</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 9</title>
           <idno>HilPic.CoInMa</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	


<div2>
        <head>CAPUT PRIMUM. <hi>De nativitate Christi, et de Magis cum muneribus, ac de infantibus occisis.</hi> </head>
<div3>
          <head>1.</head>
          <p>
 <hi>Christi ex regio et sacerdotali genere ortus.--</hi> 
<pb n="0918C"/> Gradum, quem Matthaeus in ordine regiae successionis
ediderat, Lucas in sacerdotali origine computat.
Quem dum uterque dinumerat, cognationem in
Domino utriusque tribus uterque significat. Recteque
<pb n="0919A"/>
generationis gradus ponitur: quia sacerdotalis et regiae
tribus societas per David ex conjugio inita, jam
a Salathiel in Zorobabel confirmetur ex genere. Atque
ita dum Matthaeus paternam originem, quae ex Juda
proficiscebatur, recenset, Lucas vero acceptum per
Natham ex tribu Levi genus edocet <note>(Luc. III, 24)</note>;
suis quibusque patribus Domino nostro Jesu Christo, <emph>669</emph> 
 qui est aeternus et rex et sacerdos, etiam in
carnali ortu utriusque generis gloriam probaverunt.
Quod vero Joseph potiusquam Mariae nativitas recensetur,
nihil refert: eadem enim est totius tribus
atque una cognatio. Exemplum autem etiam Matthaeus
et Lucas dederunt, patres invicem appellantes,
non tam genere quam gente: quia ab uno tribus
coepta, sub unius successionis et originis familia
<pb n="0919B"/>
continetur. Cum enim filius David atque Abrahae
esset ostendendus, quia ita Matthaeus coepit; <hi>Liber
generationis Jesu Christi, filii David, filii Abrahae <note>(Matth. I, 1)</note>
          </hi>:
non differt quis in originis numero
atque ordine collocetur, dummodo universorum
familia coepta esse intelligatur ab uno. Ita cum
ejusdem tribus sit Joseph et Maria; dum profectus
esse ex Abrahae genere Joseph ostenditur, profecta
quoque docetur et Maria. Haec enim in lege ratio
servata est, ut si mortuus sine filiis familiae princeps
fuisset, defuncti uxorem posterior frater ejusdem
<pb n="0920A"/>
cognationis acciperet, susceptosque filios in familiam
ejus qui mortuus esset <emph>670</emph> referret <note>(Deut. XXV,
5)</note>: maneretque ita in primogenitis successionis
ordo, cum patres eorum, qui post nati essent, aut
nomine haberentur, aut genere.</p>
        </div3>
<div3>
          <head>2.</head>
          <p>
 <hi>Cur generationes quaedam omissae. Cur quatuordecim
ubi tantum tredecim recensentur.--</hi> Sequens
illud est, ut quia diximus, secundum rerum fidem,
generationis istius ordinem nec numero sibi
nec successione constare; hujus quoque rei ratio afferatur.
Non enim levis causa est, ut aliud in narratione
sit, aliud fuerit in gestis; et aliud referatur in
summa, aliud vero teneatur in numero. Namque ab
Abraham usque ad David quatuordecim generationes
enumeratae sunt, et David usque ad transmigrationem
<pb n="0920B"/>
Babylonis generationes quatuordecim,
cum in Regnorum libris decem et septem deprehendantur.
Sed in hoc non mendacii aut negligentiae vitium
est. Tres enim ratione praeteritae sunt. Nam
Joras genuit Ochoziam, Ochozias vero genuit Joam,
Joas deinde Amasiam, Amasias autem Oziam <note>(IV Reg.
VIII, 25)</note>. Et in Matthaeo Joras Oziam genuisse scribitur,
cum quartus ab eo sit. Hoc ita ( <hi>supple,</hi> factum
est), quia ex gentili femina Joras Ochoziam genuit,
 ex Achab scilicet domo: dictumque erat per prophetam,
non nisi quarta generatione in throno regni
<pb n="0921A"/>
Israel quemquam de domo Achab esse sessurum. Purgata
 igitur Achab familia gentili, tribusque praeteritis,
jam regalis in quarto generationum consequentium
origo numeratur. Quod vero usque ad
Mariam generationes quatuordecim esse scribuntur,
cum in numero tredecim reperiantur; nullus error
esse poterit scientibus non eam solum esse Domino
nostro Jesu Christo originem, quae coepit ex Maria;
sed in procreatione corporea, nativitatis
aeternae significantiam comprehendi.</p>
        </div3>
<div3>
          <head>3.</head>
          <p>
 <hi>In eos qui nolunt Mariam virginem permansisse.--</hi> Generationis autem ratio simplex est. Nam conceptum
ex Spiritu sancto, natum ex Maria virgine,
omnium opus prophetarum est. Sed plures irreligiosi,
et a spiritali doctrina <emph>671</emph> admodum alieni,
<pb n="0921B"/>
occasionem ex eo occupant turpiter de Maria opinandi,
quod dictum sit, <hi>Priusquam convenirent, inventa
est in utero habens <note>(Matth. I, 18)</note>
          </hi>: et illud, <hi>Noli timere
accipere Mariam conjugem tuam <note>(Ibid. 20)</note>
          </hi>: et illud, <hi>Non cognovit eam donec peperit 
 <note>(Ibid. 25)</note>
          </hi>; non recordantes
desponsatam fuisse, et dictum hoc Joseph
volenti eam abjicere; quia justus ipse nollet in eam
lege decerni. Igitur ne qua de partu ejus ambiguitas
existeret, ipse concepti ex Spiritu sancto Christi testis
assumitur: dehinc quia desponsata esset, in
conjugem recipitur. Cognoscitur itaque post partum
id est, transit in conjugis nomen. Cognoscitur enim,
non admiscetur. Denique cum transire Joseph ad
Aegyptum admonetur, ita dicitur: <hi>Accipe puerum et
matrem ejus;</hi> et, <hi>Revertere cum puero et matre ejus</hi> 
<pb n="0922A"/> <note>(Matth. II, 13 et 20)</note>;
et rursum in Luca <note>(Luc. II, 33,
juxta graec.)</note>: <hi>Et erat Joseph et mater ejus.</hi> Et quotienscumque
de utroque fit sermo, mater potius Christi,
quia id erat; non uxor Joseph est nuncupata, quia
non erat. Sed haec quoque ab angelo ratio servata
est: ut cum desponsatam cum justo Joseph significabat,
conjugem nuncuparet. Nam ita ait: <hi>Joseph
fili David, noli timere accipere Mariam conjugem
tuam.</hi> Ergo et conjugis nomen sponsa suscepit, et
post partum in conjugem recognita tantum Jesu
mater ostenditur: ut quemadmodum justo Joseph
deputaretur ejusdem Mariae in virginitate conjugium,
ita venerabilis ejus ostenderetur in Jesu matre virginitas.</p>
        </div3>
<div3>
          <head>4.</head>
          <p>
 <hi>Josepho ex priore conjugio filii.--</hi> Verum homines
<pb n="0922B"/>
pravissimi hinc praesumunt opinionis suae
auctoritatem, quod plures Dominum nostrum fratres
habuisse sit traditum. Qui sit Mariae filii fuissent, et
non potius Joseph ex priore conjugio suscepti;
numquam in tempore passionis Joanni apostolo
transcripta esset in matrem, Domino ad utrumque
dicente: <hi>Mulier, ecce filius tuus <note>(Joan. XIX, 26 et 27)</note>
          </hi>;
et Joanni: <emph>672</emph> <hi>Ecce mater tuas</hi> nisi quod ad desolatae
solatium, charitatem filii in discipulo relinquebat.</p>
        </div3>
<div3>
          <head>5.</head>
          <p>
 <hi>Magorum fides et munera quid indicent.--</hi> Stellae
autem ortus primum a Magis intellectus, indicat
mox gentes in Christum credituras, et homines professionis
longe a scientia divinae cognitionis aversae,
lumen quod statim in ortu ejus exstitit cognituros.
<pb n="0923A"/>
Denique oblatio munerum intelligentiam in eo totius
 qualitatis expressit: in auro regem, in thure
Deum, in myrrha hominem confitendo. Atque ita per
venerationem eorum, sacramenti omnis est consummata
cognitio: in homine mortis, in Deo resurrectionis,
in rege judicii. Quod vero repetere iter, atque
ad Herodem in Judaeam redire prohibentur <note>(Matth.
II, 12)</note>: nihil a Judaea petere scientiae agnitionisque
permittimur, sed in Christo salutem omnem
et spem locantes, admonemur prioris vitae itinere
abstinere.</p>
        </div3>
<div3>
          <head>6.</head>
          <p>
 <hi>Quid fuga Christi in Aegyptum. Innocentes, martyres.--</hi> Parante autem Herode parvuli necem,
Joseph per Angelum monetur, ut eum in Aegyptum
transferat <note>(Ibid. 13)</note>: Aegyptum idolis plenam, et
<pb n="0923B"/>
omnigenum deum monstra venerantem. Jam post
Judaeorum insectationem, et in exstinguendo eo profanae
plebis assensum, Christus ad gentes inanissimis
religionibus deditas transit: et Judaeam relinquens,
ignoranti eum saeculo colendus infertur, Bethlehem,
id est, Judaea, martyrum sanguine redundante.
Herodis vero furor et infantium interfectio, populi
Judaici in Christianos saevientis est forma: existimantis
se beatorum Martyrum caede posse in omnium
fide et professione Christi nomen exstinguere.</p>
        </div3>
<div3>
          <head>7.</head>
          <p>
 <hi>Ecclesia dolet Judaeorum perditionem.--</hi> Sed gloriosus
per prophetam neci eorum honor redditur, dicentem, <hi>Vox in Rama audita est, ploratus et ululatus
multus, Rachel plorans filios suos: et noluit consolari,
<pb n="0923C"/>
quia non sunt 
 <note>(Jerem. XXXI, 15: et Matth. II, 18)</note>
          </hi>. Rachel
Jacob uxor fuit diu sterilis; sed nullum ex his quos
genuit amisit. Verum haec in Genesi Ecclesiae typum
praetulit. Non igitur illius vox et ploratus auditur,
quae nullum habuit amissorum filiorum dolorem, sed
hujus Ecclesiae diu sterilis, nunc vero fecundae. Hujus
ploratus ex filiis, non idcirco quia peremptos dolebat,
auditur; sed quia ab his perimebantur, quos
primum genitos filios retinere voluisset. Denique
consolari se noluit quae dolebat. Non enim non
erant ii, qui mortui putabantur; in aeternitatis enim
profectum per martyrii gloriam efferebantur. Consolatio
autem rei amissae erat praestanda, non auctae.
<pb n="0924A"/>
</p>
        </div3>
      </div2>

<div1>
        <head>673 CAPUT II. <hi>De Jesu regresso ex Aegypto, et de praedicatione Joannis et baptismo ipsius, et de Domino baptizato.</hi> </head>
<div3>
          <head>1.</head>
          <p>
 <hi>Joseph apostolorum typus.--</hi> Post quae, mortuo
Herode, Joseph per Angelum monetur, ut in Judaeam
cum puero et matre ipsius redeat <note>(Matth. II, 20)</note>.
Et revertens cum Archelaum Herodis filium regnare
audisset, timuit eo venire <note>(Ibid. 21)</note>: et per angelum
monetur, ut in Galilaeam transeat, et in regionis
ejus civitate Nazareth inhabitet. Reverti ergo ad Judaeam
monetur: et reversus timet. Et rursum visu
admonitus, transire ad regionem gentium jubetur.
Sed aut timere eum qui admonitus sit non oportuit,
<pb n="0924B"/>
aut per angelum deferri admonitio mox mutanda non
debuit. Verum typica ratio servata est. Joseph enim
apostolorum habet speciem, quibus Christus circumferendus
est creditus. Hi tamquam Herode mortuo,
id est, populo ejus in passione Domini deperdito, Judaeis
praedicare sunt jussi; missi enim erant ad oves
perditas domus Israel: sed manente haereditariae infidelitatis
dominatu metuunt et recedunt. Admoniti
per visum, sancti scilicet Spiritus donum in gentibus
contemplantes, ad eas transferunt Christum, Judaeae
missum, sed vitam et salutem gentium nuncupatum.</p>
        </div3>
<div3>
          <head>2.</head>
          <p>
 <hi>Joannis locus, praedicatio, vestitus, cibus.-- In
diebus illis venit Joannes praedicans in deserto Judaeae,
dicens, Paenitentiam agite; appropinquavit enim regnum
<pb n="0924C"/>
coelorum,</hi> etc. <note>(Matth. III, 1)</note>. In Joanne locus,
praedicatio, vestitus, cibus est contuendus: atque ita,
ut meminerimus gestorum veritatem non idcirco corrumpi,
 si gerendis rebus interioris intelligentiae
ratio subjecta sit. Fuerant enim praedicanti et locus
opportunior, et vestitus utilior, et cibus aptior: sed
subest gestis rebus exemplum, et in eo operatio ipsa
meditatio est. Nam et ad desertam Judaeam venit,
desertam Dei frequentatione, non populi; et vacuam
sancti Spiritus habitatione, non hominum; ut praedicationis
locus, eorum quibus praedicatio erat missa,
solitudinem protestaretur. Poenitentiam quoque regno
coelorum propinquante pronuntiat, per quam est
<pb n="0925A"/>
reditus ab errore, et recursus a crimine, <emph>674</emph> et
post vitiorum pudorem professio desinendi: ut
deserta Judaea meminisset eum se suscepturam, in
quo coelorum est regnum; non vacuam deinceps futuram,
si se a veteribus vitiis poenitentiae confessione
purgasset. Pilis etiam camelorum vestis adtexta, peregrinum
propheticae istius praedicationis habitum
designat: cum exuviis immundarum pecudum, quibus
pares existimamur, Christi praedicator induitur;
fitque sanctificatum habitu prophetali, quidquid
in nobis vel inutile fuerat ante, vel sordidum. Zonae
autem praecinctio, efficax in omne opus bonum est
apparatus: ut ad omne ministerium Christi voluntate
simus accincti. In esum etiam eliguntur locustae,
fugaces hominum, et ad omnem adventus
<pb n="0925B"/>
nostri sensum evolantes: nos scilicet, qui ab omni
sermone et congressu prophetarum ipsis quibusdam
corporum saltibus efferebamur. Voluntate vagi,
operibus inutiles, verbis queruli, fide peregrini,
nunc sumus sanctorum alimonia et satietas prophetarum
electi simul cum melle silvestri: dulcissimum
ex nobis cibum, non ex alveariis legis, sed ex truncis
silvestrium arborum praebituri.</p>
        </div3>
<div3>
          <head>3.</head>
          <p>
 <hi>Filios Abrahae vel diaboli facit fides aut infidelitas.--</hi> Tali igitur Joannes habitu praedicans, venientes
Pharisaeos et Sadducaeos ad baptismum, <hi>progenies</hi> 
nuncupat <hi>viperarum:</hi> fructum ut dignum poenitentiae
faciant monet, neve Abraham patrem
habere se glorientur, quia ex lapidibus Deus potens
est Abrahae filios excitare <note>(Matth. III, 7-9)</note>. Non
<pb n="0925C"/>
enim successio carnis quaeritur, sed fidei haereditas.
Dignitas igitur originis in operum consistit exemplis:
et prosapiae gloria fidei imitatione retinetur. Diabolus
infidelis, Abraham fidelis. Nam ille in hominis
transgressione fuit perfidus, hic vero justificatus ex
fide est. Igitur uniuscujusque mores atque vita propinquitatem
cognationis acquirit: ut qui fideles sunt,
Abrahae propago per fidem sint; qui autem infideles
<pb n="0926A"/>
sunt, in diaboli progeniem infidelitate mutentur:
quando et Pharisaei viperarum natio nuncupantur, et
gloriatio <emph>675</emph> sanctificati parentis eis inhibetur, et
ex saxis ac rupibus Abrahae filii excitantur, et ut
operantes dignos fructus poenitentiae sint admonentur:
ut qui diabolum patrem habere coeperant, cum eis,
qui de lapidibus excitarentur, rursum Abrahae filii
per fidem fiant.</p>
        </div3>
<div3>
          <head>4.</head>
          <p>
 <hi>Christus noster servator et judex.--</hi> Securis vero
radicibus arborum apposita testatur <note>(Matth. III, 10)</note> 
 jus praesentis in Christo potestatis, infructuosarum
arborum caede et concrematione significans inutilis
perfidiae excidium conflagrationi judicii praeparari.
Et quia Legis opus esset jam inefficax ad
salutem, et Joannes baptizandis in poenitentiam
<pb n="0926B"/>
nuntius exstitisset (prophetarum enim officium erat
a peccatis revocare, Christi vero proprium, salvare
credentes); se quidem baptizare in poenitentiam dicit,
sed fortiorem esse venturum, cujus ferendorum
 calceamentorum sit indignus officio <note>(Ibid. 11)</note>:
apostolis circumferendae praedicationis gloriam derelinquens,
quibus speciosis pedibus pacem Dei erat
debitum nuntiare <note>(Esa. LII, 7)</note>. Salutis igitur nostrae
et judicii tempus designat in Domino, dicens, <hi>Ille
baptizabit vos in Spiritu sancto et igni:</hi> quia baptizatis
in Spiritu sancto, reliquum sit consummari igne
judicii. <hi>Habens ventilabrum in manu, et purgabit aream
suam, et congregabit triticum suum in horreum; paleas
autem comburet igni inexstinguibili <note>(Matth. III, 12)</note>
          </hi>.
Ventilabri opus est, ab infructuosis fructuosa discernere.
<pb n="0926C"/>
Quod in manu Domini sit, arbitrium indicat
potestatis, triticum suum, perfectos scilicet credentium
fructus, horreis recondentis; paleas vero,
id est, inutilium atque infructuosorum hominum inanitatem,
igni judicii concremantis.</p>
        </div3>
<div3>
          <head>5.</head>
          <p>
 <hi>Hominem assumptione, aquas lavacro sanctificavit.-- Tunc venit Jesus a Galilaea in Jordanem
ad Joannem, ut baptizaretur ab eo <note>(Ibid. 13)</note>
          </hi>; et reliqua.
<pb n="0927A"/>
Erat in Christo Jesu homo totus; atque
ideo in famulatum spiritus corpus assumptum, omne
in se sacramentum nostrae salutis explevit. Ad
Joannem igitur venit ex muliere natus, constitutus
sub lege, et per Verbum caro <emph>676</emph> factus. Ipse
quidem lavacri egens non erat, quia de eo dictum est, <hi>Peccatum non fecit 
 <note>(I Pet. II, 22)</note>
          </hi>; et ubi peccatum
non est, remissio quoque ejus est otiosa. Sed assumptum
ab eo creationis nostrae fuerat et corpus et
nomen: atque ita non ille necessitatem habuit abluendi,
sed per illum in aquis ablutionis nostrae erat
sanctificanda purgatio. Denique et a Joanne baptizari
prohibetur, ut Deus <note>(Matth. III, 14)</note>: et ita in
se fieri oportere, ut homo edocet <note>(Ibid. 15)</note>. Erat
enim per eum omnis implenda justitia, per quem
<pb n="0927B"/>
solum lex poterat impleri. Atque ita et prophetae
testimonio lavacro non eget, et exempli sui auctoritate
humanae salutis sacramenta consummat, hominem
et assumptione sanctificans et lavacro.</p>
        </div3>
<div3>
          <head>6.</head>
          <p>
 <hi>Baptismi nostri effectus in Christi baptismo
adumbrati.--</hi> Ordo etiam in eo arcani coelestis exprimitur.
Nam baptizato eo, reseratis coelorum aditibus,
Spiritus sanctus emittitur, et specie columbae
visibilis agnoscitur, et istius modi paternae pietatis
unctione perfunditur. Vox deinde de coelis ita loquitur:
 <hi>Filius meus es tu, ego hodie genui te <note>(Ibid. 17)</note>
          </hi>.
Filius Dei auditu conspectuque monstratur,
plebique infidae et prophetis inobedienti testimonium
de Domino suo mittitur et contemplationis
et vocis: ac simul ut ex eis quae consummabantur
<pb n="0927C"/>
in Christo cognosceremus, post aquae lavacrum, et
de coelestibus portis sanctum in nos Spiritum involare,
et coelestis nos gloriae unctione perfundi, et
paternae vocis adoptione Dei filios fieri; cum ita dispositi
in nos sacramenti imaginem ipsis rerum effectibus
veritas praefiguraverit.
<pb n="0928A"/>
</p>
        </div3>

<div2>
          <head>CAPUT III. <hi>De tentatore diabolo, et de jejunio Jesu quadraginta diebus, de Petro et Andraea piscatoribus.</hi> </head>
<div3>
            <head>1.</head>
            <p>
 <hi>Tunc Jesus ductus est in desertum ab Spiritu, ut
tentaretur a diabolo <note>(Matth. IV, 1)</note>
            </hi>, et reliqua. Et in desertum traductio, et quadraginta dierum jejunium,
et post jejunium fames, et satanae tentatio,
et responsio Domini, magni coelestisque consilii
effectibus plena <emph>677</emph> sunt. Nam quod in desertum
ductus est, significatur libertas Spiritus sancti,
hominem suum jam diabolo offerentis, et permittentis
tentandi et assumendi occasionem, quam non nisi
datam tentator habuisset. Erat igitur in diabolo de
metu suspicio, non de suspicione cognitio: movebatur
enim quadraginta dierum jejunio. Sciebat
<pb n="0928B"/>
totidem diebus aquas abyssi effusas <note>(Gen. VII, 17)</note>,
exploratam repromissionis terram, Moysi legem a
Deo scriptam, annorum quoque, quibus plebs in
eremo vita angelorum habituque mansit, hunc numerum
fuisse expletum. Igitur istius temporis metu,
in tentando eo, quem hominem contuebatur, sumpsit
temeritatem. Adam enim pellexerat, et in mortem
fallendo traduxerat. Sed ita dignum nequitia ejus et
scelere erat, ut in eo, cujus morte et calamitatibus
gloriabatur homine vinceretur; et qui Dei beneficia
homini invidisset, ante tentationem Deum in homine
intelligere non posset. Tentatur igitur statim
post baptismum Dominus, tentatione sua indicans
in sanctificatis nobis maxime diaboli tentamenta
grassari: quia victoria ei est magis exoptata de
<pb n="0928C"/>
sanctis.</p>
          </div3>
<div3>
            <head>2.</head>
            <p>
 <hi>Fames Christi qualis.--</hi> Non cibum etiam hominum
esuriit, sed salutem: nam post quadraginta
dies, non in quadraginta diebus esuriit <note>(Matth. IV, 2)</note>,
Moyse et Elia in eodem jejunii tempore non esurientibus.
Igitur cum esuriit Dominus, non inediae subrepsit
operatio: sed virtus illa, quadraginta
<pb n="0929A"/>
dierum non mota jejunio, naturae suae hominem dereliquit.
Non enim erat a Deo diabolus, sed a carne
vincendus: quam utique tentare ausus non fuisset,
nisi in ea per esuritionis infirmitatem quae sunt hominis
recognovisset. Quam utique in eo sentiens
ita orsus est: <hi>Si filius Dei es <note>(Matth. IV. 3)</note>
            </hi>. Anceps
sermo est, <hi>si filius Dei es.</hi> Licet esurientem videret,
quadraginta tamen dierum in eo jejunium pertimescebat.
Qua rerum ratione indicat, post quadraginta
dierum conversationem, quibus post passionem in
saeculo erat commoraturus, esuritionem se humanae
salutis habiturum. Quo in tempore, exspectatum Deo
patri munus, hominem quem assumpserat reportavit.</p>
          </div3>
<div3>
            <head>3.</head>
            <p>
 <hi>Quid diabolus Christi deitatem explorare, vel
<pb n="0929B"/>
patientiam tentet frangere. Christus Deus et homo.</hi> --Contuendum itaque nunc illud est, quibus tandem
interrogationibus usus sit. Ait: <hi>Si</hi> <emph>678</emph> <hi>filius Dei
es, dic ut lapides isti panes fiant.</hi> Fallax diabolus, et
ad traducendum artifex callidissimus, posse omnia
Christum sciebat, et esuritionem in homine ex ipso
jejunii tempore sentiebat, ignarus quidnam esuriretur.
Eam ergo in tentando conditionem operis
proposuit, per quam et in Deo, ex demutatione lapidum
in panes, virtutem potestatis agnosceret; et
in homine, oblectamento cibi, patientiam esuritionis
illuderet. Sed Dominus non panem potius,
quam salutem hominum esuriens, ait: <hi>Non in pane
solo vivit homo <note>(Ibid. 4)</note>
            </hi>: quia ipse non solum
homo, sed et Deus, licet usque in tentationis diem
<pb n="0929C"/>
cibo hominis abstineret, Dei tamen Spiritu alebatur:
ostendens non in pane hoc solitario, sed in Verbo
Dei alimoniam aeternitatis esse sperandam.</p>
          </div3>
<div3>
            <head>4.</head>
            <p>
 <hi>Diabolus silet quae contra se: jactantia cavenda.</hi> --Sequens etiam interrogatio talis est, cum eum in
summum templi sustulisset: <hi>Si filius Dei es, mitte
te deorsum,</hi> et reliqua <note>(Ibid. 6)</note>. Laborat tentatione
Dominum de excelsis ad inferiora deducere: et
positum in templi summo, id est, super leges et
prophetas eminentem, in humilibus continere. Sciebat
<pb n="0930A"/>
quidem et ministeria angelorum prompta esse
Dei filio, neque in lapidem posse offensionis incidere <note>(Psal. XC, 12 et 13)</note>:
quippe super aspidem
et basiliscum ambulaturum, et calcaturum leonem
et draconem. De his enim quae in se dicta sunt tacuit;
sed superiora memorando, vult quoquo modo
obedientiam elicere tentato; relaturus hinc
gloriam, si sibi Dominus majestatis, licet per confidentiam,
paruisset. Sed nulla diabolo contigit tantae
fraudis occasio, idipsum Domino tempore posteriore
testante, cum dicit: Venit princeps hujus saeculi, et
non invenit in me quidquam <note>(Joan. XIV, 30)</note>. Digna
igitur hanc ejus petulantiam Domini est secuta responsio: <hi>Non tentabis Deum et Dominum tuum <note>(Matth. IV, 7)</note>
            </hi>.
Diaboli conatus et tentamenta
<pb n="0930B"/>
contundens, et Deum se protestatur et Dominum:
docens a fidelibus abesse oportere jactantiam, quia
cum omnia possibilia Deo sint, nihil tamen in tentationem
ejus audendum sit.</p>
          </div3>
<div3>
            <head>5.</head>
            <p>
 <hi>Tentationum Christi idem ordo, qui Adae. Honor
saeculi, opus diaboli.</hi> --Sed jam tertio tota diabolicae
potestatis commovetur ambitio. Constituto igitur
Domino in monte excelso, universa orbis terrarum
regna, eorumque gloriam obtulit, si modo adoraretur
ipse <note>(Ibid. 8 et 9)</note>. Jam gemina responsione
opinionem suspicionis excesserat. Cibo Adam
pellexerat, et de paradisi gloria in peccati locum,
id est, in regionem vetitae arboris deduxerat: tertio
divini nominis ambitione corruperat, diis futurum
similem pollicendo. Igitur adversus Dominum tota
<pb n="0930C"/>
jam saeculi potestate pugnatur, et Creatori suo possessio
hujus universitatis offertur: ut tenens ordinem
fraudis antiquae, quem neque <emph>679</emph> cibo pellexerat,
nec loco moverat, nunc vel ambitione corrumperet,
Sed responsio Domini dignum de superioribus
gradum fecit. Ait enim: <hi>Vade satana.
Scriptum est enim, Dominum Deum tuum adorabis,
et illi soli servies <note>(Ibid. 10)</note>
            </hi>. Temeritatis tantae congruum
exitum tulit, cum et criminum suorum in <hi>satana</hi> 
 nomen audivit, et Dominum Deum suum adorandum
<pb n="0931A"/>
in homine cognovit. Praebuit etiam hujus
responsionis effectu magnum nobis Dominus exemplum:
ut contempta humanae potestatis gloria,
et saeculi ambitione postposita, solum meminissemus
Deum et Dominum adorandum; quia omnis saeculi
honor diaboli sit negotium. Post hanc ergo diaboli
fugam, Angeli Christo ministrant <note>(Matth. IV, 11)</note>; ostendentes,
a nobis victo calcatoque diaboli capite,
et Angelorum ministeria, et Virtutum in nos coelestium
officia non defutura.</p>
          </div3>
<div3>
            <head>6.</head>
            <p>
 <hi>Apostolorum priorum vocatio quid designet.</hi> -- <hi>Cum audisset autem Jesus, quod Joannes traditus
esset, secessit in Galilaeam <note>(Ibid. 12)</note>
            </hi>. Transitus in
Capharnaum, et prophetia Esaiae, rei gestae ordo
est. In piscatorum vero electione, ex hominum
<pb n="0931B"/>
arte futuri eorum officii opus proditur; ut piscibus
e mari, ita hominibus deinceps e saeculo in locum
superiorem, id est, in lumen coelestis habitaculi
protrahendis. Quibus et artem et patrias et domos
relinquentibus, docemur Christum secuturi, et saecularis
vitae sollicitudine, et paternae domus consuetudine
non teneri. In quatuor vero primum Apostolis
eligendis, praeter rerum, fidem, quia et ita
gestum est, futurorum Evangelistarum numerus
praefiguratur. Galilaeam igitur circuit, et in synagogis
praedicat regni Evangelium: et omnium aegritudinum
infirmitates medendo, factis ipse se profert:
ut quem in prophetarum voluminibus legere erant
soliti, praesentem operibus contuerentur.
<pb n="0931C"/>
</p>
          </div3>
        </div2>

<div2>
          <head>CAPUT IV. <hi>De beatitudine et praeceptis, de reconciliatione fratrum, de adulterio, de oculo et manu eruenda, de juramentis et eleemosyna.</hi> </head>
<div3>
            <head>1.</head>
            <p>
 <hi>Christus in monte, quid.</hi> --Congregatis igitur
pluribus turbis, montem conscendit, et docet <note>(Matth.
V, 1)</note>: in paternae scilicet majestatis positus celsitudine,
coelestis vitae praecepta constituit. Non enim
aeternitatis instituta, nisi in aeternitate positus, tradidisset.
Denique ita scriptum est: <hi>Aperuit os suum,
et docebat eos <note>(Ibid. 2)</note>
            </hi>. Locutum eum fuisse,
promptius erat dicere. Sed quia in gloria paternae
majestatis institerat, et aeternitatem <emph>680</emph> docebat,
idcirco ad motum Spiritus eloquentis obedisse
ostenditur humani oris officium.</p>
          </div3>
<div3>
            <head>2.</head>
            <p>
 <hi>Humilitatis causae et praemium.</hi> -- <hi>Beati pauperes
spiritu; quoniam ipsorum est regnum coelorum <note>(Ibid.
3)</note>
            </hi>. Exemplo Dominus docuerat humanae ambitionis
<pb n="0932A"/>
gloriam relinquendam, dicens: <hi>Dominum Deum tuum
adorabis, et illi soli servies <note>(Matth. IV, 10)</note>
            </hi>. Et cum
se per prophetas populum humilem et ad verba sua
trementem praemonuisset esse electurum <note>(Esai.
LXVI, 2)</note>; in spiritus humilitate perfectae beatitudinis
posuit exordium. Igitur humilia spirantes, id
est, esse se homines recordantes, in coelestis regni
possessione constituti, conscii sibi ex sordentibus
ac tenuissimis se principiis coalitos in hanc formam
perfecti corporis procreari, et in hunc sentiendi,
contuendi, judicandi, agendi sensum, Deo profectum
ministrante, procedere: nihil cuiquam suum
esse, nihil proprium, sed cunctis dono parentis
unius eadem et veniendi in vitam tribui primordia,
et utendi ea substantiam ministrari: ac nos optimi
<pb n="0932B"/>
illius, qui nobis sit ista largitus, exemplo, perfunctae
in nos bonitatis ejus esse aemulos oportere;
ut boni omnibus simus, communia omnia omnibus
existimemus; nulla nos nec saecularis fastus insolentia,
nec opum cupiditas, nec inanis gloriae ambitio
corrumpat: sed subjecti Deo simus, et de communione
vivendi in omnes communis vitae charitate teneamur,
magnum etiam in eo, quod nati sumus,
divinae bonitatis futurum profectum existimantes,
cujus praemium atque honor praesentis vitae operibus
sit merendus: atque ita per hanc spiritus humilitatem
qua de Deo nobis meminerimus et indulta
omnia, et deinceps potiora speranda, coelorum regnum
erit nostrum.</p>
          </div3>
<div3>
            <head>3.</head>
            <p>
 <hi>Beati mites; quoniam ipsi haereditabunt terram. <note>(Matth. V, 4)</note>
            </hi>.
<pb n="0932C"/> Mitibus terrae haereditatem pollicetur,
id est, ejus corporis, quod ipse Dominus assumpsit
habitaculum <note>(Vid. infra, n. 12)</note>. Quia per mansuetudinem
mentis nostrae habitaverit Christus in nobis,
nos quoque <emph>681</emph> gloria clarificati ejus corporis vestiemur.</p>
          </div3>
<div3>
            <head>4.</head>
            <p>
 <hi>Cujus luctus erit consolatio.</hi> -- <hi>Beati lugentes;
quoniam ipsi consolabuntur <note>(Ibid. 5)</note>
            </hi>. Lugentibus
aeternae consolationis solatia repromittit. Non orbitates
aut contumelias aut damna moerentibus, sed
peccata vetera flentibus, et criminum quibus obsordescimus
conscientia aerumnosis, haec sedula in
coelo consolatio praeparatur.</p>
          </div3>
<div3>
            <head>5.</head>
            <p>
 <hi>Beati qui esuriunt et sitiunt justitiam; quoniam
ipsi saturabuntur <note>(Ibid. 6)</note>
            </hi>. Sitientibus et esurientibus
<pb n="0932D"/>
justitiam, beatitudinem tribuit: significans extensam
in Dei doctrinam sanctorum aviditatem bonis
perfectae in coelo satientatis expleri.</p>
          </div3>
<div3>
            <head>6.</head>
            <p>
 <hi>Beati misericordes; quoniam ipsis miserebitur
Deus <note>(Matth. V, 7)</note>
            </hi>.
<pb n="0933A"/> Misericordibus misericordiae munera
praeparat. In tantum enim Deus benevolentiae
nostrae in omnes delectatur affectu, ut misericordiam
suam sit solis misericordibus praestiturus.</p>
          </div3>
<div3>
            <head>7.</head>
            <p>
 <hi>Dei conspectum ferre nequit immundus.</hi> -- <hi>Beati
mundo corde; quoniam Deum ipsi videbunt <note>(Ibid. 8)</note>
            </hi>.
Mundis corde conspectum Dei spondet. Nihil enim
pollutum et sordidum ad occursum divinae claritatis
insistit, et ad conspectum Dei acies obsoletae
mentis hebetatur: eos scilicet et visui et occursui
Dei esse patentes, quibus per animi nitorem ac
vitae puritatem potestas sit contuendi. Non enim
nisi spiritu perfecti, et immortalitate immutati,
quod solis mundis corde dispositum est, hoc quod
<pb n="0933B"/>
in Deo est immortale cernemus.</p>
          </div3>
<div3>
            <head>8.</head>
            <p>
 <hi>Beati pacifici; quoniam filii Dei vocabuntur <note>(Ibid.
9)</note>
            </hi>. Pacificorum beatitudo adoptionis est merces, ut
filii Dei maneant; parens enim omnium Deus
unus est. Neque aliter transire in nuncupationem
familiae ejus licebit, nisi oblivione earum rerum assumpta,
quibus possemus offendi, fraternae invicem
charitatis pace vivamus.</p>
          </div3>
<div3>
            <head>9.</head>
            <p>
 <hi>Beati qui persecutionem patiuntur propter justitiam,</hi> 
et reliqua <note>(Ibid. 10)</note>. Perfecta ad postremum
<pb n="0934A"/>
eos beatitudine muneratur, quibus omnia pro Christo
pati pronus affectus est: quia ipse justitia
est. His igitur et regnum reservatur, et merces <emph>682</emph> 
in coelo copiosa promittitur, qui in contemptu saeculi
pauperes spiritu, et damnis rerum praesentium
jacturisque probrosi, et adversus maledicta hominum
coelestis justitiae confessores, ac deinceps gloriosi
promissorum Dei martyres, omnem vitae usum
testimonio aeternitatis ejus impenderint.</p>
          </div3>
<div3>
            <head>10.</head>
            <p>
 <hi>Sal terrae apostoli.</hi> -- <hi>Vos estis sal terrae. Quod
si sal infatuatum fuerit: ad nihilum valet id quod
salietur <note>(Matth. V, 12)</note>
            </hi>. Sal, ut arbitror, terrae nullum
est: quomodo ergo apostolos sal terrae nuncupavit?
Sed proprietas est quaerenda dictorum, quam et
apostolorum officium, et ipsius salis natura monstrabit.
<pb n="0934B"/>
Sal est in se uno continens aquae et ignis
elementum; et hoc ex duobus est unum. Hic igitur
 in unum usum humani generis effectus, incorruptionem
corporibus quibus fuerit adspersus
impertit, et ad omnem sensum conditi saporis aptissimus
est. Apostoli autem sunt rerum coelestium
praedicatores, et aeternitatis velut satores: immortalitatem
omnibus corporibus, quibus eorum sermo
adspersus fuerit, conserentes, atque, ut Joannes
superius testis est, sacramento aquae ignisque perfecti.
<pb n="0935A"/>
 Merito igitur sal terrae nuncupati sunt, per
virtutem doctrinae saliendi modo aeternitati corpora
reservantes. Sed natura salis semper eadem est,
nec immutari umquam potest. Verum quia conversioni
homo subjacet, et solus beatus, qui ( <hi>supple,</hi> 
est) usque ad finem in omnibus Dei operibus permanserit;
ideo eos, sal terrae nuncupatos, monet
in traditae sibi potestatis virtute persistere, ne infatuati
nihil saliant, et ipsi sensu accepti saporis
amisso vivificare corrupta non possint, et projecti
de Ecclesiae promptuariis, cum his quos salierint,
pedibus incedentium proterantur.
</p>
            <p> <hi>11. Mundi fugant tenebras.</hi> -- <hi>Vos estis lumen
mundi <note>(Matth. V, 14)</note>
              </hi>. Natura luminis est, ut lucem quocumque
circumferatur emittat, illatumque aedibus
<pb n="0935B"/>
tenebras interimat, luce dominante. Igitur mundus
extra cognitionem Dei positus obscurabatur ignorantiae
tenebris: cui per apostolos scientiae lumen
invehitur, et cognitio Dei claret, et de parvis eorum
corpusculis, quocumque incesserint, lux tenebris
ministratur.</p>
          </div3>
<div3>
            <head>12.</head>
            <p>
 <hi>Civitas caro a Christo assumpta, cives homines.</hi> -- <hi>Non potest civitas abscondi supra montem aedificata,
neque accendunt lucernam, et ponunt eam sub modio,</hi> 
et reliqua <note>(Ibid. 15)</note>. Civitatem carnem quam <emph>683</emph> 
assumpserat nuncupat: quia ut civitas ex varietate
ac multitudine consistit habitantium; ita in eo, per
naturam suscepti corporis, quaedam universi generis
humani congregatio continetur. Atque ita et ille ex
nostra in se congregatione fit civitas, et nos per
<pb n="0935C"/>
consortium carnis suae sumus civitatis habitatio.
Abscondi ergo jam non potest: quia in altitudine
positus celsitudinis Dei, admiratione operum suorum
et contemplandus et intelligendus omnibus efferatur.</p>
          </div3>
<div3>
            <head>13.</head>
            <p>
 <hi>Synagoga, modium occultans lumen. Christus lucerna.</hi> --Sed nec lucerna accenditur, recondenda
sub modio. Qui enim fructus est, clauso impensam
luminis continere? Verum Synagogam digne
Dominus modio comparavit: quae susceptos fructus
<pb n="0936A"/>
intra se tantum receptans, certum modum dimensae
observantiae continebat; nunc tamen fructu omni,
adveniente se, vacua sit, non tamen adhuc potens
luminis occulendi. Atque ideo jam lucerna
Christi non recondenda sub modio est, neque operimento
occultanda Synagogae: sed in ligni passione
suspensa, lumen aeternum est in Ecclesia habitantibus
praebitura. Pari etiam fulgere apostolos
monet lumine <note>(Matth. V, 16)</note>; ut admiratione operis
eorum Deo laus impertiatur: non quod ab hominibus
oporteat gloriam quaerere, quia omnia in honorem
Dei sunt agenda; sed ut, dissimulantibus licet
nobis, opus nostrum his inter quos vivimus eluceat.</p>
          </div3>
<div3>
            <head>14.</head>
            <p>
 <hi>Lex Christi praenuntia.</hi> -- <hi>Nolite putare quoniam
veni dissolvere legem aut prophetas: non veni
<pb n="0936B"/>
dissolvere, sed adimplere <note>(Ibid. 17)</note>
            </hi>. Virtus et potestas
verborum coelestium grandia in se momenta
complexa sunt. Lex enim operum posita est,
et omnia in fidem eorum, quae in Christo erant revelanda,
conclusit: cujus et doctrina et passio grande
et profundum est paternae voluntatis arbitrium. Lex
autem sub velamento verborum spiritalium nativitatem
Domini nostri Jesu Christi, et corporalitatem,
et passionem, et resurrectionem locuta est: atque
id ita jam ante tempora saecularia in aetatis nostrae
tempus esse dispositum, frequens et prophetica et
apostolica auctoritas est. Igitur post jejunium dierum
quadraginta, satanas tantis suspicionibus anxius,
usque ad tentandi erupit audaciam: ingens in Jesu
pertimescens coelestis molitionis arcanum. Jesus
<pb n="0936C"/>
enim Domino nostro nomen ex corpore est. Itaque
et <emph>684</emph> corporalitas ejus et passio, voluntas Dei et
salus saeculi est: et ultra humani sermonis eloquium
est, Deum ex Deo, Filium ex Patris substantia atque
intra Patris substantiam consistentem, primum in
hominem corporatum, dehinc morti hominis conditione
subjectum, postremo post triduum in vitam ex
morte redeuntem, consociatam Spiritus et substantiae
suae aeternitati materiem ad coelum assumpti
corporis retulisse.</p>
          </div3>
<div3>
            <head>15.</head>
            <p>
 <hi>Qui a Christo impleta. Crux Christi non erusbescenda.</hi> 
<pb n="0937A"/>--Ne igitur aliud existimaremus in operibus
suis esse, quam contineretur in lege; non solvere
se legem professus est, sed implere: coelum
quidem et terram, maxime, ut arbitramur, elementa
esse solvenda: caeterum ne minimum quidem posse
esse de mandatis legis infectum; in ipso enim lex et
prophetia omnis impletur. Sub passione et jamjam
spiritum traditurus, magni hujus in se certus arcani,
 potus aceto consummata omnia est professus:
fidem enim gestorum, omnia tum prophetarum
dicta sumebant. Itaque ne minima quidem mandatorum
Dei, nisi cum piaculo Dei constituit esse
solvenda <note>(Ibid. 19)</note>: futuros minimos, id est, novissimos
ac poene nullos denuntians, minima solventes.
<pb n="0937B"/>
Nulla autem his minora possunt esse, quae minima
sunt. Minimum autem est omnium, Domini passio et
crucis mors: quam si quis tamquam erubescendam
non confitebitur, erit minimus; confitenti vero
magnae in coelo vocationis gloriam pollicetur.</p>
          </div3>
<div3>
            <head>16.</head>
            <p>
 <hi>Evangelium qui legem excedat.</hi> -- <hi>Dico autem
vobis, quia nisi abundaverit justitia vestra plus quam
Scribarum et Pharisaeorum, non intrabitis in regnum
coelorum <note>(Ibid. 20)</note>
            </hi>. Pulcherrimo ingressu opus legis
coepit excedere, ut non dissolveret eam, sed profectu
potiore praecederet: aditum apostolis in coelum, nisi
justitiam Pharisaeorum aequitate anteissent, denuntians
non futurum. Propositis igitur his quae in lege
praescripta sunt, profectu ea non abolitione transgreditur.</p>
          </div3>
<div3>
            <head>17.</head>
            <p>
 <hi>Ira sine causa homicidii rea.</hi> 
<pb n="0937C"/>--Lex vetuit occidere,
reatum homicidii severitate judicii expiatura <note>(Ibid. 21)</note>.
Sed male in alterum commotae mentis
affectio idem in Evangeliis habet poenae; et ex praecepto fidei non minus rea ira est sine ratione suscepta,
quam in operibus legis homicidium. <hi>Et qui
dixerit fratri suo racha, reus erit concilio <note>(Ibid. 22)</note>
            </hi>.
Racha vacuitatis opprobrium est: et qui sancto Spiritu
plenum convicio vacuitatis insimulat, fit reus
concilio sanctorum; contumeliam Spiritus sancti <emph>685</emph> 
 sanctorum judicium animadversione luiturus: <hi>Qui autem fatuum dixerit, reus erit gehennoe ignis.</hi> 
Piaculi magni periculum est, quem salem Deus nuncupaverit,
eum contumelia infatuati sensus lacescere:
<pb n="0937D"/>
et stultorum intelligentiam salientem (eum
<pb n="0938A"/>
qui salit), stultae intelligentiae exasperare maledicto.
Istiusmodi igitur aeterni ignis erit pabulum. Ita quidquid
lex ne in ipsis quidem operibus damnavit,
evangeliorum fides pro contumeliosa tantum verborum
facilitate condemnat.</p>
          </div3>
<div3>
            <head>18.</head>
            <p>
 <hi>Pax cum fratribus paci Dei praemittenda.</hi> --Mutua igitur universos charitate devinciens, nullam
impacificae orationis fieri precem patitur: sed altario
munera offerentes, si recordentur habere se cum
fratribus aliquid simultatum, reconciliatos humana
pace reverti in divinam pacem jubet, in Dei charitatem
de charitate hominum transituros <note>(Ibid. 23
et 24)</note>.</p>
          </div3>
<div3>
            <head>19.</head>
            <p>
 <hi>Cito ineunda est.</hi> --Et quia nullum tempus
vacuum affectu placabilitatis esse permittit, cito in
<pb n="0938B"/>
omni vitae nostrae via reconciliari nos adversario
benignitate praecepit: ne in reditu gratiae morosi,
in mortis tempus non inita pace veniamus, nosque
adversarius judici tradat, et judex ministro, et in
carcerem mittamur, et non exeamus inde, donec
reddamus novissimum quadrantem <note>(Ibid. 25 et 26)</note>.
In praeceptis dominicae orationis remitti nobis peccata
nostra oramus exemplo, et data adversariis
conditione veniae, ipsius veniam deprecamur <note>(Matth.
VI, 12)</note>. Haec itaque negabitur nobis, si aliis negetura
nobis: nostroque ipsi judicio rei sumus, si in
judicii tempus non remissis simultatibus transeamus;
adversario tradente nos judici, quia manens
in eum simultatis nostrae ira nos arguit. Et quia charitas
plurimum peccatorum tegit <note>(I Petr. IV, 8)</note>, et
<pb n="0938C"/>
errorum nostrorum ambitiosa ad Deum patrona est;
novissimum poenae quadrantem solvemus, nisi pretio
ipsius aliquantorum criminum culpa redimatur. Quid
autem a pluribus in hoc capite sensum sit, non putavi
esse tractandum. Hoc enim, quod adversario
reconciliari benevolentia jubemur, ad corporis et
spiritus adversantium sibi concordiam retulerunt;
sed nos ordinem doctrinae tenentes, et opus legis
evangelicis profectibus excedentes, non putavimus
intelligentiae continuationem oportere convelli.</p>
          </div3>
<div3>
            <head>20.</head>
            <p>
 <hi>Audistis quia dictum est antiquis, non moechaberis,</hi> etc. <note>(Matt. V, 27)</note>. Fertur suo cursu ordo praecepti,
et praetermissis legis operibus, jam in Evangeliis
<pb n="0938D"/>
adulterio motus tantum oculi incidentis aequatur:
<pb n="0939A"/>
et cum fornicationis opere punitur illecebrosa
visus transcurrentis affectio. <emph>686</emph>
</p>
          </div3>
<div3>
            <head>21.</head>
            <p>
 <hi>Membra abscidenda, propinqui scandalizantes.
Frustra corpus, et non cor, exsecatur.</hi> -- <hi>Quod si oculus tuus dexter scandalizat te, erue eum, et
projice abs te,</hi> etc. <note>(Ibid. 29)</note>. Fit innocentiae gradus
celsior, et profectum fides sumit. Carere enim non
solum propriis vitiis, sed et extrinsecus incidentibus
admonemur. Non enim ex causis peccantium membrorum,
corporis damna praecepta sunt: dextro enim
oculo non minus sinister erraret. Certe pes sensu
concupiscentiae carens damno inutilis est, in quem
poenae causa non incidet. Sed quia diversa invicem
membra, corpus tamen omnes unum sumus; abjicere
a nobis, vel potius eruere, propinquitates carissimorum
<pb n="0939B"/>
nominum admonemur, si in illis aliquid
tale cernamus, ne in consortium criminis eorum de
familiaritate veniamus: rectius utilibus et maxime
necessariis, tamquam oculi et pedis membris carentes,
quam usque in societatem gehennae, vitiosae propinquitatis
teneamur affectu. Esset autem abscisio
membrorum utilis, si et cordis esse posset exsectio.
Cum enim concupiscentia efficientiae comparetur,
damnum corporis otiosum est, relicto voluntatis instinctu.</p>
          </div3>
<div3>
            <head>22.</head>
            <p>
 <hi>Dictum est autem: Quicumque dimiserit uxorem
suam, det illi repudium,</hi> etc. <note>(Ibid. 31)</note>. Aequitatem in omnes concilians, manere eam maxime in
conjugiorum pace praecepit: legi addens plura, nihil
demens. Nec sane profectus argui potest. Nam cum
<pb n="0939C"/>
lex libertatem dandi repudii ex libelli auctoritate
tribuisset, nunc marito fides evangelica non solum
<pb n="0940A"/>
voluntatem pacis indixit, verum etiam reatum coactae
in adulterium uxoris imposuit, si alii ex discessionis
necessitate nubenda sit: nullam aliam causam
desinendi a conjugio praescribens, quam quae virum
prostitutae uxoris societate pollueret.</p>
          </div3>
<div3>
            <head>23.</head>
            <p>
 <hi>Jurandi consuetudo ac necessitas Christianis sublata.</hi> -- <hi>Iterum audistis quia dictum est antiquis: Non
perjurabis,</hi> etc. <note>(Ib. 33)</note>. Lex poenam posuerat perjurio,
ut fraudulentiam mentientium sacramenti religio
contineret; simulque plebs rudis atque insolens frequentem
de Deo suo mentionem haberet familiaritate
jurandi. Fides vero sacramenti consuetudinem
removet, vitae nostrae negotia in veritate constituens,
abjecto fallendi <emph>687</emph> affectu, simplicitatem loquendi
audiendique praescribens; ut quod erat esset, non
<pb n="0940B"/>
esset vero quod non erat: quia inter est et non,
patens esset materia fallendi, <hi>et quod ultra est, id omne
de malo est <note>(Ibid. 37)</note>
            </hi>. Quod enim est, suum est ut
semper sit: quod vero non est, naturae est ut non
sit. Ergo in simplicitate viventibus jurandi religione
opus non est, cum quibus semper quod est,
est: quod non, non: et per haec eorum et opus et
sermo omnis in vero est.</p>
          </div3>
<div3>
            <head>24.</head>
            <p>
 <hi>Judaeorum superstitio damnatur.</hi> -- <hi>Neque per coelum jurabis, quia sedes Dei est,</hi> et reliqua <note>(Ibid. 34)</note>. Non solum nos reddere Deo sacramenta non patitur,
quia omnis Dei veritas dicti factique nostri simplicitate
retinenda est: sed superstitionem contumaciae
veteris condemnat. His enim elementorum nominibus
Judaeis erat religio jurare, et coeli, et terrae, et
<pb n="0940C"/>
Jerusalem, sed et capitis sui, quibus in contumeliam
Dei sacramento venerationem deferebant. Quid
<pb n="0941A"/>
enim momenti erat jurare per coelum Dei sedem,
jurare per terram scabellum pedum ejus, jurare
per Jerusalem urbem brevi ob insolentiam et peccata
inhabitantium destruendam: cum praesertim
in praeformationem Ecclesiae, id est, corporis Christi,
quae magni regis est civitas, esset constituta? Per
caput autem jurare cur vellent? Numquid vel capilli
unius mutandi facultas esse poterat juranti, cum
omnibus colorem natura a Deo profecta suggereret?
Atque ita haec sacramentorum pignora plena apud
eos piaculi fuisse demonstrat: cum ignorato aut neglecto
opifice suo, religionem operibus impertirentur.</p>
          </div3>
<div3>
            <head>25.</head>
            <p>
 <hi>Ulciscendi libido coercetur.</hi> -- <hi>Audistis, quia
dictum est, oculum pro oculo, dentem pro dente,</hi> et
reliqua <note>(Ibid. 38)</note>. Extensam fidei nostrae in aeternum
<pb n="0941B"/>
spem rebus ipsis Dominus vult probari: ut ipsa
dissimulandae injuriae tolerantia testis judicii sit futuri.
Lex infidelem Israel intra metum metu continebat,
et injuriae voluntatem injuriae vicissitudine
coercebat. Fides autem nullius tam gravem dolorem
esse patitur injuriae, ut ultionem expetat, et illatae
sibi quisquam vindex sit contumeliae: <emph>688</emph> quia in
judicio Dei, et perpessis injuriam plus est consolationis,
et poena severior injuriosis. Atque ita non
solum ab iniquitatibus nos abesse Evangelia praecipiunt,
verum etiam ulciscendae injuriae exigunt dissimulationem.
Nam accepta alapa maxillam alteram
jubemur offerre <note>(Ibid. 39)</note>, et mille passus onus vehentes,
progredi in spatium passuum duum millium,
injuriae augmento profectum ultionis habituri, ipso
<pb n="0941C"/>
virtutum coelestium Domino ad incrementum gloriae
et maxillas palmis, et flagris scapulas offerente.</p>
          </div3>
<div3>
            <head>26.</head>
            <p>
 <hi>Litium causae amputantur. Munificentia jubetur.
Gratiae Dei grutuita sit dispensatio.</hi> --Non solum autem
judicii humani refugienda esse arbitria praecipit,
verum etiam cum damni voluntate vitanda; ut
tunicam nobis volenti judicio exuere, remittamus
et pallium <note>(Ibid. 40)</note>: et per spem bonorum futurorum
saecularem supellectilem contemnentes, inanem
gentium cupiditatem et vanitatem infructuosae avaritiae
arguamus. Omnibus etiam dari quae poposcerint
jubet, et a precibus volentium mutuari os atque animum
non referre; ut his, quibus indigent, per nostram
munificentiam expleantur, et eorum vel sitim
potu, vel famem cibo, vel nuditatem vestitu indulto
<pb n="0941D"/>
arceamus: ac sic bonorum eorum, quibus a Deo indigemus,
digni reperiamur; cum obtinendi meritum
indulgendi consuetudo conciliet. In officio quoque
 dispensandae ejus quam accepimus gratiae, pronos
<pb n="0942A"/>
esse oportere demonstrat; ut boni gratuiti sit dispensatio
gratuita, et mutuari volentibus non negemus
quod mutuamur a Deo, semper sine habendi
damno impertiendi ministerio functuri.</p>
          </div3>
<div3>
            <head>27.</head>
            <p>
 <hi>Inimicorum dilectio.</hi> -- <hi>Audistis quia dictum
est, Diliges proximum tuum, et odies inimicum tuum,</hi> 
et reliqua <note>(Ibid. 43)</note>. Conclusit omnia bonitate perfecta.
Amari enim lex proximum exigebat, et in inimicum
licentiam odii dabat. Diligi vero inimicos fides
praecipit, et petulantes humanarum mentium motus,
publicae charitatis frangit affectu <note>(Ibid. 44)</note>; non solum
iram ab ultione depellens, sed etiam in amorem
mitigans injuriosi: quia gentium sit amantes amare,
et commune sit diligere diligentes. Vocat igitur nos
in Dei ut haereditatem, ita et imitationem: bonis et
<pb n="0942B"/>
injustis, Christi sui adventu, in baptismi et Spiritus
 sacramentis et solem tribuentis et pluviam <note>(Ibid. 45)</note>.
Ita nos ad perfectam vitam, per hanc publicae
bonitatis concordiam, quia nobis in coelo pater
sit perfectus imitandus, instituit.</p>
          </div3>
<div3>
            <head>28.</head>
            <p>
 <hi>Jactantia fugienda.</hi> -- <hi>Attendite, justitiam vestram
ne faciatis coram hominibus,</hi> etc. <note>(Matth. VI, 1)</note>.
Omnem curam rerum praesentium amovet, et attentos
tantum esse in spem futuri jubet, neque sectari
vel hominum <emph>689</emph> favorem ostentatione bonitatis,
vel jactantiam religionis orationis publicae copia, sed
intra conscientiam fidei fructum boni operis continendum:
quia humanae laudis consectatio eam tantum,
quam ab hominibus expetit, mercedem sit receptura;
caeterum promerendi Dei exspectatio, praemium
<pb n="0942C"/>
sit longae patientiae consecutura. Sinistra quoque
manus ut ignoret opus dexterae <note>( <hi>subaud.</hi> jubet)</note> <note>(Ibid. 3)</note>.
Sed numquid istud natura corporis sinit?
aut intelligentiae sensum manuum ministeria sortiuntur?
Verum <note>( <hi>subaud.</hi> hoc vult)</note> ut in Dei scientia
opera nostra consistant: cum sub nuncupatione
membrorum, in his quae geramus, eorum quae nostra
sunt atque nobiscum sunt conscientia arceatur
</p>
          </div3>
        </div2>

<div2>
          <head>CAPUT V. <hi>De oratione et jejunio, de thesauro in coelo, de lucerna corporis, de duobus dominis, de cibo et vestitu, de volatilibus et liliis agri et foeno, de sollicitudine diei, de festuca et trabe in oculo.</hi> </head>
<div3>
            <head>1.</head>
            <p>
 <hi>Orationis locus, cor.</hi> --Clauso quoque cubiculi
<pb n="0942D"/>
ostio jubemur orare, atque in omni loco precem fundere
edocemur <note>(Matth. VI, 6)</note>: et sanctorum oratio
inter feras, carceres, flammas, et de profundo maris
ac bestiae ventre suscepta est <note>(Jonae II, 2)</note>. Ergo non
<pb n="0943A"/>
occulta domus, sed cordis nostri cubiculum ingredi,
et clauso mentis nostrae secreto orare ad Deum, non
multiloquio, sed conscientia admonemur, quia dictorum
verbis opus omne praecellat. De orationis
autem sacramento necessitate nos commentandi Cyprianus
vir sanctae memoriae liberavit. Quamquam et
Tertullianus hinc volumen aptissimum scripserit: sed
consequens error hominis, detraxit scriptis probabilibus
auctoritatem.</p>
          </div3>
<div3>
            <head>2.</head>
            <p>
 <hi>Jejunantis sit conscientia pura, et bona opera.</hi> -- <hi>Cum autem jejunatis, nolite fieri sicut hypocritae tristes:
exterminant enim facies suas, ut pareant hominibus
jejunantes,</hi> etc. <note>(Ibid. 16 et 17)</note>. Jejuniorum profectum
docet extra jactantiam confecti corporis esse
oportere, neque de injuriae ostentatione favorem
<pb n="0943B"/>
gentium consectandum; sed omne jejunium in sanctae
operationis decore ponendum. Oleum enim fructum
misericordiae esse, coelestis et propheticus sermo
est. Ergo bonitatis operibus caput nostrum, id est,
vitae nostrae sensus ornandus est; quia intelligentia
omnis in capite est: sordesque in facie abluendae, ne
quid sit horroris ex vitiis, sed magis gratia candoris sit
in occursu: atque ita nos <emph>690</emph> in splendorem
bonae conscientiae elutos, et in gratiam misericordis
operis delibutos, Deo jejunia nostra commendent.
Caeterum fugientes in jejuniis hominum conscientiam
 unctis capitibus, et ridiculi magis erimus, et cogniti.</p>
          </div3>
<div3>
            <head>3.</head>
            <p>
 <hi>Ubi cor hic, ibi post hanc vitam erit.</hi> -- <hi>Nolite thesaurizare
vobis thesauros in terra,</hi> et reliqua <note>(Ibid. 19)</note>.
<pb n="0943C"/>
Praetermissa igitur humanae gloriae et opulentiae sollicitudine,
omnem placendi Deo curam sumi oportere
demonstrat: quia humanam laudem vel corporum
vitia, vel obtrectatio invidentium corrumpat; et
hic thesaurus pecuniae, aut detrimento sit periculosus,
aut furto. Caeterum laus coelestis aeterna est,
nec subrepentis furto subtrahenda, nec tinea aut rubigine
invidiae exedenda: corde nostro sedem thesauri
utram sit secutum habituro, et intelligentiae
nostrae lumine aut cum pecunia damnosa futuro, aut
cum Deo sempiterno.</p>
          </div3>
<div3>
            <head>4.</head>
            <p>
 <hi>Corporum claritas aut tenebrae aeternae pro diversa
ratione animorum.</hi> 
<pb n="0944A"/>-- <hi>Lucerna corporis tui est oculus
tuus <note>(Ibid. 22)</note>
            </hi>. Continens sensus est. De oculi enim
 luminis officio lumen cordis expressit. Quod si
simplex et lucidum manebit; claritatem aeterni luminis
corpori tribuet, et splendorem originis suae
corruptioni carnis infundet. Si autem obscurum peccatis,
et voluntate erit nequam; vitiis mentis natura
corporis subjacebit. Et si lumen, quod in nobis est,
tenebrosum sit; quantas necesse est ipsarum tenebras
esse tenebrarum <note>(Ibid. 23)</note>? quia jam periculose
soleat animi generositati terrenae carnis vitiosa origo
dominari, longeque magis peccata corporum ingravescere,
si etiam cupiditatibus adjuventur animorum:
ex eoque fieri praeter naturam suam corpora
<pb n="0944B"/>
nostra tenebrosa, si in illis mentium lumen exstinctum
sit; quod si per simplicitatem spiritus retinuerimus,
lumine suo necesse est et corpus illuminet.</p>
          </div3>
<div3>
            <head>5.</head>
            <p>
 <hi>Deo et saeculo serviri nequit.</hi> -- <hi>Nemo potest duobus
dominis servire,</hi> etc. <note>(Ibid. 24)</note>. Duum dominorum
infidele servitium est, nec par ejusdem potest
esse ad saeculum atque ad Deum cura. In alterum
enim necesse est odium sit, in alterum amor: quia
idem opus diversae dominorum non conveniat voluntati,
nec pauperes spiritu Deo placentes ambitiosae
saeculi hujus possint apti esse jactantiae.</p>
          </div3>
<div3>
            <head>6.</head>
            <p>
 <hi>Saeculi contemptu coelum unum suspiret animus.</hi> -- <hi>Ideo dico vobis, ne cogitetis in corde vestro, quid
manducetis; neque corpori vestro, quid vestiatis. Nonne
anima vestra pluris est quam esca, et corpus pluris est
<pb n="0944C"/>
quam vestimentum <note>(Ibid. 25)</note>
            </hi>? Contemptum saeculi,
et fiduciam futurorum toto superiore <emph>691</emph> sermone
praeceperat. Nam cum ad injuriam pronos jubet esse,
et ad damnum voluntarios, et ad ultionem negligentes,
et ad diligendum promiscuos, et ad humanam
gloriam incuriosos; confirmari nos in spem bonorum
aeternorum laborat. Plures enim et amor praesentium,
et desperatio futurorum incertos facit: et
aut illecebris capit, aut infidelitate confundit: Ergo
regnum coelorum, quod prophetae nuntiaverunt,
Joannes praedicavit, Dominus noster in se esse positum
<pb n="0945A"/>
est professus, vult sine aliqua incertae voluntatis
ambiguitate sperari: alioquin justificatio ex fide
nulla est, si fides ipsa fiat ambigua. Igitur curam
nullam esse vestitus et cibi praecipit, dicens et escis
animam, et cibo corpus esse pretiosius.</p>
          </div3>
<div3>
            <head>7.</head>
            <p>
 <hi>Altior sensus latet in praedictis.</hi> --Et quidem
pulchrum est, praesentium rerum contemptu, curam
tantum divinis rebus impendere: sed altius sermo
descendit, et in coelestis dicti intelligentiam verbis
subjecta ratio extenditur. Thesaurum Dominus condi
jussit in coelo, et ex oculi lumine corpori quoque
splendorem spopondit, et dominis duobus neminem
placere posse testatus est: et post haec ait: <hi>Ideo dico
vobis, ne cogitetis in corde vestro, quid manducetis;
neque corpori vestro, quid induatis.</hi> Quae consequuntur,
<pb n="0945B"/>
non satis propositionibus congruunt. Numquid
et unius domini servus non possit circa vestem
esse cibumque sollicitus? Numquid per adversam valetudinem
hebetato oculi lumine obscurabitur corpus?
aut quod corporis lumen esse possit ex oculo?
Numquid thesaurizare in coelis sola nuditas aut fames
poterit?</p>
          </div3>
<div3>
            <head>8.</head>
            <p>
 <hi>De resurrectione quaedam dubia solvuntur.</hi> 
<pb n="0946A"/>--Sed
quia corruptus circa futurorum curam infidelium
sensus est, calumniantium quae in resurrectione corporum
species sit futura, quae in substantiam
aeternitatis alimonia; et cum ex difficultatibus quaestionum
inutilium, quaedam utendarum praesentium
voluptatum ratio quaesita est, inutili metu circa
Dei reverentiam demorantes, in saeculi gaudia transeunt;
atque ita est, ut duobus dominis unius infidele
servitium sit: igitur ex summo pietatis affectu, gravissimo
 diffidentiae periculo ante praedicto, ita
admonet: <hi>Nonne anima pluris est quam esca, et corpus
pluris est quam vestimentum <note>(Ibid. 25)</note>
            </hi>? In dictis
Dei veritas est, et rerum creandarum efficientia omnis
in verbo est. Ita nec quod spopondit ambiguum
<pb n="0946B"/>
est, nec inefficax <emph>692</emph> quod locutus est. Nihil est
quod non in substantia sua et creatione corporeum
sit: et omnium, sive in coelo sive in terra,
sive visibilium sive invisibilium, elementa formata
sunt. Nam et animarum species, sive obtinentium
corpora, sive corporibus exsulantium, corpoream
tamen naturae suae substantiam sortiuntur; quia
<pb n="0947A"/>
omne quod creatum est, in aliquo sit necesse est. Atque
ideo ineptiam inutilissimae quaestionis Deus
arguens, non patitur, anima et corpore in aeternitatis
substantia collocandis, spem nostram futuri in
resurrectione cibi et vestitus sollicitudine demorari:
ne tanto pretiosa reddenti, corpus scilicet atque
animam, contumelia in non efficiendis levioribus inferatur.</p>
          </div3>
<div3>
            <head>9.</head>
            <p>
 <hi>Non laborant daemones ut habeant unde vivant.</hi> -- <hi>Respicite volatilia coeli, quoniam non serunt, neque
congregant in horrea: et pater vester coelestis pascit
illa. Nonne vos magis pluris estis <note>(Ibid. 26)</note>
            </hi>? Sub nomine
volucrum exemplo nos immundorum spirituum
adhortatur: quibus sine aliquo negotio quaerendi et
congregandi, vivendi tamen tribuitur de aeterni consilii
<pb n="0947B"/>
potestate substantia. Atque ut ad immundos istud
spiritus referri oportere monstraret, adjecit: <hi>Nonne
vos magis pluris estis illis?</hi> de comparationis praestantia,
discrimen nequitiae et sanctitatis ostendens.</p>
          </div3>
<div3>
            <head>10.</head>
            <p>
 <hi>Corpora in statura viri perfecti suscitandi.</hi> -- <hi>Quis autem vestrum potest adjicere ad staturam suam
cubitum unum? Et de vestimento quid</hi> <emph>693</emph> <hi>solliciti
estis <note>(Ib. 27, 28)</note>
            </hi>? Fidem vitalis substantiae nostrae de
documento spirituum firmavit: opinionem autem habitus
futuri, judicio communis intelligentiae dereliquit.
Cum enim universorum corporum, quae vitam
hauserint, diversitatem in unum consummatum virum
perfectumque sit excitaturus, solusque potens
sit ad uniuscujusque proceritatem cubitum
unum et alterum tertiumve praestare, de vestitu, id
<pb n="0947C"/>
est, de specie corporum, cum quanta ejus contumelia
ambigimus <note>(Ephes. IV, 13)</note>! qui ut aequalem atque
uniformem omnem hominem efficiat, tantum mensurae
sit humanis corporibus additurus.</p>
          </div3>
<div3>
            <head>11.</head>
            <p>
 <hi>Lilia non laborantia angeli. Cur liliis comparati
angeli.</hi> -- <hi>Considerate lilia agri quomodo crescunt;
<pb n="0948A"/>
non laborant, neque nent. Dico autem vobis, quoniam
nec Salomon in omni gloria sua coopertus est sicut
unum ex istis,</hi> etc. <note>(Ibid. 29)</note>. Lilia non laborant,
neque nent: et Salomon coopertus eorum gloria non
fuit, propheta magnus, et merito dilectae sapientiae
Deo carus. Sed lilia nascuntur potius, quam operiuntur.
Coopertio autem velamentum est corporis, non corpus
ipsum. Quod si ad sensum humanae intelligentiae
refertur, colorem lilii, velamenti candor potuerat aemulari.
Sed lilia non laborantia neque nentia significari
intelligenda sunt angelorum coelestium claritates,
quibus extra humanae scientiae eruditionem, suique
operis mercedem, a Deo gloriae <emph>694</emph> candor indultus
est: ne quid ex proprio labore aut arte existimarentur
habuisse. Et cum in resurrectione similes homines
<pb n="0948B"/>
Angelis erunt, sperare nos coelestis gloriae voluit
operimentum, exemplo angelicae claritatis. Est autem
in natura istius germinis, ut aptissime coelestibus
Angelorum substantiis comparetur. Hoc enim efflorescens,
cum a stirpe detentae humi radicis avellitur,
naturae suae virtutem licet aruisse putetur occultat,
et redeunte tempore rursum lilii sui honore
vestitur. Ex se enim efflorescit ac redditur; et
quod est, nec radici potest debere nec terrae: cum
ille qui se subeat succus, ex se sit. Atque ita annuae
licet hujus viriditatis exemplo, virtutem suae coelestis
substantiae aemulatur: cum ex eo tantum, quod
intra se acceptum habeat, alatur in florem. Ideo ergo
lilia non laborant, neque nent: quia Virtutes angelorum,
ex ea quam adeptae sunt originis suae sorte,
<pb n="0948C"/>
ut sint semper accipiant.</p>
          </div3>
<div3>
            <head>12.</head>
            <p>
 <hi>Foenum, gentes. Resurgent ad ignem aeternum.
Justorum resurrectio longe minus ambigenda.</hi> -- <hi>Si enim
foenum agri, quod hodie est, et cras in ignem mittitur,
Deus sic vestit; quanto magis vos modicae fidei <note>(Ibid.
30)</note>
            </hi>? Fidei nostrae inviolabilem confidentiam exemplorum
<pb n="0949A"/>
auctoritate confirmat: ut tanto majoris periculi
res sit ambigere, quanto impensiore cura omnem
occasionem infidelitatis abstulerit. Foenum non
idcirco nascitur, ut detur igni; neque ideo vestiendi
ejus peculiaris Deo cura est, ut cremetur: sed sub
foeni nomine nuncupatas esse a Deo gentes, crebro
invenimus. Germen autem illud est, quod virtutis suae
flore dilapso, ad calorem solis arescit. Igitur requies
nulla gentibus, neque mortis, ut volunt, compendio
quies dabitur: sed corporalis et ipsis aeternitas
destinabitur ut ignis aeterni in ipsis sit aeterna materies,
et in universis sempiternis exerceatur ultio
sempiterna. Si igitur gentibus idcirco tantum indulgetur
aeternitas corporalis, ut mox igni judicii
destinentur; quam profanum est, sanctos de gloria
<pb n="0949B"/>
aeternitatis ambigere, cum iniquis aeternitatis opus
praestetur ad poenam. Omnem igitur exspectationem
nostram in fide repromissionum et virtutis suae potestate
exigit collocari: ut cura rerum quibus indigemus
omissa, ab eo potius omnia, a quo ipsi vitale
exordium sumpsimus, exspectemus, regnumque Dei
vitae nostrae stipendiis quaeramus. Et haec recte perfecteque
viventium merces est, ut in novam coelestemque
substantiam ex hac corruptibilis corporis materie
transferantur, et corruptio terrena coelesti incorruptione
mutetur. Gentium igitur est, infidelitatis
istius cura angi: quibus saeculi amore detentis, et corporis
gaudiis occupatis, nullum per fidem et confessionem
Dei in coeleste regnum iter quaeritur et optatur.</p>
          </div3>
<div3>
            <head>13.</head>
            <p>
 <hi>Dies quid. Sollicitudo in diem non cadit. Circa
quae tota versari debeat hominis cura.</hi> 
<pb n="0949C"/>-- <hi>Nolite ergo
solliciti esse de crastino. Crastinus</hi> <emph>695</emph> <hi>enim dies sollicitus
erit sibi ipse. Sufficit diei malitia sua <note>(Ibid. 34)</note>
            </hi>.
Commune judicium est, diem esse labentium temporum
cursum luce solis illuminatum, quem nox interjecta
discriminat, et interventu suo diei diem subrogat:
futuri autem temporis significantia continetur in
crastino. Ergo de futuro sollicitos nos esse Deus vetuit.
Incuria autem sollicitudinis relaxatae, non negligentiae.
sed fidei est. Cur enim solliciti simus in
crastino; cum crastinus dies sibi ipse sollicitus sit?
Ergo anxietatem nostram ipsa pro nobis dies sollicita
depellit. Sed sollicitudo, ut arbitror, proprius est hominis
affectus: hanc enim excitat aut curae, aut metus,
aut doloris anxietas, Dies vero cursus est temporis:
<pb n="0949D"/>
et sola providentiam consecuta sollicitudinis
recipiunt affectum. Constituetur ergo dies esse
animal, quod et caveat, et prospiciat, et curet; cui
et malitia propria sufficiat, neque extrinsecus accidenti
sit cumulanda peccato. Sed natura rei non capit,
<pb n="0950A"/>
diei deputare mentis affectum: ergo et quod sibi
ipsa sollicita est, et quod ei malitia sua sufficit, et quod
inhibemur solliciti esse de crastino; totum sub dictis
coelestis significantiae continetur. Jubemur igitur non
ambigere de futuris; satis enim vitae nostrae malitia,
et dierum quibus vivimus peccata sufficiunt, ut circa
haec purganda et promerenda omnis vitae nostrae meditatio
laborque versetur, ne etiam de futurorum
diffidentia inexpiabilis irreligiositas contrahatur:
cum cessante cura nostra, ipsa in officio suo, quae
sunt futura, sollicita sint, et nobis aeternae claritatis
profectus, Dei procurante bonitate, jam non sollicitis
praeparetur.</p>
          </div3>
<div3>
            <head>14.</head>
            <p>
 <hi>Judicare de Dei sponsionibus nefas est. Cur.</hi> -- <hi>Nolite judicare, ne judicemini. Quo enim judicio judicaveritis,
<pb n="0950B"/>
judicabitur de vobis <note>(Matth. VII, 1, 2)</note>
            </hi>. Omne
judicii officium penitus Deus submovet, nec ullum
omnino suscipi patitur. Sed compugnare propositis
subsequentia existimantur, cum dicit: <hi>Quo judicio
judicaveritis, judicabitur de vobis.</hi> Sed superius ait: <hi>Nolite judicare, ne judicemini.</hi> 
 Numquid boni judicii
arbitrium suscipi non oportebit? Atquin profitetur
pro conditione judicii judicandos, et universis genere
quo mensi sunt metiendum. Ergo numquam
bene judicabitur, si omnino non erit judicandum.
Sed jam dudum, ut superius cognoscitur, nihil in
verbis Dei leve aut inane tractatur: omnisque hic
ultra sensum gentilium aurium sermo est. Judicari
enim de sponsionibus suis vetuit: quia ut judicia ex
incertis rebus inter homines sumuntur, ita et hoc judicium
<pb n="0950C"/>
adversum Deum ex sentiendi atque opinandi
ambiguitate suscipitur, quod penitus repellit a nobis,
ut constans potius fides retineatur; quia non sicut
in rebus caeteris, peccatum sit <emph>696</emph> perperam
judicasse; sed in his rebus tantummodo de Deo
judicium, initium esse sit criminis.</p>
          </div3>
<div3>
            <head>15.</head>
            <p>
 <hi>Infidelitas quale et quantum peccatum. Frustra
alios corrigit non correctus.</hi> -- <hi>Quid autem vides festucam
in oculo fratris tui, et trabem in oculo tuo non
vides,</hi> et reliqua <note>(Ibid. 3)</note>? In consequentibus docuit,
solam in Spiritum blasphemiam extra veniam futuram,
caeteris omnibus Deo indulgentiam largiente.
Peccatum autem in Spiritum est, Deo virtutis potestatem
negare, et Christo substantiam adimere
aeternitatis: per quem, quia in hominem Deus venit,
<pb n="0950D"/>
homo rursum fiet in Deum. Ergo quantum inter festucam
et trabem discriminis est, tantum ostendit
peccatum in Spiritum conditionem caeterorum criminum
excedere: ut cum infideles delicta corporis
aliis exprobrent, onus peccati quo de promissis
<pb n="0951A"/>
Dei ambigant, in se ante non videant, infidelitatis
trabe in oculo tamquam in mentis acie insidente.
Fit enim saepe, ut assumamus nobis arguendi alios
auctoritatem, sine ullo propriae emendationis exemplo;
et medendae caecitatis alienae jactantiam praeferamus,
ipsi in tenebris corrupti luminis constituti:
cum difficile quemquam sit praestare quod egeat, et
optimum sit exemplo potius docere quam dictis. Cura
erga propriae abhibenda est caecitati: quia ex natura
rerum est, non prius aliquem purgandae de oculo
fratris festucae idoneum effici posse doctorem, quam
de mentis suae lumine trabem perfidiae gravantes ejecerit.
</p>
          </div3>
        </div2>

<div2>
          <head>CAPUT VI. <hi>De margaritis ante porcos, de pseudopropheta, de domo aedificata supra petram.</hi> </head>
<div3>
            <head>1.</head>
            <p>
 <hi>Mysteria Christi caute gentibus et haereticis aperienda.</hi> -- <hi>Nolite dare sanctum canibus, neque miseritis
margaritas vestras ante porcos,</hi> et reliqua <note>(Matth. VII,
6)</note>. Praeceptis et promissis Dei nihil pretiosius sanctiusque
est, quae sanctificatis nobis immortalitatis
thesaurum largiuntur. Horum igitur sacramenta atque
virtutes neque in gentes efferre, neque cum haereticis
conferre permittimur. Canes enim, de oblatrandi
adversus Deum rabie, gentes sunt nuncupatae.
Porcorum vero haereticis est nomen: quia quamvis
ungulae bifidae sint, acceptam tamen Dei cognitionem
non ruminando disponunt. Ergo et concorporationem
Verbi Dei, et passionis mysterium, et virtutem
<pb n="0951C"/>
resurrectionis non promiscue tractare nos convenit,
neque imperite incurioseque proferre: ne ignorantiam
nostram, si perfectae <emph>697</emph> scientiae desit instructio,
proterant atque conculcent, et infirmitatem in Deo
passionis irrideant; conversique in nos, contradictionum
aculeis imperitiam nostram fidemque disrumpant.</p>
          </div3>
<div3>
            <head>2.</head>
            <p>
 <hi>Orationis vis contra imperitiam. Lex caritatis.</hi> --Sed in his, quae ignorabimus, via nobis consequendae
veritatis aperitur: quam obtinere in sola precum
mora est. Ut igitur sentiamus credamusque omnia,
et nullo ambiguae voluntatis differamur incerto;
orandum est, quaerendum est, pulsandum est <note>(Ibid., 7)</note>: oratione misericordiam, inquisitione profectum,
tentamento aditum reperturi. Quin etiam ad
<pb n="0951D"/>
spem obtinendi, exemplo humani affectus docemur.
Nam cum nos filiis piscem panemve poscentibus, non
serpentem simus aut lapidem reddituri; quanto magis
nobis optimus ac praestantissimus pater Deus
orantibus perfectae fidei munera largietur <note>(Ibid., 9
et seq.)</note>; neque sit pro vitae cibo lapidem duritiae
<pb n="0952A"/>
gentilis, aut pro baptismi conservatione serpentem
veneni haeretici praestiturus? Consummavit deinde
omnia bonitatis exemplo, universos amoris mutui
pace conjungens: in eo legis et prophetarum mandata
constituens, ut universorum in nos bonitatem
optantes, ipsi omnibus boni simus.</p>
          </div3>
<div3>
            <head>3.</head>
            <p>
 <hi>Via coeli a paucis trita, et e contra.</hi> -- <hi>Intrate per
angustam portam. Quam lata et spatiosa via, quae ducit
ad perditionem</hi>! Arduum in coelum iter hominis est,
et aditus angustus ac tenuis: caeterum perditionis
via lata est. Hanc plures obtinent, illam porro pauci
inveniunt. Paucis enim damna rerum praesentium
cara sunt: quibus cupiditates et animi vincere et corporis
frangere, et exposita totis saeculi viribus illecebrarum
omnium lenocinia praeterire, maximum coelestis
<pb n="0952B"/>
spei lucrum est. Illis autem quibus solum bonum
est scortari, comessari, ambire, insolescere,
fastidire, odisse, diripere, plurimus est frequentatum
iter tale comitatus.</p>
          </div3>
<div3>
            <head>4.</head>
            <p>
 <hi>Dei servus non verbis, sed factis dignoscitur.</hi> --Et
quia paucorum esset viam angustam invenire, fraudelentiam
eorum qui eam se quaerere mentirentur
exponit, dicens: <hi>Attendite a pseudoprophetis, qui veniunt
ad vos in vestimentis ovium,</hi> etc. <note>(Ibid., 15)</note>.
Blandimenta verborum et mansuetudinis simulationem
admonet fructu operationis expendi oportere:
ut non qualem quis se verbis referat, sed qualem se
rebus efficiat spectemus; quia in multis vestitu
ovium rabies lupina contegitur. Ergo, ut spinae uvas,
ut tribuli ficus non generant, et ut iniquae arbores
<pb n="0952C"/>
utilia poma non afferunt <note>(Ibid., 16)</note>: ita ne in istis
quidem consistere docet boni operis effectum; et
idcirco omnes cognoscendos esse de fructibus. Regnum
enim coelorum sola verborum officia non obtinent:
neque qui dixerit: <hi>Domine,</hi> <emph>698</emph> <hi>Domine,</hi> haeres
illius erit <note>(Ib., 21)</note>. Quid enim meriti est Domino
dicere <hi>Domine, Domine?</hi> Numquid Dominus non erit,
nisi fuerit dictus a nobis? Et quae officii sanctitas est
nominis nuncupatio; cum coelestis regni iter obedientia
potius voluntatis, non Dei nuncupatio repertura
sit?</p>
          </div3>
<div3>
            <head>5.</head>
            <p>
 <hi>Coelum non mirabilibus sed bonis operibus redditur.</hi> -- <hi>Multi mihi dicent in illa die, Domine Domine, nonne
in tuo nomine prophetavimus?</hi> et reliqua <note>(Ib. 22)</note>. Etiam
nunc pseudoprophetarum fraudulentiam et hypocritarum
<pb n="0952D"/>
simulamenta condemnat, qui gloriam sibi ex
verbi virtute praesumunt, in doctrinae prophetia, et
daemoniorum fuga, et istiusmodi operum virtutibus:
atque hinc sibi regnum coelorum pollicentur. Quasi
vero eorum aliquid proprium sit, quae loquuntur aut
faciunt, et non omnia virtus Dei invocata perficiat:
<pb n="0953A"/>
cum doctrinae scientiam lectio afferat, daemoniorum
fugam Christi nomen exagitet. De nostro igitur est
beata illa aeternitas promerenda: praestandumque est
aliquid ex proprio, ut bonum velimus, malum
omne vitemus, totoque affectu praeceptis coelestibus
obtemperemus: ac talibus officiis cogniti Deo simus,
agamusque potius quod vult, quam quod potest
gloriemur: repudians eos ac repellens, quos a cognitione
sua opera iniquitatis averterint.</p>
          </div3>
<div3>
            <head>6.</head>
            <p>
 <hi>Tentationum progressus.</hi> -- <hi>Omnis ergo qui audit
verba mea, et facit, similem eum aestimabo viro sapienti,
qui aedificavit domum suam super petram,</hi> et
reliqua <note>(Ibid., 24)</note>. Sensus est superioribus junctus. Objurgans enim pseudoprophetarum jactantiam
et hypocritarum figmenta, per comparationis
<pb n="0953B"/>
exemplum perfectae in se fidei hominem exponit,
quod is, qui verba sua et audiat et faciat, super petram
sit aedificatus, et fundamento stabili firmoque
consistat, eumque incidentium tempestatum impetu
non posse dissolvi; in petra se ipsum Dominus
significans, validum aedificii fundamentum.
 Cum autem qui ex se in sublime opus excreverit,
moveri non possit vel pluviis, vel fluminibus, vel
vento; in pluviis, blandarum et sensim illabentium
voluptatum illecebras significat, quibus primum fides
rimis patentibus immadescit: post quas torrentium
procursus, id est, graviorum cupiditatum motus
incurrit: atque exinde tota ventorum vis circumflantium
 desaevit, universus scilicet diabolicae
potestatis spiritus infertur. Sed fundamento petrae
<pb n="0953C"/>
homo aedificatus <emph>699</emph> insistet, nec moveri loco suo
poterit. Stultus vero haec audita dissimulans, tamquam
super arenam opus aedificationis impenderit, infideliter
stat, cito pluviis illabentibus subluendus, et
fluminibus propellendus, et ventis differendus, secundum
naturam super quas aedificatus est arenarum,
cum gravi ruinae suae strage solvendus <note>(Ibid., 25)</note>.</p>
          </div3>
<div3>
            <head>7.</head>
            <p>
 <hi>Scopus praedictorum.</hi> --Atque ita superiorum
 comparationum exemplo Dominus nos voluit, et
<pb n="0954A"/>
efficere quae jussit, et credere quae spopondit. Consummatis
igitur omnibus, turbae mirabantur doctrinam
ejus, qua se non Scribarum et Pharisaeorum
more docuisset <note>(Ibid., 28 et 29)</note>. In verborum enim
virtutibus effectus potestatum metiebantur.
</p>
          </div3>
        </div2>

<div2>
          <head>CAPUT VII. <hi>De leproso quem curavit, de puero tribuni paralytico, de socru Petri, de plurimis et diversis curis.</hi> </head>
<div3>
            <head>1.</head>
            <p>
 <hi>Sensus allegoricus nil detrahit litterae veritati. Lex jam inutilis.</hi> -- <hi>Et descendente eo de monte, secutae
sunt eum turbae multae. Et ecce leprosus quidam veniens
adorabat eum dicens, Domine, si vis, potes me
mundare,</hi> et reliqua <note>(Matth. VIII, 1 et 2)</note>. In exordio
sermonis admonuimus, ne quis forte existimaret
<pb n="0954B"/>
aliquid rerum gestarum fidei detrahendum, si res
ipsas profectus rerum consequentium continere in se
doceremus. Nihil enim veritati detrahit, imitationem
veritas consecuta. Toto igitur superiore sermone
Dominus fidei praecepta tradiderat, legem excesserat,
jam inutilem atque inefficacem excedendo significans.
Mandatorum observantiam exegerat, ante
promissorum suorum spem fidissimam imperaverat:
quod igitur post haec primum gesserit, contuendum
est.</p>
          </div3>
<div3>
            <head>2.</head>
            <p>
 <hi>Legis infirmitas a Christo suppletur.</hi> --Adest leprosus,
emundari se rogat, purgatur verbi
potestate cum tactu, jubetur silere <note>(Ibid., 3 et 4)</note>, sed
tamen ostendere se sacerdoti et munus quod Moyses
in testimonium fieri praecepit offerre. Curatio igitur
<pb n="0954C"/>
 audientis et credentis turbae et cum Domino
de monte venientis in leproso ostenditur: quae vitiosa
labe corporis contaminata, auditaque regni coelorum
praedicatione curari se rogat; cum tactu
corporis visitatur, Verbi virtute curatur, et ut salus
haec <emph>700</emph> non offerretur potius, quam quaereretur,
silentium imperatur, et ostendere se sacerdotibus jubetur:
ut praenuntiatus in lege factis et operibus cernatur;
et in quo lex infirmabatur, in eo verbi
virtus intelligeretur: praemium quoque receptae salutis,
<pb n="0955A"/>
qui purgatus est, Deo offerat; sed ut donum
illud non sit ex avibus, sed ut homo ipse a sordibus
peccati corporis emundatus, in sacrificium Dei transeat <note>(Levit. XIV, 4)</note>;
quia quod Moyses in lege praeceperit,
testimonium sit, non effectus.</p>
          </div3>
<div3>
            <head>3.</head>
            <p>
 <hi>Tribunus, princeps gentium crediturarum.</hi> -- <hi>Post haec autem cum introisset Capharnaum, accessit ad
eum quidam tribunus rogans eum, et dicens: Puer meus
jacet in domo paralyticus,</hi> etc. <note>(Matth. VII, 5 et 6)</note>.
Sequitur emundationem leprosi, paralytici pueri curatio.
Sed quid istud est, quod non dignum se tribunus
pueri dominus profitetur esse, ut Christus domum
ejus introeat, puerum videat, et praesens praesenti
opem afferat; seque habere milites, jubere quod
velit, et in potestate posito parere sibi plurimos, similiter
<pb n="0955B"/>
et Dominum curationem verbo posse praestare?
De tribuno posuisse me satis sit, principem esse
gentium crediturarum. Quis hic princeps sit cui subjecti
sunt plures, qui volet scire, Moysi in Deuteronomio
canticum <note>(Deut. XXXII)</note>, et Salomonis librum
Ecclesiasticum, ubi de dispersione gentium quaedam
locuti sunt, legat: nobis tantum de puero tractatus
sit.</p>
          </div3>
<div3>
            <head>4.</head>
            <p>
 <hi>Gentium salus ex fide.</hi> --Succedit deinde in
hoc puero post paralysis sanitatem curationi populi
de monte descendentis, salus gentium. Jacebat
enim puer dissolutus in domo humili, corruptibili,
et ingressu ejus, cujus tamen egens erat, Salvatoris
indigna. Et tribunus scit puerum verbo posse sanari:
quia salus gentium omnis ex fide est, et in praeceptis
<pb n="0955C"/>
Domini vita est universorum. Igitur jacentes in saeculo,
et peccatorum morbis dissolutae gentes existimandae
sunt: omnibus undique artubus fluidis, et ad
consistendi officium ingrediendique corruptis. Quarum
salutis sacramentum in tribuni puero expletur,
non tamen ingressuro domum Christo. Licet enim in
saeculo demoratus sit, vitia tamen saeculi et peccata
non adiit.</p>
          </div3>
<div3>
            <head>5.</head>
            <p>
 <hi>Tribunus non erat de gentibus</hi> --Miratus deinde
fidem ait, <hi>Non inveni tantam fidem in Israel <note>(Ibid. 10)</note>
            </hi>.
 Non erat tribunus iste de gentibus: et quomodo
in Israel fides talis non est reperta; cum qui
crederet esset Israelita? Sed ut similitudinem futuri
haec ipsa veritas aemularetur; idcirco verbi ratio subjecta
est, tantam fidem, quanta gentium est, in Israel
<pb n="0955D"/>
non reperiendam, et cum Abraham et Isaac et Jacob
in regno coelorum ex ultimis gentibus quieturos <note>(Ibid. 11)</note>.
Perfecta quidem est in puero secundum
credentis fidem veritas sanitatis: sed praesentium
<pb n="0956A"/>
efficientia etiam futurorum imagini proficere monstratur,
quando et tribuno credente, <emph>701</emph> et puero
salvato, nec talis in Israel fides reperta est, et regni
coelorum consortium cum Abraham gentibus destinatur.</p>
          </div3>
<div3>
            <head>6.</head>
            <p>
 <hi>Petri socrus infidelitatis affectio. Petrus fidei et
apostolatus princeps.</hi> -- <hi>Cum venisset Jesus in domum
Petri, vidit socrum ejus jacentem et febricitantem,</hi> et
reliqua <note>(Ibid. 14)</note>. In socru Petri, vitiosa infidelitatis
aestimatur affectio, cui adjacet libertas voluntatis,
quae nos quadam sibi conjugii societate conjungit.
Ergo ingressu Domini, in Petri domu, id
est, in corpore curatur infidelitas peccatorum calore
exaestuans, et vitiorum aegra dominatu. Mox deinde
sanata, officii famulatu ministrat. Nam primus credidit,
<pb n="0956B"/>
et apostolatus est princeps: et quod in eo
ante languebat, Dei verbo invalescens ministerio
tamquam publicae salutis operatum est. Recte autem
hanc ex socru Petri similitudinem ad affectionem infidelitatis
aptari, loco qui de nuru et socru consequitur
tractabimus <note>(Cap. 10, n. 18)</note>. Nunc autem
ideo infidelitatis socrus Petri nuncupabitur, quia usque
dum credidit, voluntatis suae servitio detinebatur.</p>
          </div3>
<div3>
            <head>7.</head>
            <p>
 <hi>Christus passione sua infirmitates nostras sanavit.</hi> -- <hi>Vespere autem facto obtulerunt ei multos daemonia
habentes: et ejiciebat spiritus immundos,</hi> etc. <note>(Ibid.
16)</note>. Curationem promiscuam horis vespertinis, concursu
eorum quos post passionem docuit recognoscimus:
omnium peccata dimittens, omnium infirmitates
<pb n="0956C"/>
auferens, et malarum voluptatum insidentium
incentiva depellens, passione corporis sui, secundum
prophetarum dicta, infirmitates humanae imbecillitatis
absorbens <note>(Ibid. 17)</note>.</p>
          </div3>
<div3>
            <head>8.</head>
            <p>
 <hi>Qua ratione haec explicanda.</hi> -- <hi>Videns autem
Jesus turbas multas circum se, jussit discipulos suos ire
trans fretum. Et accedens ad eum quidam Scriba ait,
Magister, sequar te quocumque ieris,</hi> et reliqua <note>(Ibid.
18 et 19)</note>. Multa incurrunt, quae sensum communem
movere possunt. Atque non nos intelligentiam
fingimus, sed gesta ipsa intelligentiam nobis impertiuntur.
Neque enim res intelligentiae, sed rei intelligentia
subsecundat. Turbae plures sunt, et ire trans
fretum Dominus discipulis praecipit. Non existimo
cadere in Salvatoris bonitatem, ut circumcursantes
<pb n="0956D"/>
relinquere voluerit, et secretum quoddam impertiendae
salutis eligere. Deinde consequitur Scriba,
dicens magistrum se quocumque ierit secuturum:
sed nihil a Scriba dictum factumve legitur, quod posset
<pb n="0957A"/>
offendere. Dominus respondit, vulpibus esse foveas,
et coeli volucribus nidos quiescendi, filio autem
hominis, quo reclinet caput suum, locum esse nullum <note>(Ibid. 20)</note>.
Et discipulum postulasse, dari sibi
tempus patris sepeliendi: hoc negatum, et pii atque
humani officii vetitam religionem <note>(Ibid. 21 et 22)</note>. Ergo rerum tantarum, et tam diversarum ratio promenda
est: atque ita, ut secundum continentem rerum
ordinem, et gravissimas veritatis ipsius causas,
interioris significantiae intelligentia explicetur. <emph>702</emph>
</p>
          </div3>
<div3>
            <head>9.</head>
            <p>
 <hi>Fidelium electionis typus. Ecclesiae navis.</hi> --Discipulorum nomen non in duodecim tantum
Apostolis versari existimandum est. Nam praeter
Apostolos, plures fuisse discipulos legimus. Ex omni
igitur turba quaedam fieri jubetur electio: eorum
<pb n="0957B"/>
scilicet, qui Dominum per multa saeculi hujus pericula
et jactationes essent secuturi. Ecclesia enim
instar est navis, et plurimis locis ita nuncupata est:
quae diversissimi generis et gentis vectore suscepto,
subjecta est omnibus et ventorum flatibus et
maris motibus. Atque ita illa et saeculi et immundorum
spirituum vexatur incursibus. Propositis enim
periculorum omnium motibus, Christi navem, id est,
Ecclesiam introimus: scientes nos mari ventoque
jactandos. Ut igitur ordo typicae significantiae
cohaereret,
possetque intelligi fidelium portio conscendentium
navem, et infidelium turba residentium;
Scribae et discipuli persona subjungitur.</p>
          </div3>
<div3>
            <head>10.</head>
            <p>
 <hi>Scriba doctor legis, infideles adumbrat. Vulpes,
pseudoprophetae. Volucres coeli, daemones. Caput
Christi Deus. Omnes in Ecclesiam invitati.</hi> 
<pb n="0957C"/>--Et quidem
Scriba, qui est unus ex doctoribus legis, an sit
secuturus interrogat. Quasi vero lege non hunc esse
Christum, quem sequi esset utile, contineretur. Igitur
infidelitatis affectum sub diffidentia interrogationis
expressit: quia fidei assumptio non interroganda
est, sed sequenda. Ut autem eadem interrogatio
infidelitatis esset punita judicio; Dominus
respondit, vulpes habere foveas, et volucres coeli nidos
quibus requiescant, hominis autem filium non
habere ubi caput suum reclinet. Vulpes est animal
insidiosum, circa domorum se occulens foveas,
et domesticis avibus insidians: atque hoc nomine
pseudoprophetas nuncupari aliquot locis legimus.
Volucres autem coeli saepe numero immundos spiritus
<pb n="0957D"/>
cognominari didicimus. Dei ergo filius paucitatem
sequentium contuens, et doctore legis diffidente an
sequeretur ipsum, exprobrat pseudoprophetis esse
foveas, et immundis spiritibus nidos quiescendi; quod
extra navem relicti, id est, extra Ecclesiam positi,
effecti sint incolatus pseudoprophetarum, et habitatio
daemonum: filium autem hominis, se scilicet cui
<pb n="0958A"/>
caput Deus sit, non reperire in quos collocata Dei
cognitione requieseat: invitatis omnibus ut in navem,
ita in Ecclesiam; paucis metu maris, id est saeculi,
secuturis.</p>
          </div3>
<div3>
            <head>11.</head>
            <p>
 <hi>Patri infideli an jus in filium fidelem.</hi> --Adest
post haec discipulus, non interrogans an sequatur
(jam enim sequi oportere se credidit), sed permitti
sibi orans sepelire patrem. Accepimus in dominicae
orationis exordio, ita primum precandum: Pater
noster qui es in coelis <note>(Matth. VI, 9)</note>. Ergo quia credentis
in discipulo populi persona est, admonetur ut
meminerit quod pater sibi vivus in coelis est. Sequi
autem <emph>703</emph> Dominum jubetur, quia et volebat,
ita ut mortui mortuum sepeliant. Sed nullum arbitror
officium exspectari a mortuis posse. Quomodo
<pb n="0958B"/>
ergo mortui mortuos humabunt? Primum igitur ostendit,
perfectam in se fidem nulla saecularis in alterum
officii religione esse devinctam: deinde inter
fidelem filium patremque infidelem jus paterni nominis
non relinqui. Non igitur obsequium humandi
patris negavit: sed addendo, <hi>Dimitte mortuos sepelire
mortuos suos,</hi> admonuit non admisceri memoriis sanctorum
mortuos infideles: mortuos autem etiam eos
esse, qui extra Deum vivant. Et idcirco mutua mortuis
officia relinquenda, ut mortui sepeliantur a mortuis:
quia per Dei fidem vivos vivo oporteat adhaerere.
</p>
          </div3>
        </div2>

<div2>
          <head>CAPUT VIII. <hi>De discipulis in navi excitantibus Jesum, de duobus daemoniacis in terra Gerasenorum, de paralytico curato et lectum auferente.</hi> </head>
<div3>
            <head>1.</head>
            <p>
 <hi>Christus quando et quanto periculo dormiat in
nobis.</hi> -- <hi>Et ascendente eo in naviculam, secuti sunt
eum discipuli. Et ecce tempestas magna facta est in
mari,</hi> et reliqua <note>(Matth. VIII, 23 et seqq.)</note>. Navem
discipulis introgressis tempestas oritur, mare commovetur,
navigantes turbantur. Ipse vero somno consopitus
 timentium metu excitatur, oratur ut opem
afferat. Et increpitis iis quod modicae essent fidei,
vento et mari tranquillitatem imperavit, cum admiratione
hominum praeceptis ejus ventum et mare
obedisse. Igitur secundum haec ecclesiae, intra quas
verbum Dei non vigilaverit, naufragae sunt: non quod
Christus in somnum relaxetur, sed quod somno nostro
<pb n="0958D"/>
consopiatur in nobis. Maxime autem illud accidit,
ut a Deo praecipue in periculi metu et vexatione
speremus. Atque utinam vel spes sera confidat sese
periculum posse evadere, Christi intra se virtute
vigilante. Perpetuam autem nobis objurgationis suae
recordationem reliquit, dicens: <hi>Modicae fidei, quid timidi
estis <note>(Ibid. 26)</note>
            </hi>? metum scilicet motuum saecularium,
<pb n="0959A"/>
cum quibus Christi fides vigilet, nullum
esse oportere.</p>
          </div3>
<div3>
            <head>2.</head>
            <p>
 <hi>Discipuli cur jam homines, non discipuli dicantur.</hi> --Consequitur deinde hominum admiratio dicentium: <hi>Qualis hic homo est, quod venti et mare obediunt
ei 
 <note>(Ibid. 27)</note>
            </hi>? Non discipulorum hic sermo,
sed gentium est. Nam cum superius et discipulos
tantum navem introisse, et a discipulis tantum excitatum
esse dixisset; nunc admiratos esse homines
significat, hominibus hominem <emph>704</emph> in ipsa admiratione
dicentibus. Qua nominum conversione intelligitur,
omnia opera Christi, omnesque ejus virtutes
ut Dei esse laudandas: quia piaculi gentilis
miserrimique erroris stultitiam demonstrat, quod
eum ex humilitate passionis hominem potius nuncupent,
<pb n="0959B"/>
quam ex virtutibus Deum.</p>
          </div3>
<div3>
            <head>3.</head>
            <p>
 <hi>Et cum venisset trans fretum in regionem Gerasenorum, occurrerunt ei duo homines daemonia habentes
de monumentis exeuntes, periculosi nimis,</hi> et reliqua <note>(Ibid. 28)</note>.
Duum hominum occursus, daemonum in
duos homines longa possessio, et periculosa transeuntibus
via, et transfugiendi in porcos deprecatio,
et purgatis hominibus gregis ipsius per praeceps in
mare casus, dehinc pastorum in oppidum fuga, populi
de civitate progressus, et ne urbem Dominus
adiret legatio, et reditus ejus in patriam, et illic paralytici
in lecto jacentis oblatio, et pro fidei merito
in tempore ipso peccatorum remissio, et murmur
Scribarum, et virtutis confessio, et paralytici
etiam sub onere lectuli in domum reditus, et hominum
<pb n="0959C"/>
admiratio, hanc habent causam.</p>
          </div3>
<div3>
            <head>4.</head>
            <p>
 <hi>Daemones e gentibus expulsi haereticos obtinent.
Christus a Judaeis repudiatus</hi> ABIT AD GENTES.--In
exordio generis humani in tres fuit humani generis
divisio, Noe scilicet filios, ex quibus secundum prophetiam
Genesis, Sem in possessionem Dei delectus
est. Extra urbem autem, id est, extra legis et prophetarum
synagogam, duos homines in monumentis
daemones detinebant: duarum scilicet gentium origines
intra defunctorum sedes et mortuorum reliquias
obsederant, efficientes praetereuntibus viam vitae
<pb n="0960A"/>
praesentis infestam. Igitur ut esset in rebus gerendis
futuri plena meditatio, venienti Domino duo homines
occurrunt: ut occursu eorum, concurrentium ad
salutem voluntas indicaretur. Sed in hominibus daemones
proclamant, cur sedem invideat, cur ante judicii
tempus infestet. Adjacebat etiam eis duobus
gentium populis plebs ex Sem genere Sadducaeorum,
quorum haeresis ex Judaeis negatae resurrectionis
piaculum est. Videntes igitur daemones, non sibi
jam locum in gentibus derelinqui, ut patiatur habitare
se in haereticis deprecantur: quibus occupatis,
totus in mare impetu rapido per praeceps grex coactus
est: in cupiditatem scilicet saecularem daemonum
praecipitantur instinctu, in aquis multis, id est,
cum reliquarum gentium <emph>705</emph> infidelitate morituri.
<pb n="0960B"/>
Atque etiam in hoc typica ratio servata est, ut non satis
esset dixisse praecipitatos in mare, nisi etiam adderetur, <hi>Et mortui sunt in aquis multis.</hi> 
 Quorum principes
atque pastores rerum talium admiratione turbati ad
urbem veniunt, et quae gesta sunt nuntiant <note>(Ibid. 32,
33)</note>. Urbs illa Judaici populi habet speciem, quae
Christi operibus auditis, Domino suo obviam pergit,
prohibens ne fines suos urbemque contingeret; neque
enim Evangelia lex recipit: a qua repudiatus, in
civitatem suam revertitur <note>(Matth. IX, 1)</note>. Deo civitas
fidelium plebs est. In hanc igitur navi, id est
 Ecclesia, vectus introiit.</p>
          </div3>
<div3>
            <head>5.</head>
            <p>
 <hi>Adam obtinuit veniam.</hi> --Jamque in paralytico
gentium universitas offertur medenda. Sed et curationis
ipsius verba sunt contuenda. Non dicitur paralytico,
<pb n="0960C"/>
Sanus esto; non dicitur, Surge et ambula;
sed dicitur, <hi>Constans esto fili, remissa sunt tibi peccata
tua <note>(Ibid. 2)</note>
            </hi>. In Adam uno peccata universis gentibus
remittuntur. Hic itaque Angelis ministrantibus
curandus offertur, hic filius nuncupatur, quia primum
Dei opus est: huic remittuntur animae peccata,
et indulgentia primae transgressionis ex venia est.
Non enim paralyticum peccasse aliquid accepimus:
cum praesertim alio in loco idem Dominus dixerit,
caecitatem a nativitate non ex peccato aut proprio
aut paterno fuisse contractam <note>(Joan. IX, 3)</note>.</p>
          </div3>
<div3>
            <head>6.</head>
            <p>
 <hi>Christum esse Deum.</hi> 
<pb n="0961A"/>-- Veritatis deinde ordo
succedit in gestis, quamvis futuri species expleatur
in dictis. Movet Scribas remissum ab homine peccatum <note>(Matth. IX, 3)</note>:
hominem enim tantum in Jesu
Christo contuebantur. Et remissum est ab eo,
quod lex laxare non poterat; fides enim sola justificat.
Deinde murmurationem eorum Dominus introspicit,
 dicitque facile esse filio hominis in terra
peccata dimittere <note>(Ibid. 4 et 5)</note>. Verum enim nemo
potest dimittere peccata, nisi solus Deus: ergo qui
remittit Deus est. Quia nemo remittit nisi Deus, Deus
in homine manens curationem homini praestabat: et
nulla ei agendi et loquendi erat difficultas, cui subest
totum posse quod loquitur.</p>
          </div3>
<div3>
            <head>7.</head>
            <p>
 <hi>Paralytici curatione quam multa doceantur.</hi> --
<pb n="0961B"/>Porro autem ut ipse esse in corpore positus intelligi
posset, qui et animis peccata dimitteret, et resurrectionem
corporibus praestaret; ait, <hi>Ut sciatis
quoniam filius hominis habet potestatem in terra dimittere
peccata, ait paralytico, Surge, et tolle lectum tuum <note>(Ibid. 6)</note>
            </hi>.
Satis fuerat <emph>706</emph> dixisse, <hi>Surge:</hi> sed quia
omnis erat perficiendi operis ratio explicanda; adjecit, <hi>Tolle lectum tuum, et vade in domum tuam.</hi> 
 Primum
remissionem tribuit peccati, dehinc virtutem
resurrectionis ostendit, tum sublatione lectuli infirmitatem
ac dolorem corporibus docuit afuturum <note>( <hi>al.</hi> 
abfuturum)</note>, postremo reditu in domum propriam
iter in paradisum credentibus esse redhibendum, ex
quo Adam parens universorum peccati labe dissolutus
excesserat.</p>
          </div3>
<div3>
            <head>8.</head>
            <p>
 <hi>Venia omnes egent. Non miranda in Christo potestas
dimittendi peccata.</hi> 
<pb n="0961C"/>-- <hi>Videntes autem turbae timuerunt <note>(Ibid. 8)</note>
            </hi>.
Opus istud admiratio potius consequi,
non metus debuit; sed manet etiam nunc ordo
mysterii; ut veritati praesentium, futurorum species
 adjecta sit dictorum et factorum Domini virtutem
turbae timent. Magni enim timoris res est, non
dimissis a Christo peccatis in mortem resolvi: quia
nullus sit in domum aeternam reditus, si cui indulta
non fuerit venia delictorum. <hi>Et honorificaverunt Deum,
qui tantam dedit potestatem hominibus.</hi> Conclusa sunt
omnia suo ordine, et cessante jam desperationis timore
honor Deo redditur, quod tantam dederit hominibus
potestatem: sed soli hoc Christo erat debitum,
soli de communione paternae substantiae haec
<pb n="0961D"/>
agere erat familiare. Non ergo hoc venit in admirationem,
quod posset ista (quid enim non posse Deus
<pb n="0962A"/>
credetur?); alioquin laus de uno homine, non de
pluribus exstitisset: sed delati Deo honoris hinc
causa est, quod potestas hominibus ac via data
sit per verbum ejus, et peccatorum remissionis, et
corporum resurrectionis, et reversionis in coelum.
</p>
          </div3>
        </div2>

<div2>
          <head>CAPUT IX. <hi>De Matthaeo publicano, de Pharisaeorum et discipulorum Joannis jejunio, de assuto panno rudi, de profluvio mulieris, de filia principis excitata a mortuis, de duobus caecis, de surdo et muto.</hi> </head>
<div3>
            <head>1.</head>
            <p>
 <hi>Et cum transiret inde Jesus, vidit hominem sedentem
in teloneo Matthaeum nomine, et ait illi, Sequere
me,</hi> et reliqua <note>(Matth. IX, 9)</note>. Matthaeum publicanum
sedentem in teloneo sequi se jubet. Et concedens in
<pb n="0962B"/>
domum convivium instruit, et cum eo publicanorum
et peccatorum turba discumbit: Pharisaeis discipulos
objurgantibus, cur magistro cum publicanis cibus
esset. Quibus respondet, Sanis medico opus non esse,
sed curatione aegrotos indigere: euntesque jubet
discere quid sit, <hi>Misericordiam</hi> <emph>707</emph> <hi>volo quam
sacrificium.</hi> </p>
          </div3>
<div3>
            <head>2.</head>
            <p>
 <hi>Publicani. Matthaei vocatio. Salus omnibus necessaria,
nulli a lege praestatur.</hi> --Publicanorum nomen
ex vita, est, qui relictis legis operibus, gerere
se usu communi et publico maluerunt. Ergo ex
domo, id est, ex peccatis corporis, Matthaeum Dominus
evocavit, in cujus mentem ingressus recumbit.
Hic enim idem Evangelii istius scriptor est, et de
peccati sui domo exiens, Dominum ipse <note>( <hi>f.</hi> in se)</note>
<pb n="0962C"/>
suscepit, interiore ejus habitatione illuminatus, intra
quem evangelicis cibis peccatoribus et publicanis
convivium divite copia praeparatur. AEmulatio deinde
agitat Judaeos, Dominum publicanis et peccatoribus
communicare <note>(Ibid. 11)</note>. Quibus ille operta infidelitatis
velamine verba legis exprompsit, se quidem
aegrotis opem ferre et medicinam egentibus praestare;
eis autem, qui se sanos existimarent, necessariam
curationem nullam esse. Sed ut intelligerent, neminem
suorum sanum esse; admonuit ut discerent
quid est, <hi>Misericordiam volo, non sacrificium <note>(Ibid.
13)</note>
            </hi>: legem scilicet, sacrificiorum observatione devinctam,
opem ferre non posse; sed salutem universis
in misericordiae indulgentia reservari. <hi>Non enim
veni justos vocare, sed peccatores in poenitentiam.</hi> Omnibus
<pb n="0962D"/>
venerat; quomodo ergo non se justis venisse
dicit? Erant ergo quibus necesse non erat ut veniret?
<pb n="0963A"/>
Sed nemo justus ex lege est. Ostendit ergo inanem
justitiae esse jactantiam: quia sacrificiis infirmibus
ad salutem, misericordia erat universis in lege
positis necessaria. Nam si justitia fuisset ex lege,
venia per gratiam necessaria non fuisset.</p>
          </div3>
<div3>
            <head>3.</head>
            <p>
 <hi>Christus sponsus. Cibus vitae, quo praesente nemo
esurit.</hi> -- <hi>Tunc accesserunt ad eum Joannis discipuli
dicentes, Quare nos et Pharisaei jejunamus frequenter,
discipuli autem tui non jejunant <note>(Ibid. 14)</note>
            </hi>? Jejunabant
Pharisaei et discipuli Joannis, et Apostoli non
jejunabant. Sed istis spiritaliter respondet, sponsumque
se Joannis discipulis ostendit. Joannes enim repositam
in Christo omnem vitae spem spopondit; et
recipi a Domino discipuli ejus adhuc eo praedicante
non poterant. Usque in eum enim lex et prophetae
<pb n="0963B"/>
sunt; et, nisi lege finita, in fidem evangelicam eorum
nemo concederet. Quod vero praesente sponso jejunandi
necessitatem discipulis non esse respondet <note>(Ibid. 15)</note>;
praesentiae suae gaudium, et sacramentum
sancti cibi edocet, quo nemo se praesente, id est, in
conspectu mentis Christum continens, indigebit.
Ablato autem se jejunaturos esse dicit: quia omnes
non credentes resurrexisse Christum, habituri non essent
cibum vitae. In fide enim resurrectionis sacramentum
panis coelestis accipitur: et quisquis sine
Christo est, in vitae cibi jejunio relinquetur. <emph>708</emph>
</p>
          </div3>
<div3>
            <head>4.</head>
            <p>
 <hi>Hunc cibum non percipit vetus homo.</hi> --Ut
autem intelligerent, non posse sibi in veteribus positis
perfecta haec salutis sacramenta committi, comparationis
posuit exemplum. Pannum rudem vestimento
<pb n="0963C"/>
veteri non adsui, quia vetustatis infirmitatem virtus
 adsumenti rudis dissolvat: et vinum novum
veteribus utribus non infundi; ferventis enim musti
calor utres veteres abrumpit <note>(Ibid. 16 et 17)</note>: infirmas
videlicet vetustate peccatorum et animas et
corpora, novae gratiae sacramenta non capere. Fiet
enim scissura pejor, effusoque vino utres veteres
peribunt. Duplex enim talium erit reatus, si praeter
vetustatem peccatorum suorum virtutem novae gratiae
non sustinebunt: atque ideo et Pharisaeos et
discipulos Joannis nova non accepturos esse, nisi
novi fierent.</p>
          </div3>
<div3>
            <head>5.</head>
            <p>
 <hi>Princeps filiae vitam deprecans, legis typus.</hi> -- <hi>Haec illo loquente, ecce princeps unus accessit, et
adorabat eum, dicens, Domine, filia mea modo defuncta
est, veni et pone manum super eam,</hi> etc. <note>(Ib. 18)</note>.
Preces principis, fides mulieris, turbae in
domo conventus, et caecorum duum clamor, muti
et surdi et daemoniaci oblatio, ex superioribus dictis
connexae sibi intelligentiae tenent ordinem. Princeps
hic, lex esse intelligitur; quae Dominum orat pro
plebe, quam ipsa Christo praedicata adventus ejus
exspectatione nutriverat, ut vitam mortuae reddat.
Nam nullum principem credidisse legimus: ex quo
persona principis hujus orantis merito in typum legis
aptabitur. Cui quidem Dominus opem spopondit,
ad quam praestandam profectus est.</p>
          </div3>
<div3>
            <head>6.</head>
            <p>
 <hi>Salutem Judaeis paratam gentes praeripiunt.</hi> 
<pb n="0964B"/>--Sed prior cum apostolis peccatorum turba salvatur.
Et cum primum electionem, quae ex lege destinabatur,
vivere oportuisset: anterior tamen in mulieris
specie salus publicanis et peccatoribus redditur.
Haec itaque ad Domini praetereuntis occursum tactu
vestis Domini sanam se de profluvio sanguinis futuram
esse confidit: sordibus scilicet polluta corporis
sui, et interioris vitii immunditiis dissoluta, fimbriam
vestis per fidem festinat attingere, donum videlicet
 Spiritus sancti, de Christi corpore modo
fimbriae exeuntis, cum apostolis conversata contingere;
fitque mox sana <note>(Ibid. 22)</note>. Ita alteri salus,
dum alii defertur, est reddita. Cujus fidem et constantiam
Dominus mox laudavit: quia quod Israeli
<pb n="0964C"/>
parabatur, plebs gentium occupavit.</p>
          </div3>
<div3>
            <head>7.</head>
            <p>
 <hi>Virtus Christi infinita.</hi> --Est autem in simplici
intelligentia, magna virtutis dominicae admiratio:
cum potestas intra corpus manens rebus caducis efficientiam <emph>709</emph> 
 adderet sanitatis, et usque in vestium
fimbrias operatio divina procederet. Non enim divisibilis
et comprehensibilis erat Deus, ut corpore clauderetur.
Ipse enim dona in Spiritu dividit; caeterum non
dividitur in donis. Virtutem autem ejus fides ubicumque
consequitur: quia ubique est, et nusquam abest.
Et assumptio corporis non naturam Virtutis inclusit,
sed ad redemptionem suam, fragilitatem corporis
<pb n="0965A"/>
Virtus assumpsit: quae tam infinita, tam libera est,
ut etiam in fimbriis ejus humanae salutis operatio
contineretur.</p>
          </div3>
<div3>
            <head>8.</head>
            <p>
 <hi>Judaei resurrectionem rident. Pauci ex eis
credituri.</hi> --Ingreditur deinde Dominus domum
principis, synagogam videlicet, cui in canticis
legis hymnus luctuum personabat <note>(Ibid. 23)</note>: et
irridetur a plurimis. Numquam enim illi Deum
in homine crediderunt, quin potius praedicari resurrectionem
ex mortuis riserunt. Apprehensam
igitur puellam manu, cujus apud se mors erat somnus,
retraxit ad vitam <note>(Ibid. 25)</note>. Atque ut rarus
hinc esse ex lege credentium electionis numerus intelligi
posset, turba omnis expulsa est: quam utique
salvari Dominus optasset; sed irridendo dicta
<pb n="0965B"/>
gestaque ejus, resurrectionis non fuit digna consortio.
Et exeunte fama in universam terram illam <note>(Ibid. 26)</note>,
post electionis salutem donum Christi
atque opera praedicantur.</p>
          </div3>
<div3>
            <head>9.</head>
            <p>
 <hi>Fides ad salutem praerequisita.</hi> --Exeunte
igitur Domino, mox caeci duo sequuntur <note>(Ibid. 27)</note>.
Sed caeci et egressum et nomen Domini quomodo
scire potuerunt? Quin etiam et filium David nuncupant,
et salvari se rogant. In caecis duobus ratio totius
superioris praefigurationis absolvitur. Ex his
enim filia principis esse monstratur, Pharisaei
scilicet et discipuli Joannis, qui Dominum jam superius
in commune tentaverant. His igitur nescientibus
a quo salutem peterent, indicavit lex, et his
salvatorem suum in corpore ex David genere monstravit,
<pb n="0965C"/>
et caecis vetere peccato, quia Christum nisi
admoniti non videbant, lumen mentis inseruit. Quibus
Dominus, ostendens non ex salute fidem, sed
per fidem salutem exspectandam (caeci enim quia
crediderant viderunt, non quia viderant crediderunt <note>(Ibid. 28)</note>:
ex quo intelligendum est fide merendum
esse quod petitur, non ex impetratis fidem esse sumendam),
si credidissent, visum pollicetur, et credentibus
praestat, et silentium imperat <note>(Ibid. 30)</note>:
quia apostolorum erat proprium praedicare.</p>
          </div3>
<div3>
            <head>10.</head>
            <p>
 <hi>Gentes daemoniaco designantur.</hi> --Quin etiam
post haec, in muto et surdo <emph>710</emph> et daemoniaco <note>(Ibid. 32)</note>,
gentium plebs indiga totius salutis
<pb n="0966A"/>
offertur. Omnibus enim undique malis circumsessa,
totius corporis vitiis implicabatur. Et in eo rerum
ordo servatus est. Nam daemon prius ejicitur, et tum
reliqua corporis officia succedunt. Dei quippe
cognitione superstitionum omnium vesania effugata,
et visus et auditus et sermo salutis invehitur. Cujus
facti admirationem talis turbae est consecuta confessio, <hi>Numquam sic apparuit in Israel 
 <note>(Ibid. 33)</note>
            </hi>:
cum, cui per legem nihil afferri opis potuerat, verbi
virtute salvari; quodque laudes Dei homo mutus
surdusque loqueretur. Salute autem gentibus data,
civitates omnes et castella omnia virtute et ingressu
Christi illuminantur, et omnem infirmitatem veterni
languoris evadunt.
</p>
          </div3>
        </div2>

<div2>
          <head>CAPUT X. <hi>Ubi duodecim discipulos praemittit cum doctrina.</hi> </head>
<div3>
            <head>I.</head>
            <p>
 <hi>Videns autem turbas, misertus est: quod essent
vexatae et jacentes,</hi> et reliqua <note>(Matth. IX, 36)</note>. Verborum
virtutes non minus oportet introspicere,
quam rerum: quia, ut diximus, paria in dictis atque
in factis significationum momenta consistunt. Turbarum
Dominus miseretur vexatarum et jacentium,
tamquam gregis sine pastore dispersi. Et ait, messem
multam, paucos operarios, orandum Dominum
messis, ut operarios plures in messem ejiciat <note>(Ibid. 37)</note>. <hi>Et discipulis convocatis, dedit potestatem ejiciendorum
spirituum immundorum, curandaeque cunctae
infirmitatis, omnisque languoris 
 <note>(Matth. X, 1)</note>
            </hi>. Haec
igitur licet in praesens gesta sint, quid tamen in futurum
<pb n="0966C"/>
significent, contuendum est.</p>
          </div3>
<div3>
            <head>2.</head>
            <p>
 <hi>Messis Spiritus sancti munus. Quam abundet. Per
precem praestatur Virtus ejus.</hi> --Nullus in turbas vexator
irruperat, neque casu aliquo motuque perculsae jacebant:
quomodo ergo jacentes vexatasque miseratur
<note>( <hi>al.</hi> miseretur)</note>? Immundi videlicet spiritus dominante
violentia vexatam, et sub legis onere aegrotam
plebem Dominus miseratur, quia nullus adhuc
his pastor esset, custodiam sancti Spiritus
redditurus. Erat autem doni istius copiosissimus
fructus, sed nondum messus a quoquam. Ejus
enim copia haurientium de se multitudinem vincit.
Nam quantumlibet assumatur a cunctis, ad largiendum
<pb n="0967A"/>
se tamen semper exuberat. Et quia plures esse
utile sit, per quos ministretur; rogari Dominum messis
jubet, ut in messem operarios plures ejiciat: ad
capessendum scilicet quod praeparabatur donum <emph>711</emph> 
Spiritus sancti, messorum copiam Deus praestet:
per orationem enim ac precem hoc nobis a Deo munus
 effunditur. Atque ut in messem illam messores
numerosos ex his duodecim primum Apostolis
diffundendos indicaret; convocatis illis dedit ejiciendorum
spirituum potestatem, et omnis infirmitatis
medendae. Hujus enim doni virtutibus, poterant
et turbator expelli, et infirma curari. Et dignum est
praeceptorum singulorum significantiam contueri.</p>
          </div3>
<div3>
            <head>3.</head>
            <p>
 <hi>Praecepta Christi apostolicum munus spectantia.</hi> --Abstinere se a viis gentium admonentur <note>(Ibid. 5)</note>:
<pb n="0967B"/>
non quod non etiam ad salutem gentium mitterentur,
sed ut opere et vita gentilis ignorantiae abstinerent.
In civitates Samaritanorum vetiti sunt introire.
Numquid non potius Samaritanam ipse curavit <note>(Joan. 4)</note>? Sed ut ecclesias haereticorum non adeant admonentur.
Nihil enim differt ab ignoratione perversitas.
Mittuntur deinde ad oves perditas domus Israel <note>(Matth. X, 6)</note>.
Atquin in eum <note>( <hi>Scil.</hi> Christum)</note> luporum ac viperarum linguis et faucibus saevierunt.
Sed legislatio obtinere privilegium Evangelii debebat:
hoc minus Israel sceleris sui excusationem
habiturus, quo plus sedulitatis in admonitione sensisset.</p>
          </div3>
<div3>
            <head>4.</head>
            <p>
 <hi>Perfecta in Apostolis Christi imago.</hi> --Tota
deinde in apostolos potestas virtutis dominicae transfertur:
<pb n="0967C"/>
 et qui in Adam in imaginem et similitudinem
Dei erant figurati, nunc perfectam Christi
imaginem et similitudinem sortiuntur, nihil a Domini
sui virtutibus differentes; et qui terrestres antea
erant, coelestes modo fiunt. Praedicent regnum coelorum
propinquare <note>(Ibid. 7)</note>, imaginem scilicet et similitudinem
Dei nunc in consortium veritatis assumi;
ut sancti omnes, qui coeli nuncupati sunt, Domino
conregnent. Infirmos curent, mortuos suscitent,
leprosos emundent, daemones ejiciant <note>(Ibid. 8)</note>;
quidquid malorum Adae corpori satanae instinctus
intulerat, hoc rursum ipsi de communione dominicae
potestatis emundent. Et ut ex toto, secundum Genesis
prophetiam <note>(Gen. I, 26)</note>, Dei similitudinem consequantur,
dare gratis quod gratis acceperunt jubentur:
<pb n="0967D"/>
ut sit scilicet ministratio gratuita muneris
gratuiti.</p>
          </div3>
<div3>
            <head>5.</head>
            <p>
 <hi>In apostolico ministerio nil venale.</hi> 
<pb n="0968A"/>--Aurum,
argentum, pecuniam possidere inhibentur in zonis,
et peram in via ferre, et duas tunicas et calceamenta,
et virgam in manibus assumere: et dignus mercede
sua est operarius <note>(Ibid. 9 et 10)</note>. Non invidiosus, ut
arbitror, thesaurus in zona est: et quid sibi vult
auri, argenti, atque aeris in zona inhibita possessio?
Zona est ministerii apparatus, et ad efficaciam operis
praecinctio. Ergo ne quid in ministerio nostro venale
sit admonemur; neque hoc apostolatus <emph>712</emph> 
nostri opus fiat auri, argenti, aerisque possessio. <hi>Nec peram in via,</hi> 
 curam scilicet saecularis substantiae
relinquendam: quia omnis thesaurus sit perniciosus
in terra, corde nostro illic futuro, ubi condatur
et thesaurus. <hi>Non duas tunicas.</hi> Sufficit enim
<pb n="0968B"/>
nobis semel Christus indutus: neve, per pravitatem
intelligentiae nostrae, altera deinceps vel haerescos
vel legis veste induamur. <hi>Non calceamenta.</hi> Numquid
humanorum pedum infirmitas patiens est nuditatis?
Sed in sancta terra, et peccatorum spinis atque
aculeis non obsessa, ut Moysi dictum est, nudis
pedibus staturi <hi>(Exodi III, 5)</hi>, admonemur non
alium ingressus nostri habere, quam quem a Christo
accepimus, apparatum. <hi>Neque virgam in manibus,</hi> id
est, potestatis extraneae non indigi, quaerere jura,
habentes virgam de radice Jesse; nam quaecumque
alia fuerit, non erit Christi: instructi omni superiore
sermone ad conficiendum iter saeculi, gratia, viatico,
veste, calceamento, potestate; in his enim operantes,
digni mercede nostra reperiemur, id est, per
<pb n="0968C"/>
horum observantiam coelestis spei praemia recepturi.</p>
          </div3>
<div3>
            <head>6.</head>
            <p>
 <hi>In quamcumque civitatem introieritis interrogate
quis in ea dignus est,</hi> et reliqua <note>(Ibid. 11)</note>. Levia forte Dominus dedisse Apostolis praecepta existimabitur:
quod se usque ad monita introeundi, habitandi,
morandi, exeundique summiserit. Haec quidem
intellecta simpliciter sanctorum modestiae congruunt,
ut cum digno sit hospitalitas, neve per incuriam
aut ignorantiam cohabitatione probrosae familiae
polluantur. Sed introeuntes civitatem de digno
jubet interrogare, et cum eo habitare usque ad profectionem:
domum quoque ab introeuntibus pacifice
salutari: quae si digna est, et pacis (etiam pacis)
communione sit digna; si indigna, pax invicem revertatur:
qui autem non receperint eos, sermonesque
<pb n="0968D"/>
eorum; his excusso pedum pulvere, aeternae maledictionis
semina relinquenda <note>(Ibid. 13 et 14)</note>.</p>
          </div3>
<div3>
            <head>7.</head>
            <p>
 <hi>Domus digna, Ecclesia; dignus hospes, cujus
Christus habitator.</hi> 
<pb n="0969A"/>--Haec non mediocriter sensum
intelligentiae commovent. Si enim successuri hospitio
non erunt, nisi ante quis dignus sit interrogaverint;
quomodo indigna domus postea reperietur? Et
quomodo sermones eorum non audiet, et ipsos
non audiens, et ipsos non recipiens? Aut enim hoc
in eo qui justus est non est verendum: aut si indignus
repertus sit, nec communio erit habitationis
ineunda. Et quid interrogasse proderit et quaesisse de
digno, si adversus indignum hospitem et observantia
praecipiatur et poena? Sed instruit eos Dominus,
non admisceri eorum domibus ac familiaritatibus,
qui Christum aut insectantur, aut nesciunt: et in quacumque
civitate interrogare quis eorum habitatione
<pb n="0969B"/>
sit dignus, id est, sicubi Ecclesia sit, et Christus habitator:
neque quoquam alibi transire, quia sit domus
digna, et justus hospes.</p>
          </div3>
<div3>
            <head>8.</head>
            <p>
 <hi>Qui pax dicta reverti queat.</hi> --Quod autem ab
introeuntibus salutari domum voce praecepit, dicens, <hi>Dicite, Pax</hi> 
 <emph>713</emph> <hi>huic domui:</hi> et si digna domus reperta
sit, venire super eam pacem oportere; si vero
indigna, pacem ad ipsos reverti: sed si jam primo ingressu
in salutationis officio dicta pax est; quomodo
postea veniet, aut quomodo postea revertetur? Aut
enim dici pax ante non debuit, quam utrum digna esset
probaretur: aut si digna fuit et salutata cum pace
est, conditio et venturae et reversurae pacis non potest
ex ratione superioribus cohaerere. Quae ergo dictorum
sit proprietas monstranda est.</p>
          </div3>
<div3>
            <head>9.</head>
            <p>
 <hi>Judaeorum fidem profitentium varia fallacia. Pax
indignis optata, non data.</hi> 
<pb n="0969C"/>--Judaeorum plures erant
futuri, quorum tantus in favorem legis affectus esset,
ut quamvis per admirationem operum in Christum
credidissent, tamen in legis operibus morarentur; alii
vero explorandae libertatis quae in Christo est curiosi,
transisse se ad Evangelia ex lege essent simulaturi:
multi autem etiam in haeresim per intelligentiae
perversitatem traducerentur. Et quia istius modi
omnes fallentes, et audientibus blandientes, penes se
esse veritatem catholicam mentiuntur; ideo superius
admonuit, dignum cum quo habitandum sit esse quaerendum:
quia vero per verborum fallaciam incidere
ignorantes in istius modi hospitem possent; domo ipsa
quae digna sit dicta, id est, Ecclesia quae catholica
dicitur, caute et diligenter utendum; salutandam
quidem cum pacis affectu, sedita ut potius pax dicta,
<pb n="0969D"/>
quam data sit. Nam ita praecepit: <hi>Salutate eam, dicentes,
<pb n="0970A"/>
Pax huic domui.</hi> Ergo pax salutationis in verbis
est et orationis sermone tribuenda. Porro autem
pacem propriam, quae viscera miserationis sunt, non
oportere in eam venire nisi digna sit: quae si digna
reperta non fuerit, sacramentum pacis coelestis intra
propriam eorum conscientiam continendum.</p>
          </div3>
<div3>
            <head>10.</head>
            <p>
 <hi>Habitationis communio.</hi> --In eos autem, qui
audita coelestis regni praedicatione apostolorum praecepta
respuerint, egressu eorum, et signo pulveris
de pedibus excussi, aeterna maledictio relinquatur <note>(Ibid. 14)</note>.
Nescio enim quae insistenti in loco cum
eo in quo institerit loco videtur esse communio,
et fit inter eos quaedam corporis solique conjunctio.
Ergo omne domus illius habitationisque peccatum
intra ipsam excusso pulvere pedum relinquitur,
<pb n="0970B"/>
nihilque sanctitatis de insistentium apostolorum
vestigiis mutuatur: ut quorum aditu ingressuque delicta
terrenae originis auferuntur, eorum testimonio
infidelitas cum omni terrae suae pulvere judicetur. <hi>Tolerabilius
in die judicii terrae Sodomorum et Gomorrhaeorum
erit, quam civitati isti <note>(Ibid. 15)</note>
            </hi>: quia illis
ignorato Christo errasse sit levius, his vero inexpiabile
sit, aut praedicatum non recepisse, aut receptum
non sancte neque catholice praedicasse.</p>
          </div3>
<div3>
            <head>11.</head>
            <p>
 <hi>Serpentis prudentia quatenus imitanda secundum
quosdam.</hi> --Et quidem plures hos, qui vesano
furore in Apostolos desaevituri essent, futuros esse
significat, cum se eos sicut oves in medio luporum
ait mittere, praedicans simplices sicut <emph>714</emph> columbas,
et prudentes sicut serpentes esse oportere <note>(Ibid.)</note> 
<pb n="0970C"/>
16). Sed columbae simplicitas in absoluto est: quae
autem sit serpentis prudentia, contuendum est. Nescio
quid in illo prudentiae consiliique exstet, licet
quaedam hinc aliqui memoriae mandaverint, quod
ubi se in manus hominum venisse intelligat, omni
genere ab ictu caput subtrahat, idque aut collecto
in orbem corpore contegat, aut foveae immergat, caedique
partem reliquam derelinquat: nosque hoc
exemplo oportere, si quid acciderit persecutionum,
caput nostrum, quod est Christus, occulere; ut oblatis
nobis in omnes cruciatus, fidem ab eo acceptam
jactura corporis communiamus.</p>
          </div3>
<div3>
            <head>12.</head>
            <p>
 Sed omnis hic Domini de Judaeis atque haereticis
sermo est: <hi>Tradet frater fratrem, et pater filium,
et insurgent filii in parentes <note>(Ibid. 21)</note>
            </hi>: id est,
familiam inter se ejusdem modi dissidere: quia
<pb n="0970D"/>
de parentum cognationumque nominibus, populi
<pb n="0971A"/>
quondam unitas indicatur nunc hostili invicem odio
diversi; judicibus etiam et regibus terrae offerendos <note>(Ibid. 18)</note>,
dum extorquere aut silentium nostrum,
aut conniventiam tentant. Testes enim ipsis et
gentibus futuri: quo testimonio excusatio ignoratae
divinitatis adimenda sit persequentibus; gentibus
vero via pandenda credendi Christum, pertinacibus
inter saevientium poenas confessorum vocibus praedicatum.
Instructos igitur nos serpentis prudentia
monet esse oportere.</p>
          </div3>
<div3>
            <head>13.</head>
            <p>
 <hi>Serpens uti praedicatoribus imitandus.</hi> --Hunc
antequam Adam traduceret, jam sapientem Genesis
nuncupavit <note>(Gen. III, 1)</note>; et prudentiam
ejus malignantis consilii ordine docuit. Primum
enim animum sexus mollioris aggressus est, spe
<pb n="0971B"/>
deinde illexit, communionem immortalitatis spopondit:
et per haec tanta praemia, opus consilii et
voluntatis suae gessit. Pari igitur opportunitate, introspecta
uniuscujusque et natura et voluntate, verborum
adhibenda prudentia est. Spes bonorum futurorum
revelanda, et sic coelestia perfectae fidei
praemia proferenda: ut quod ille mentitus est, nos
praedicemus ex vero, secundum sponsionem Dei angelis
similes futuros esse qui crederent: ut mentes
plebium faciles et absolutas, circumsaevientibus licet
et lupis et haereticis, promissis regnorum coelestium
occupemus, et rerum fidem serpentis prudentia, columbae
simplicitate tradamus.</p>
          </div3>
<div3>
            <head>14.</head>
            <p>
 <hi>Gentes quando crediturae, quando Judaei.</hi> --Monet etiam traditis abesse oportere <emph>715</emph> curam
<pb n="0971C"/>
responsionis, sed exspectandum potius quid Spiritus
Dei suggerat <note>(Matth. X, 19)</note>; quia fides nostra omnibus
praeceptis divinae voluntatis intenta, ad responsionis
scientiam instruetur: in exemplo habentes
Abraham, cui postulato ad hostiam Isaac non defuit
aries ad victimam <note>(Gen. XXII, 13)</note>. Ex una deinde
in duas urbes fugam suadet <note>(Matth. X, 23)</note>. Quia
praedicatio ejus primum a Judaea effugata transit ad
Graeciam, dehinc diversis intra Graeciae urbes apostolorum
passionibus fatigata, tertio in universis
gentibus demoratur. Sed ut ostenderet, gentes quidem
apostolorum praedicationi credituras, verum ut
 reliquum Israel crederet, esse adventui suo debitum;
ait, <hi>Non consummabitis civitates Israel, donec veniat
filius hominis (Ibidem)</hi>: post plenitudinem scilicet
<pb n="0972A"/>
gentium, quod erit reliquum Israel, ad implendum
numerum sanctorum, futuro claritatis suae adventu
in Ecclesia collocandum.</p>
          </div3>
<div3>
            <head>15.</head>
            <p>
 <hi>Passionum est solatium, quod per eas Domino
assimilamur.</hi> -- <hi>Non est discipulus super magistrum,
nec servus super dominum <note>(Ibid. 24)</note>
            </hi>. Multum proficit
ad tolerantiae assumptionem rerum imminentium cognitio,
maxime si patientiae voluntas praesumatur
exemplo. Dominus noster, lumen aeternum, et dux
credentium, et immortalitatis parens, discipulis suis
futurarum passionum solatia ante praemisit: ne se
quis discipulus magistro potiorem, aut super dominum
esse servus existimaret. Si enim patri-familias
cognomentum, per invidiam, daemonis addiderunt;
quanto magis in domesticos ejus omnia injuriarum et
<pb n="0972B"/>
contumeliarum genera perficient <note>(Ib. 25)</note>? Sed ea nihil
nos terreant, gloriae loco potius amplectentes, si Domino
nostro vel passionum conditionibus adaequemur.</p>
          </div3>
<div3>
            <head>16.</head>
            <p>
 <hi>Judicii die occulta prodentur.</hi> -- <hi>Nihil est occultum,
quod non revelabitur <note>(Ibid. 26)</note>
            </hi>. Diem scilicet
judicii ostendit, quae abstrusam voluntatis nostrae
conscientiam prodet: et ea quae nun occulta existimamus,
luce cognitionis publicae deteget. Igitur non
minas, non consilia, non potestates insectantium
monet esse metuendas: quia dies judicii nulla haec
fuisse atque inania revelabit.</p>
          </div3>
<div3>
            <head>17.</head>
            <p>
 <hi>Dei cognitio constanter ingerenda.</hi> -- <hi>Et quod
dico vobis in tenebris, dicite in lumine: et quod in aure
auditis, praedicate super tecta <note>(Ibid. 27)</note>
            </hi>. Non legimus
<pb n="0972C"/>
Dominum solitum fuisse noctibus sermocinari, et
doctrinam in tenebris tradidisse. Sed quia omnis sermo
ejus carnalibus tenebrae sunt, et verbum ejus infidelibus
nox est; et cuique quod a se dictum est, <emph>716</emph> 
 cum libertate fidei et confessionis est loquendum;
idcirco quae in tenebris dicta sunt, praedicari
jussit <hi>in lumine,</hi> et quae secreto aurium commissa
sunt, <hi>super tecta,</hi> id est, excelsa, ut loquentium
praeconio audiantur. Constanter enim Dei ingerenda
cognitio est, et profundum doctrinae evangelicae secretum
lumine praedicationis apostolicae revelandum: non
timentes eos, quibus cum sit licentia in corpora,
tamen in animam jus nullum est <note>(Ibid. 28)</note>; sed timentes
potius Deum, cui perdendae in gehenna et animae
et corporis sit potestas.
<pb n="0973A"/>
</p>
          </div3>
<div3>
            <head>18. </head>
            <p>
 <hi>Passeres duo asse, corpus et anima peccato vendita.</hi> -- <hi>Nonne duo passeres asse veneunt; et unus ex
illis non cadit in terram sine voluntate patris vestri <note>(Ibid. 29)</note>
            </hi>?
Non est, ut puto, criminis agere aucupium;
neque venditio passerum habet culpam. Et quod
ait: <hi>Unus ex illis non cadit super terram sine voluntate
Patris vestri,</hi> contra apostolicum dictum facere
videtur quod ait: <hi>Non est pecudum Deo cura <note>(I Cor.
IX, 9)</note>
            </hi>. Et auctoritati ejus multum derogabitur, si
sensisse aliter, quam in evangeliis traditum est, reperietur.
Nec enim apostolis multum dignitatis tribuitur,
si passeribus ante stabunt. Locus hic ex sensu
superiore proficiscitur. Iniquitates enim eorum exaggerantur,
qui tradituri sunt, qui insectaturi, qui in
fugam coacturi, quibus propter nomen Domini esse
<pb n="0973B"/>
odio nos oportet, qui omne jus suum in solis corporibus
exerceant, potestatem in animam non habentes.
Hi igitur passeres duos asse veneunt. Et quidem
quae sub peccato vendita sunt, redemit ex lege
Christus: ergo quod venditur, corpus atque anima
est; et cui venditur, peccatum est: quia Christus et
de peccato redemit, et animae ac corporis est redemptor.
Qui igitur duos passeres asse veneunt,
se ipsos peccato minimo veneunt, natos ad volandum,
et ad coelum pennis spiritalibus efferendos. Sed
capti pretiis praesentium voluptatum, et ad luxum
saeculi venales, totos se talibus actionibus nundinantur.</p>
          </div3>
<div3>
            <head>19.</head>
            <p>
 <hi>Corpus et anima nata ut sint unum in coelis, qui cadant
unum in terram.</hi> 
<pb n="0973C"/>--Sed quaerendum est, quomodo
<pb n="0974A"/>
unum ex <emph>717</emph> illis est, quod sine voluntate Dei non
cadet. Dei voluntas est, ut unum ex illis magis
evolet, sed lex ex constitutione Dei profecta decernit
unum ex eis potius decidere. Quemadmodum autem
si evolarent, unum essent, id est corpus in
naturam animae transisset, et gravitas illa terrenae materiae
in profectum et substantiam animae aboleretur,
fieretque corpus potius spiritale: ita peccatorum
pretio venditis, in naturam corporum animae
subtilitas ingravescit, et terrenam contrahit ex vitiorum
sorde materiem, fitque unum ex illis quod tradatur
in terram. Plurimis autem eos ante stare
passeribus cum dicit, ostendit multitudini infidelium
electionem fidelium praesse: quia his casus in terram
sit, illis volatus in coelum.</p>
          </div3>
<div3>
            <head>20.</head>
            <p>
 <hi>Vitae melioris spe timor mortis aufertur.</hi> 
<pb n="0974B"/>--In
numerum autem aliquid colligi, diligentiae ac sollicitudinis
cura est: neque enim dignum negotium est,
peritura numerare. Ut igitur nihil ex nobis periturum
esse cognosceremus, quia multo passeribus meliores
simus; ipso capillorum nostrorum supputatorum
numero indicatur, salvis nobis ex solido futuris <note>(Ibid. 30 et 31)</note>:
cum quod innumerabile in nobis
sit, conservandi et affectu et potestate numeretur.
Nullus igitur corporum nostrorum casus est
pertimescendus, neque ullus interimendae carnis admittendus
est dolor: quando pro naturae suae atque
originis conditione resoluta, in substantiam spiritalis
animae refundatur.
<pb n="0974C"/>
</p>
          </div3>
<div3>
            <head>21. </head>
            <p>
Et quia doctrinis talibus confirmatos, oportet
<pb n="0975A"/>
liberam confitendi Dei habere constantiam; etiam
conditionem qua teneremur adjecit, negaturum se
eum Patri in coelis, qui se hominibus in terra negasset <note>(Ibid. 32)</note>:
eum porro, qui confessus coram
hominibus se fuisset, a se in coelis confitendum; qualesque
nos nominis sui testes hominibus fuissemus,
tali nos apud Deum patrem testimonio ejus
usuros.</p>
          </div3>
<div3>
            <head>22.</head>
            <p>
 <hi>Quaestiones variae proponuntur.</hi> -- <hi>Nolite arbitrari
quoniam veni pacem mittere in terram. Non veni
pacem mittere, sed gladium.</hi> <emph>718</emph> <hi>Veni enim separare
filium adversus patrem, et filiam adversus matrem, et
nurum adversus socrum suam, et inimici hominis domestici
ejus <note>(Ibid. 34-36)</note>
            </hi>. Quae ista divisio est? Inter
prima enim legis praecepta accepimus: <hi>Honora patrem
<pb n="0975B"/>
tuum et matrem tuam <note>(Exod. XX, 12)</note>
            </hi>. Et ipse
Dominus ait: <hi>Pacem meam do vobis, pacem relinquo
vobis <note>(Joan. XIV, 27)</note>
            </hi>. Quid sibi vult missus potius
gladius in terram, et separatus a patre filius, et filia
a matre, et nurus adversus socrum, et hominis domestici
ejus inimici? Igitur exinde publica auctoritas
impietati proferetur. Ubique odia, ubique bella,
et gladius Domini inter patrem et filium, et inter filiam
matremque desaeviens. Et in Luca quidem talis
de hoc sermo est: <hi>Erunt enim ex hoc quinque in una
domo divisi, tres in duos, et duo super tres dividentur <note>(Luc. XII, 52)</note>
            </hi>.
Numquid non in majorem numerum
potest agnationis domesticae familia diffundi?
Aut praescripto temporis continebatur, ut ex hoc essent
quinque tantum in domo una, iidemque divisi?
<pb n="0975C"/>
Ergo qui sit gladius in terra, quae proprietas nominum,
et in numero quinque quae ratio, et quomodo
tres in duos, et duo super tres dividendi, et quatenus
homini domestici ejus inimici, contuendum
est.</p>
          </div3>
<div3>
            <head>23.</head>
            <p>
 <hi>Gladii natura. Dei verbum significat. In Adam
ante peccatum tria, in posteris quinque.</hi> --Et singularum
quidem rerum, et universae quaestionis primum
natura est explicanda: nec minus intelligentiam nostram
sensus et superior et consequens adjuvabit.
Gladius telorum omnium telum acutissimum est, in
quo sit jus potestatis, et judicii severitas, et animadversio
<pb n="0976A"/>
peccatorum. Et hujus quidem teli nomine novi
Evangelii praedicationem appellatam, frequens in
prophetis auctoritas est. Dei igitur verbum nuncupatum
meminerimus in gladio: qui gladius missus in
terram est, id est, praedicatio ejus hominum corporibus
infusa. Hic igitur quinque habitantes in una
domo dividit, et dividit tres in duos, et duos super
tres. Sed tria tantum in homine reperimus, id est, et
corpus et animam et voluntatem. Nam ut corpori
anima data est, ita et potestas utrique utendi se ut
vellet indulta est: atque ob id lex est proposita
voluntati. Sed hoc in illis deprehenditur, qui primi
a Deo figurati sunt, in quibus coeptae originis ortus
effectus <emph>719</emph> est, non traductus aliunde. Sed ex
peccato atque infidelitate primi parentis, sequentibus
<pb n="0976B"/>
generationibus coepit esse corporis nostri pater peccatum,
mater animae infidelitas; ab his enim ortum
per transgressionem primi parentis accepimus.
Nam voluntas unicuique sua adjacet. Ergo jam unius
domus quinque sunt: pater corporis peccatum, mater
animae infidelitas, et accedens voluntatis arbitrium,
quod totum hominem quodam conjugii sibi
jure distringit. Huic infidelitas socrus est, quae
nos ex ea natos, atque a fide metuque Dei peregrinantes
accipiens, ut inter infidelitatem voluptatemque
possessos, et in ignoratione Dei et in omnium
vitiorum oblectatione detineat.</p>
          </div3>
<div3>
            <head>24.</head>
            <p>
 <hi>Regenerationis effectus. Concupiscentiae lucta in
regeneratis.</hi> --Cum ergo innovamur baptismi lavacro
per verbi virtutem, ab originis nostrae
<pb n="0976C"/>
peccatis atque auctoribus separamur; recisique quadam
exsectione gladii Dei, a patris et matris affectionibus
dissidemus: et veterem cum peccatis atque
infidelitate sua hominem exuentes, et per Spiritum
anima et corpore innovati, necesse est ut ingeniti et
vetusti operis consuetudinem oderimus. Et quia corpus
ipsum per fidem mortificatum, in naturam animae,
quae ex afflatu Dei venit (quamvis id ipsum
adhuc in materia sua exstet), evadat; quia communio
ipsis invicem concilietur ex verbo: idcirco jam unum
atque idem cum anima velle coepit effici, scilicet ut
illa est spiritalis, quibus libertas voluntatis a socru
<pb n="0977A"/>
sua, id est, ab infidelitate divisa, jus suum omne
concedit: ut quod erat libertas voluntatis, deinceps
animae sit potestas. Fitque gravis in domo una dissensio,
et domestica novo homini erunt inimica:
quia ille per verbum Dei divisus ab illis, manere et
interior et exterior <note>( <hi>subaud.</hi> homo)</note>, id est, et corpus
et anima, in spiritus novitate gaudebit: ea vero,
quae ingenita et a quadam prosapiae antiquitate
deducta, consistere in his quibus oblectata sunt concupiscent.
Et origo carnis et origo animae et libertas
potestatis in duos dividentur, animam scilicet et corpus
hominis novi, quae unum atque idem velle
coeperunt: divisique tres duobus subjacebunt, in
dominatum eorum de Spiritus novitate potioribus.
Et idcirco illi, qui domesticas nominum charitates
<pb n="0977B"/>
dilectioni ejus praetulerint, <emph>720</emph> futurorum bonorum
indigni erunt haereditate.</p>
          </div3>
<div3>
            <head>25.</head>
            <p>
 <hi>Crux, sacramentum fidei.</hi> --Pergit deinde
eodem praeceptorum et intelligentiae decursu. Nam
postea quam relinquenda omnia quae in saeculo carissima
sunt imperaverat; adjecit, <hi>Qui non accipit
crucem suam, et sequitur me, non est me dignus <note>(Ibid. 38)</note>
            </hi>:
quia qui Christi sunt, crucifixerunt corpus
cum vitiis et concupiscentiis. Et indignus est
Christo, qui non crucem suam, in qua compatimur,
commorimur, consepelimur, conresurgimus, accipiens,
Dominum sit secutus, in hoc sacramento fidei
spiritus novitate victurus.</p>
          </div3>
<div3>
            <head>26.</head>
            <p>
 <hi>Mortem infert vitiis, mortis aufert metum.</hi> -- <hi>Qui invenerit animam suam, perdet illam; et qui perdiderit
<pb n="0977C"/>
animam suam propter me, inveniet eam <note>(Ibid. 39)</note>
            </hi>.
Verbi scilicet potestate, et veterum divisione
 vitiorum, proficiet lucrum animae in mortem,
et damnum in salutem. Ergo suscipienda mors
est in novitate vitae, et cruci Domini configenda sunt
vitia: et adversus persequentes, contemptu praesentium,
gloriosae confessionis retinenda libertas est,
et damnosum animae lucrum refugiendum: scientes
cuiquam jus in animam non relinqui, et detrimento
brevis vitae, foenus immortalitatis acquiri.</p>
          </div3>
<div3>
            <head>27.</head>
            <p>
 <hi>Christus qui mediator.</hi> -- <hi>Qui recipit vos, me
recipit: et qui me recipit, recipit eum qui me misit <note>(Ibid. 40)</note>
            </hi>.
Universis doctrinae affectum et praeceptorum
sedulitatem impendit. Et qui periculum non
recipientium apostolos excussi pulveris testimonio
<pb n="0977D"/>
denuntiasset, recipientium, meritum ultra gratiam
 sperati officii commendat: docetque in se etiam
mediatoris officium, qui cum sit receptus a nobis,
atque ille profectus ex Deo sit, Deus per illum transfusus
<pb n="0978A"/>
 in nos sit. Atque ita qui apostolos recipit,
Christum recipit; qui vero Christum recipit, patrem
Deum recipit: quia non aliud in apostolis recipit,
quam quod in Christo est, neque in Christo aliud est,
quam quod in Deo est: perque hunc ordinem gratiarum,
non aliud est apostolos recepisse, quam Deum;
quia et in illis Christus, et in Christo Deus habitet.</p>
          </div3>
<div3>
            <head>28.</head>
            <p>
 <hi>Plures consequendae aeternitatis occasiones.</hi> -- <hi>Qui recipit prophetam in nomine prophetae, mercedem
prophetae accipiet <note>(Ibid. 41)</note>
            </hi>. Qui prophetam recipit,
habitantem recipit in propheta: fitque prophetae
mercede dignus, prophetam prophetae nomine recipiens.
Par quoque recepisse justum merces deputatur,
fitque justus ex honore justitiae. Ac sic consummatur
justitia ex fide, et mercedem acquirit officium,
<pb n="0978B"/>
plures consequendae aeternitatis occasiones Deo largiente:
quando in recipiendo justo et propheta, ipse
reverentiae affectus et justi honorem accipiat et prophetae.</p>
          </div3>
<div3>
            <head>29.</head>
            <p>
 <hi>Obsequium sub religionis opinione delatum indigno,
mercede non fraudatur.</hi> -- <hi>Et quicumque potum
dederit uni ex minimis isti calicem aquae frigidae,</hi> et
reliqua <note>(Ibid. 42)</note>. Non inane esse bonae conscientiae
opus docuit, neque spem fidei alienae infidelitatis
crimine laborare. <emph>721</emph> Providens enim plures futuros
tantum apostolatus nomine gloriosos, omni vero
vitae suae opere improbabiles, eosdemque diu fallere
diuque mentiri, tamen obsequium, quod ipsis sub
religionis opinione delatum sit, mercede operis sui
speique non fraudat. Nam licet ipsi minimi essent,
<pb n="0978C"/>
id est, peccatorum omnium ultimi (minimum omnium
autem est, quo minus nihil aliud est), non
inania tamen in eos etiam levia, quae sub frigidae
aquae nomine designat, officia esse decernit. Non
enim peccatis hominis, sed discipuli nomini honor
praestitus est. Atque ita probitatem obsequentis, fallentis
de se probra non laedunt: cum mercedem suam
dantis fide, non assumentis mendacio consequatur.
</p>
          </div3>
        </div2>

<div2>
          <head>CAPUT XI. <hi>Joannes de carcere ad Jesum mittit, et Jesus de Joanne ad turbas loquitur. Item confessio Jesu ad Patrem.</hi> </head>
<div3>
            <head>1.</head>
            <p>
 <hi>Joannes Christum non ignoravit.</hi> -- <hi>Joannes
cum audisset in carcere opera Christi, mittens ad
eum discipulos suos, ait illi: Tu es qui venturus es,
<pb n="0978D"/>
an alium exspectamus <note>(Matth. XI, 2 et 3)</note>
            </hi>? Joannes
detentus in carcere Dominum ignorat? et propheta
tantus Deum suum nescit? Atquin venturum ut praeitor
nuntiavit, consistentem ut propheta agnovit, adeuntem
<pb n="0979A"/>
ut confessor veneratus est. Unde tam variae
et tam abundanti ejus scientiae error obrepsit? Sed
consequens de eo Domini testimonium sentiri hoc
ita non sinit. Neque sane credi potest, Spiritus
sancti gloriam in carcere posito defuisse, cum Apostolis
virtutis suae lumen esset in carcere positis ministraturus.</p>
          </div3>
<div3>
            <head>2.</head>
            <p>
 <hi>Legis forma fuit. Legis opus. Cur Joannes ad
Christum misit.</hi> --Sed praebetur in his, quae in
Joanne gesta sunt, intelligentia amplior: et cum
facti efficientia, gratia in eo expressa sentitur; ut
propheta ipse, ipso quoque conditionis suae genere
prophetaret, quia in eo forma legis elata est. Christum
enim lex annuntiavit, et remissionem peccatorum
praedicavit, et regnum coelorum spopondit: et
<pb n="0979B"/>
Joannes totum hoc opus legis explevit. Igitur cessante
jam lege, quae peccatis plebis inclusa, et
populi vincta vitiis, ne Christus posset intelligi, vinculis
et carcere continebatur. Ergo ad Evangelia
contuenda lex mittit: ut infidelitas fidem dictorum
contempletur in factis; et quod intra eam peccatorum
fraude sit vinctum, per intelligentiam libertatis
evangelicae absolvatur. Tali igitur Joannes
exemplo, non suae, sed discipulorum ignorantiae
consulit: ipse enim venturum in remissionem peccatorum
praedicavit. <emph>722</emph> Sed ut scirent non alium
a se praedicatum, ad opera ejus intuenda discipulos
suos misit: ut auctoritatem dictis suis illius opera
conferrent, neque Christus alius exspectaretur,
quam cui testimonium opera praestitissent.</p>
          </div3>
<div3>
            <head>3.</head>
            <p>
 <hi>Scandalum crucis praedicit Christus.</hi> 
<pb n="0979C"/>--Et cum
totum se Dominus rerum miraculis prodidisset, caecorum
scilicet visu, claudorum cursu, leprosorum
curatione, surdorum auditu, voce mutorum,
vita mortuorum, pauperum praedicatione; ait, <hi>Beatus
qui in me non fuerit scandalizatus <note>(Ibid. 6)</note>
            </hi>. Numquid
aliquid jam in Christo erat gestum, quod Joannem
scandalizaret? Non utique. Nam in ipso doctrinae
suae cursu et operis morabatur. Sed superioris
sententiae vis et proprietas contuenda est, quid illud
sit quod pauperes bene nuntiantur; id est, qui
perdiderint animam, qui crucem suam acceperint et
sequentur, qui humiles spiritu fient, quorum regnum
praeparatur in coelo. Ergo quia in Domino haec passionum
<pb n="0979D"/>
universitas conveniret, futuraque esset crux
<pb n="0980A"/>
sua plurimis scandalum; beatos eos professus est,
quorum fidei nihil tentamenti afferret crux, mors,
sepultura. Itaque cui rei Joannes cavisset ostendit,
dicens beatos eos, quibus aliquid in se scandali
non fuisset: quia metu ejus discipulos suos Joannes,
ut Christum audirent viderentque, misisset.</p>
          </div3>
<div3>
            <head>4.</head>
            <p>
 <hi>Arundo quos significet.</hi> --Ac ne istud referri ad
Joannem posset, tamquam aliquid scandalizatus esset
in Christo; abeuntibus illis, ad turbas de eo locutus
est: <hi>Quid existis in desertum videre? Arundinem
 vento moveri <note>(Ibid. 7)</note>
            </hi>? Desertum sancto Spiritu
vacuum sentiendum est, in quo habitatio Dei
nulla sit. In arundine enim homo talis ostenditur,
de gloria saeculi vitae suae inanitate speciosus, in
se autem fructu veritatis cavus; exterior placens, et
<pb n="0980B"/>
nullus interior; ad omnem ventorum motum, id est,
immundorum spirituum flatum movendus, neque ad
consistendi firmitatem valens, et animi medullis inanis.
Ergo cum dicit: <hi>Quid existis in desertum videre?
Arundinem vento moveri?</hi> hoc loquitur: Numquid
existis videre hominem cognitione Dei vacuum, et
ad immundorum spirituum flatum vagantem? Nam
increpantis affectu potius quam confirmantis hoc loquitur:
ostendens scilicet non eum in Joanne conspici,
qui et inanis et mobilis sit.</p>
          </div3>
<div3>
            <head>5.</head>
            <p>
 <hi>Corpora luxu dissoluta domus sunt daemonum.</hi> -- <hi>Sed quid existis videre? Hominem, mollibus vestitum?
Ecce qui mollibus vestiuntur, in domibus regum sunt <note>(Ibid. 8)</note>
            </hi>.
Vestem ambitum corporis quo induitur <emph>723</emph> 
 anima significat, quod luxu ac lasciviis mollescat.
<pb n="0980C"/>
Sed qui vestiti mollibus sunt in domibus regum
sunt. In regibus, transgressorum angelorum
nuncupatio est: hi enim saeculi sunt potentes, mundique
dominantes. Ergo vestiti mollibus in domibus
regum sunt, id est eos, quibus per luxum fluida et
dissoluta sunt corpora, esse daemonum habitationem,
consimilem sedem propositis suis atque operibus
eligentium.</p>
          </div3>
<div3>
            <head>6.</head>
            <p>
 <hi>Joannis gloria.</hi> -- <hi>Sed quid existis videre? Prophetam?
Dico vobis, etiam plus quam prophetam,</hi> 
etc. <note>(Ibid. 9 et seqq.)</note>. Gloriam omnem Joannis Dominus
ostendit, dicens esse eum ultra prophetam:
quia soli ipsi licuerit et prophetare Christum, et videre.
Et quomodo Christum ignorare creditur, qui
<pb n="0980D"/>
missus in angeli potestate viam venturo paraverit,
<pb n="0981A"/>
et quo ex natis mulierum nullus major propheta
surrexerit; nisi quod qui minor eo est, id est, qui
interrogatur, cui non creditur, cui testimonium nec
opera sua praestant, hic in regno coelorum major
est?</p>
          </div3>
<div3>
            <head>7.</head>
            <p>
 <hi>Regnum coelorum qui rapiant gentes judaeis.</hi> -- <hi>A diebus autem Joannis Baptistae usque nunc regnum
coelorum vim patitur, et vim facientes diripiunt illud <note>(Ibid. 12)</note>
            </hi>.
Ut rerum natura exigit, vim potior affert;
minorque erit, cui vis afferatur. Quid ergo est
quod diripiens est, quodque vim patitur, contuendum
est. Infidelitatem discipulorum Joannis Dominus
adverterat, turbae etiam opinionem de ejus nuntio
intellexerat, in crucis scandalo ingens fidei periculum
sentiebat. Ire potius apostolos ad oves
<pb n="0981B"/>
Israel perditas jusserat: ipsos constitui oportebat in
regno, et in Abrahae et Isaac et Jacob familia atque
agnatione retineri. Sed omnis haec praedicatio
profectum publicanis et peccatoribus afferebat. Ex
his enim jam credentes, ex his jam apostoli, ex his
( <hi>puta</hi> Matthaeus) jam regnum coelorum. Caeterum
Joanni a plebe non creditur, auctoritatem Christi
opera non merentur, crux futura erat scandalo. Jam
prophetia cessat, jam lex expletur, jam praedicatio
omnis includitur, jam Eliae spiritus in Joannis voce
praemittitur. Aliis Christus praedicatur, et ab aliis
agnoscitur: aliis nascitur, et ab aliis diligitur. Sui
eum respuunt, alieni suscipiunt: proprii insectantur,
complectuntur inimici. Haereditatem adoptio
expetit, familia rejicit. Testamentum filii repudiant,
<pb n="0981C"/>
servi recognoscunt. Itaque vim regnum coelorum
patitur, inferentesque diripiunt: quia gloria Israel
 a patribus debita, a prophetis <emph>724</emph> nuntiata, a
Christo oblata, fide gentium occupatur et rapitur.</p>
          </div3>
<div3>
            <head>8.</head>
            <p>
 <hi>Judaei a Lege et Evangelio abdicati exciderunt.</hi> -- <hi>Cui autem similem aestimabo generationem istam?
Similis est pueris sedentibus in foro, et clamantibus ad
invicem,</hi> et reliqua <note>(Ibid. 16)</note>. Totus hic sermo infidelitatis
opprobrium est, et de affectu superioris
querimoniae descendit; quia insolens plebs per diversa
praedicationum genera edocta non fuerit: in
<pb n="0982A"/>
pueris scilicet prophetas significans, qui in medio
synagogae, tamquam in publico fori conventu, populum
coarguant, quod cantantibus sibi officio corporis
non obsecundaverint, id est, quod dictis suis
non paruerint. Ad cantantium enim modum saltantium
 motus aptatur. In simplicitate autem sensus,
ut pueri, praedicaverunt, et ad confessionem psallendi
Deo provocaverunt, ut cantico Moysi tenetur,
ut Esaiae, ut David, ut caeterorum prophetarum:
rursumque eos in poenitentiam peccatorum,
et ad dolorem ac luctum veterum delictorum nec
Joannis praedicatio inflexerit: quibus et lex gravis
visa sit potus cibique praescriptis et difficilis et
molesta, peccatum in se, quod daemonium nuncupat,
habens <note>(Ibid. 18)</note>: quia per observantiae difficultatem
<pb n="0982B"/>
necesse sibi esset in lege peccare: rursumque in
Christo Evangelii praedicatio vitae libertate non placeat,
per quam difficultates legis et onera laxata
sint, et jam publicani peccatoresque crediderint <note>(Ib.
19)</note>: atque ita tot et tantis admonitionum generibus
frustra habitis, nec per gratiam justificentur, et a
lege sint abdicati.</p>
          </div3>
<div3>
            <head>9.</head>
            <p>
 <hi>Juste reprobati sunt. Christus Sapientia ipsa, non
solum Sapientiae opus.</hi> -- <hi>Et justificata est Sapientia a
filiis suis:</hi> ab his scilicet, qui vim facientes regno
coelorum, ipsum illud fidei justificatione diripiunt:
confitentes justum Sapientiae opus esse, quia munus
suum ad fideles et obsequentes a contumacibus infidelibusque
transtulerit. Est autem non otiosum hoc
in loco virtutem dicti contueri. <hi>Et justificata est Sapienta</hi> 
<pb n="0982C"/>
de se utique locutus est. Est enim ipse Sapientia,
non ex efficientiis, sed ex natura: rei enim
omnis habet potestatem. Caeterum negotium omne
potestatis effectus est: et non idem est opus virtutis
et virtus, et efficiens discernitur ab effecto. Plures
 enim eludere dictum apostolicum, quo ait Christum
Dei sapientiam et Dei virtutem <note>(I Cor. I, 24)</note>,
his modis solent: quod in eo ex virgine creando efficax
Dei sapientia et virtus exstiterit, et in nativitate
ejus divinae prudentiae et potestatis opus intelligatur;
sitque in eo efficientia potius, quam <emph>725</emph> natura sapientiae.
<pb n="0983A"/>
Quorum ne quid tale intelligi posset, ipsum
se Sapientiam nuncupavit; eam in se, non quae ejus
sunt ostendens. Est enim Sapientiae opus, fides, spes,
charitas, pudicitia, jejunium, continentia, humilitas, humanitas: sed haec naturae opera sunt, non
ipsa natura; et non in his quae fiunt, consistit res
ipsa quae faciat. Cur Apostolus Dei virtutem et
Dei sapientiam dixerit, quia ex ea Sapientia quae
erat, creata sapientia est?</p>
          </div3>
<div3>
            <head>10.</head>
            <p>
 <hi>Judaeorum incredulitas quam rea.</hi> -- <hi>Vae tibi Corozain
et Bethsaida; quia si in Tyro et Sidone factae
essent virtutes quae factae sunt in vobis,</hi> et
reliqua <note>(Matth. II, 21)</note>.
Inobedientiae maledictum cum obedientiae
benedictione decernitur. Primis enim Judaeis
oportuit praedicari; sed privilegio praedicationis infidelitatis
<pb n="0983B"/>
cumulatur invidia, cum credentium arguantur
exemplo, quibus nulla factorum admiratione
proposita, salus omnis ex fide sit. Dominum enim
in Bethsaida et Capharnaum muti laudant, caeci vident,
surdi audiunt, claudi circumcurrunt, mortui
sentiunt; et nullum fidei voluntate rerum tantarum
admiratio commovebat, cum sola gestorum auditio
vocare ad metum, atque ad fidem rapere
debuisset. Sed non solum Tyri et Sidonis, sed ipsa
Sodomorum et Gomorrhaeorum facient levia peccata:
quia forte illis credendi fuisset affectus, si
talium virtutum contemplatio contigisset.</p>
          </div3>
<div3>
            <head>11.</head>
            <p>
 <hi>Christi de fide gentium gaudium.</hi> -- <hi>In illo tempore
respondens Jesus dixit, Confiteor tibi, Domine
pater coeli et terrae, quia abscondisti haec a sapientibus,
<pb n="0983C"/>
et revelasti ea parvulis,</hi> et reliqua <note>(Ibid. 25)</note>. Digne
superioribus dictis confessio talis adjungitur. Nam
tametsi optabilis fuerit salus Israel, tamen non extra
gaudium Domini erat praedicata olim fides gentium.
Coelestium enim verborum arcana atque virtutes sapientibus
absconduntur, et parvulis revelantur: parvulis
malitia, non sensu; sapientibus vero stultitiae
suae praesumptione, non prudentiae causis. Factique
hujus aequitatem Dominus paternae voluntatis judicio
confirmat <note>(Ibid. 26)</note>: ut qui dedignantur parvuli in
Deo fieri, stulti deinceps in sapientia sua fiant.</p>
          </div3>
<div3>
            <head>12.</head>
            <p>
 <hi>Pater et Filius unius substantiae.</hi> --Ac ne quid
in illo minus, quam quod in Deo est, existimaretur;
omnia sibi a Patre ait tradita esse, solique se Patri
cognitum, Patremque soli sibi notum, vel cui ipse
<pb n="0983D"/>
revelare voluisset <note>(Ibid. 27)</note>: revelaturus ei, a quo
ut revelare velit oretur. Qua revelatione eamdem
<pb n="0984A"/>
utriusque in mutua cognitione esse substantiam docet, <emph>726</emph> 
 cum qui Filium cognosceret, Patrem
quoque cogniturus esset in Filio: quia omnia ei a
Patre sint tradita. Tradita autem non alia sunt,
quam quae in Filio soli nota sunt Patri. Nota vero
Filio soli esse, quae Patris sunt. Atque ita in
hoc mutuae cognitionis secreto intelligitur, non aliud
in Filio, quam quod in Patre ignorabile sit, exstitisse.</p>
          </div3>
<div3>
            <head>13.</head>
            <p>
 <hi>Jugum Christi unde suave.</hi> --Legis deinde difficultatibus
laborantes, et peccatis saeculi oneratos
ad se advocat <note>(Ibid. 28)</note>: dempturumque se laborem
onusque promittit, si modo ejus jugum tollant, mandatorum
scilicet suorum praecepta suscipiant, eumque
sacramento crucis adeant: quia corde humilis
<pb n="0984B"/>
et mitis sit, et in his animabus suis requiem inveniant <note>(Ibid. 29)</note>:
jugi suavis et levis oneris blandimenta
proponens, ut credentibus ejus boni scientiam
praestet, quod solus ipse novit in Patre. Et quid jugo
ipsius suavius, quid onere levius, probabilem fieri,
scelere abstinere, bonum velle, malum nolle, amare
omnes, odisse nullum, aeterna consequi, praesentibus
non capi, nolle inferre alteri, quod ipsi sibi perpeti
sit molestum.
</p>
          </div3>
        </div2>

<div2>
          <head>CAPUT XII. <hi>Discipuli spicas vellunt. Manus aridae hominem sabbato curavit Jesus. Caecum et daemoniacum curavit. De blasphemia Spiritus, de fructu arboris bonae et malae, de omni verbo otioso, de Ninivitis et regina Austri, de septem spiritibus et octavo, de matre Jesu et fratribus.</hi> </head>
<div3>
            <head>1.</head>
            <p>
 <hi>Christi gesta aliud portendunt.</hi> -- <hi>In illo tempore
abiit Jesus per segetes sabbatis: discipuli autem ejus esurientes
coeperunt vellere spicas, et manducare <note>(Matth.
XII, 1)</note>
            </hi>. Et egressus in segetem, et dies sabbati, et
discipulorum esuritio, et spicarum praecerptio, et
Pharisaeorum insimulatio, et Domini responsio habent,
ut caetera, subjacentem interioris causae intelligentiam.
Omnes enim, ut diximus, factorum veritates,
in ipsis illis gestorum effectibus sui similem
atque ex se intelligendam futurae veritatis imaginem
consequuntur.</p>
          </div3>
<div3>
            <head>2.</head>
            <p>
 <hi>Gentium fides et Judaeorum infidelitas praemonstrantur.</hi> --Ac principio contuendum, sermonem
<pb n="0984D"/>
hunc ita coeptum esse: <hi>In illo tempore abiit Jesus
per segetes,</hi> id est, in eo tempore quo patri Deo gratiam
<pb n="0985A"/>
de data gentibus salute confessus est: ut idem
sensus et superiora et consequentia contineret. Ergo
per reliqua curramus. Ager mundus est, sabbatum
otium est, seges crediturorum profectus in
messem est. Ergo sabbato in agrum profectus, in
legis otio Domini progressus in hunc mundum est,
segetem eam, id est, sationem humani generis invisens.
Et quia esuritio fames est salutis humanae; <emph>727</emph> 
 spicas praecerpere ac vellere, scilicet sanctorum
se salute satiare discipuli festinant. Neque enim
homini congruit cibus spicae, neque praecerptarum
esus est utilis aristarum: sed futuri fidem facti species
exsequitur, et virtus interjecta verborum sacramentum
et esuritionis et satietatis absolvit.</p>
          </div3>
<div3>
            <head>3.</head>
            <p>
 Pharisaei, qui penes se clavem coelorum esse existimarent,
<pb n="0985B"/>
illicita agere discipulos coarguunt <note>(Matth.
XII, 2)</note>: quos Dominus facti ejus, in quo sub rerum
argumento prophetiae ratio continetur, admonuit David
una cum his qui secum aderant esurientem panibus
illicitis expletum fuisse <note>(Ibid. 3)</note>. Neque enim si
non licebat fieri, David creditus fuisset fecisse sine
crimine. Verum sine criminis piaculo factis prophetat
in lege; ut ipse cum caeteris, panibus propositionis
expletus sit: ita ostendens Christum cum
apostolis gentium salute satiandum, quod Judaeis
illicitum videretur.</p>
          </div3>
<div3>
            <head>4.</head>
            <p>
 Alterius quoque eos admonet prophetiae, ut
consummari in se omnia, quae anterius sunt dicta,
cognoscerent in lege; sabbatum in templo sacerdotes
 violare sine crimine <note>(Ibid. 5)</note>; templum se ipsum
<pb n="0985C"/>
scilicet indicans, in quo per apostolicam doctrinam,
populo legis infideliter otiante, salus gentibus
datur: quia major ipse sit sabbato, et absque violatae
legis culpa, evangelica fides operetur in Christo.</p>
          </div3>
<div3>
            <head>5.</head>
            <p>
 <hi>Lege cessante Dei bonitate salvamur.</hi> --Atque ut
ostenderet omnem rerum efficientiam hanc speciem
futuri operis continere, adjecit: <hi>Si enim sciretis quid
est, Misericordiam volo, non sacrificium; numquam
condemnassetis innocentes <note>(Ibid. 7)</note>
            </hi>. Opus salutis nostrae
non in sacrificio, sed in misericordia est: et lege
cessante, in Dei bonitate salvamur. Cujus rei donum
si intellexissent, numquam condemnassent innocentes,
id est, apostolos: quos insimulaturi erant transgressae
legis invidia, cum sacrificiorum vetustate
cessante universis per eos misericordiae novitas subveniret;
<pb n="0985D"/>
neque existimassent sabbati praescripto Dominum
sabbati contineri. Haec in campo dicta gestaque
sunt.</p>
          </div3>
<div3>
            <head>6.</head>
            <p>
 <hi>Manci curatio.</hi> --Et post haec synagogam ingresso
hominem aridae manus offerunt, interrogantes
<pb n="0986A"/>
an curare sabbatis liceret <note>(Ibid. 9)</note>: occasionem
arguendi eum ex responsione quaerentes. Quos decidentis
in foveam ovis conclusit exemplo, quam sine
crimine sabbato extrahere sint solliciti <note>(Ib. 11)</note>:
rectiusque homini, qui ovi praestet, medendum esse;
neque ministerio salutis humanae existimandum sabbatum
posse violari, quod extrahendae de fovea ovis
sollicitudo non violet.</p>
          </div3>
<div3>
            <head>7.</head>
            <p>
 <hi>Eos significat, quibus virtutum potestatem fecit
Christus.</hi> --Subjicitur recte talis Domini curatio. Nam
post reditum de segete, ex qua jam apostoli fructus
sationis acceperant, ad synagogam venit: etiam illinc
messis suae operarios paraturus, qui plures postmodum
una <emph>728</emph> cum apostolis exstiterunt. Hi igitur
curantur in manco. Dandae enim salutis substantiam
<pb n="0986B"/>
non habebant, et manus officium cessabat, et ministerium
corporis, quo aliquid agitur atque impertitur, aruerat. Dominus igitur manum eum jussit extendere,
quae restituta est ei sicut altera <note>(Ibid. 13)</note>.
Curatio omnis in verbo est, et manus sicut altera
redditur, id est, similis ministerio apostolorum in
officium dandae salutis efficitur: docetque Pharisaeos
aegre ferre non oportere operationem humanae
salutis in apostolis; cum ipsis ad officii ejusdem ministerium
manus sit reformanda, si credant.</p>
          </div3>
<div3>
            <head>8.</head>
            <p>
 Sed invidia facti Pharisaeos commovet, et adversus
eum ineunt consilium <note>(Ibid. 14)</note>: quia contuentes
hominem in corpore, Deum in operibus non
intelligebant. Sciensque eorum consilia secessit <note>(Ibid. 15)</note>;
ut a consiliis malignantium procul affuturus
<pb n="0986C"/>
cognosceretur. Pluresque turbae eum secutae
sunt: ab infidelibus videlicet recedenti, fidelium
comitatus assistit.</p>
          </div3>
<div3>
            <head>9.</head>
            <p>
 <hi>Cur sanatis silentium de se jubeat Christus.</hi> --His vero, quos curat, silentium imperavit <note>(Ibid. 16)</note>.
Sed numquid curationis taciturnitas jubebatur? Non
utique; nam salus unicuique reddita, erat sibi ipsa
testis. Sed jubendo secretum, et gloriandi de se jactantiam
declinat, et nihilominus cognitionem sui
praestat in eo ipso, dum admonet de se taceri; quia
observantia silentii ex re quae sit silenda proficiscitur.</p>
          </div3>
<div3>
            <head>10.</head>
            <p>
 <hi>Qui arundinem quassatam non frangat. Qui linum
fumigans non exstinguat.</hi> --Quin etiam per hanc
tacendi de se voluntatem, dictorum per Esaiam effectus
<pb n="0986D"/>
impletur <note>(Ibid. 17; Esai. XLII, 1 et seqq.)</note>: de
cujus prophetia illud nunc tantum admonemus, hunc
et dilectum a Deo, et in eo paternae beneplacitum
voluntati, et Spiritum Dei super eum esse, et ab eo
judicium gentibus nuntiari, et arundinem quae quassata
<pb n="0987A"/>
sit non esse confractam, et linum fumigans non
exstinctum: id est, caduca et quassata gentium corpora
non fuisse contrita, sed in salutem potius reservata:
neque exiguitatem ignis tantum jam in lino
fumigantis exstinctam, exiguum Israel ex reliquiis
veteris gratiae spiritum non ablatum; quia resumendi
totius luminis in tempore poenitentiae sit
facultas. Sed istud intra certi temporis statuta praescribitur, <hi>donec cum ejiciat victoriam ad judicium <note>(Matth. XII, 20)</note>
            </hi>,
sublata scilicet mortis potestate judicium
claritatis suae reditu introducat, in nomine ejus
per fidem gentibus credituris.</p>
          </div3>
<div3>
            <head>11.</head>
            <p>
 <hi>Daemoniaci caeci et muti curatio, gentium salus. Tunc oblatus est ei homo daemonium habens caecus
et mutus,</hi> et reliqua <note>(Ibid. 22)</note>. Sequitur daemoniaci
<pb n="0987B"/>
et caeci et muti opportuna curatio. Non enim sine
ratione, cum turbas omnes curatas in commune dixisset,
nunc extrinsecus daemonium habens caecus et
mutus offertur: ut sine ambiguitate aliqua idem intelligentiae
ordo sequeretur. Spicas vellere, id est,
homines saeculi praecerpere, apostolos Pharisaei arguebant, misericordia <emph>729</emph> 
 super sacrificium praedicabatur,
manus aridae homo oblatus in synagoga
curabatur: atque haec ad convertendum Israel non
solum nihil proficiunt, verum etiam Pharisaei consilium
necis ineunt. Oportebat igitur, ut post haec in
unius hujus forma gentium salus fieret: ut qui erat
habitatio daemonis et caecus et mutus, Deo capax
pararetur, et Deum contueretur in Christo, et Christi
opera Dei confessione laudaret. Stupuerunt facti
<pb n="0987C"/>
istius opus turbae; sed Pharisaeorum ingravescit invidia.
Nam quia humanam infirmitatem haec tanta ejus
opera excederent, pudorem confessionis suae majore
perfidiae scelere declinant: ut quia haec opera esse
existimare hominis non possent, confiteri Dei nollent,
omnemque hanc ejus ex Beelzebub principe
daemonum esse dicerent in daemonas potestatem <note>(Ibid. 24)</note>.</p>
          </div3>
<div3>
            <head>12.</head>
            <p>
 <hi>Sermo Dei quam dives.</hi> -- <hi>Jesus autem sciens
cogitationes eorum dixit illis: Omne regnum divisum
contra se desolabitur <note>(Ibid. 25)</note>
            </hi>. Sermo Dei dives est,
et ad argumentum positus intelligentiae, plurimam
de se exemplorum copiam praebet: et vel simpliciter
intellectus, vel inspectus interius, ad omnem profectum
est necessarius. Sed relictis his, quae ad communem
<pb n="0987D"/>
intelligentiam patent, causis interioribus immoremur.</p>
          </div3>
<div3>
            <head>13.</head>
            <p>
 <hi>Praedicitur regni Israel jactura.</hi> -- <hi>Omne regnum
divisum contra se desolabitur.</hi> Responsurus ad
id quod de Beelzebub erat dictum, in eos ipsos, quibus
<pb n="0988A"/>
respondebat, responsionis ipsius conditionem
retorsit. Lex enim a Deo est, et regni Israel pollicitatio
ex lege est, et Christi ortus et adventus ex lege
est. Si regnum legis contra se dividitur, dissolvatur
necesse est. Et potestas omnis divisione detrahitur,
et regni virtus adversum se separata consumitur:
ac sic regnum Israel amisit ex lege, cum
quando adimpletionem legis in Christo plebs legis
impugnet.</p>
          </div3>
<div3>
            <head>14.</head>
            <p>
 <hi>Jerusalem excidium.</hi> -- <hi>Sed et civitas et domus
divisa contra se, non stabit (Ibidem)</hi>. Domus quoque
et civitatis eadem est ratio, quae regni. Sed civitas
hic Jerusalem indicatur, gentium semper gloriosa
dominatu. Nunc posteaquam in Dominum suum furore
plebis exarsit, et apostolos ejus cum credentium
<pb n="0988B"/>
turbis effugavit, discedentium illinc divisione non stabit:
atque ita, quod mox consecutum est per hanc
divisionem, civitatis illius denuntiatur excidium.</p>
          </div3>
<div3>
            <head>15.</head>
            <p>
 <hi>Virtute divina Christum ejicere daemonia.</hi> -- <hi>Si
enim satanas satanam ejicit, adversus se divisus est <note>(Ibid. 26)</note>
            </hi>.
Dicti superioris malevolentiam, quo cum
in Beelzebub haec agere loquebantur, eo ipso quo
locuti sunt genere condemnant: non intelligentes
confessos se fuisse, Beelzebub esse divisum: et si ad
divisionem suam coactus est, ut daemon daemones
proturbaret, et adversus se divisio ipsa consisteret;
hinc quoque existimandum esse, plus in eo qui diviserit, <emph>730</emph> 
 quam in his qui divisi sint, inesse virtutis.
Ergo jam divisus est, et adversum se coactus
est, regnumque ejus divisione tali est dissolutum.
<pb n="0988C"/>
Quod si in virtute Beelzebub Christus daemones ejicit,
filii eorum, id est apostoli, in cujus nomine ejiciunt <note>(Ibid. 27)</note>?
Atque idcirco digne sunt in eos judices
constituti, quibus id dedisse Christus adversus
daemones potestatis reperietur, quod ipse sit negatus
habuisse. Ergo si discipuli operantur in Christo, et
ex Spiritu Dei Christus operatur; adest Dei regnum,
jam in Apostolos mediatoris officio transfusum.
Sed cum per Beelzebub posse Christus arguitur,
Deus blasphematur in Christo: atque ita in Deum
inexpiabilis convicii contumelia per Pharisaeos in
Beelzebub nomine comparatur.</p>
          </div3>
<div3>
            <head>16.</head>
            <p>
 <hi>Quomodo potest intrare quis in domum fortis, et
vasa ejus diripere?</hi> et reliqua <note>(Ibid. 29)</note>. Contusam a
se in tentatione prima omnem diaboli indicat potestatem,
<pb n="0988D"/>
quia nemo domum fortis introeat ejusque
vasa diripiat, nisi fortem alligaverit, et tunc domum
ejus diripiet: et necesse est haec agens illo forte sit
fortior. Ligatus est ergo tum, cum satanas a Domino
nuncupatus, ipsa nequitiae suae nuncupatione constrictus
<pb n="0989A"/>
est <note>(Matth. IV, 10)</note>: cui ita vincto spolia
detraxit, et domum abstulit, nos scilicet quondam
arma ejus, regnique militiam in jus suum redegit,
victoque atque vincto domum sibi ex nobis vacuam
et utilem comparavit. Longe autem a se esse, ut aliquid
ab eo mutuatus sit potestatis ostendit: quando
qui secum non est, adversum se sit; et qui secum
non congregat, dispergat <note>(Matth. XII, 30)</note>. Ex quo
ingentis periculi res intelligitur, male de eo opinari,
cum quo non esse, idipsum est quod contra esse: et
non congregare, dispergere sit.</p>
          </div3>
<div3>
            <head>17.</head>
            <p>
 <hi>Blasphemia Spiritus, negare Christo divinitatem,
quam operibus prodit.</hi> -- <hi>Omne peccatum et blasphemia
remittetur hominibus; Spiritus autem blasphemia
non remittetur <note>(Ibid. 31)</note>
            </hi>. Pharisaeorum sententiam,
<pb n="0989B"/>
et eorum qui ita cum his sentiunt perversitatem
severissima definitione condemnat; peccatorum
omnium veniam promittens, et blasphemiae Spiritus
indulgentiam abnegans <note>(Ibid. 32)</note>. Nam cum caetera
dicta gestaque liberali venia relaxentur, caret misericordia,
si Deus negetur in Christo. Et in quo sine
venia peccator, benevolentiam iteratae admonitionis
impendit: omnino peccata cujusque generis
remittenda, blasphemiam in Spiritum <emph>731</emph> sanctum
non remittendam. Quid enim tam extra veniam est,
quam in Christo negare quod Deus sit, et consistentem
in eo paterni Spiritus substantiam adimere:
cum in Spiritu Dei opus omne consummet, et ipse
sit regnum coelorum, et in eo Deus sit mundum reconcilians
sibi <note>(II Cor. V, 19)</note>? Ergo quidquid contumeliae
<pb n="0989C"/>
exstiterit in Christo, id omne exstabit in
Deo: quia et in Christo Deus, et Christus in Deo
sit.</p>
          </div3>
<div3>
            <head>18.</head>
            <p>
 <hi>Contra Judaeos et Arianos. Christum qui colunt,
sed Deum negant, pejores sunt quam qui ignorant.</hi> -- <hi>Aut facite arborem bonam, et fructus ejus bonos: aut
facite arborem malam, et fructus ejus malos,</hi> et reliqua
<pb n="0990A"/> <note>(Matth. XII, 33)</note>.
Sermo se et in praesens exserit, et
effert in futurum. Nam in praesens Judaeos refellit,
qui cum intelligerent Christi opera ultra humanam
esse virtutem, nollent tamen quod Dei sint confiteri.
In futurum vero omnem fidei perversitatem coarguit,
eorum scilicet, qui divinitatem et communionem
paternae substantiae Domino detrahentes, in diversa
haereseos studia efferbuerunt: neutrum facientes, nec
inter gentes sub venia ignorationis habitantes, nec in
veritatis cognitione versantes. Arborem se in corpore
positum significat: quia per interiorem virtutis suae
fecunditatem exeat ubertas omnis in fructus. Igitur
aut arbor bona facienda cum bonis fructibus est,
aut mala constituenda cum malis fructibus; quia ex
fructibus suis de se arbor ipsa testabitur: non quod
<pb n="0990B"/>
secundum arborum naturam arbor mala possit constitui
quae bona sit, aut eadem ipsa cum ramis suis
bona esse si mala sit; sed ut per hanc significantiam
intelligeremus, Christum aut tamquam inutilem relinquendum,
aut tamquam bonum bonorum fructuum
utilitate retinendum: quia adversum filium
hominis dicta sub venia sint, blasphemia autem Spiritus
careat venia. Caeterum medium se agere, et
Christo aliqua deferre, negare quae maxima sunt;
venerari tamquam Deum, Dei communione spoliare,
haec blasphemia Spiritus est: ut cum per admirationem
operum tantorum Dei nomen detrahere non audeas;
per malevolentiam mentis et sensus, generositatem
ejus, quam confiteri es coactus in nomine,
abnegata paternae substantiae communione decerpas.
<pb n="0990C"/>
Atque ideo etiam in eo Dominus bonitatis suae munus
extendit, dicens aut malam arborem cum malis
fructibus, aut bonam cum <emph>732</emph> bonis fructibus esse
faciendam: quia in malae arboris opinione sub secreto,
indulgentiae Dei reposita sit venia; (quia
omne peccatum sit remittendum); in bonae confessione
fructus aeternus sit: ne incidentes <note>( <hi>f.</hi> incedentes)</note>
<pb n="0991A"/>
mediam inter utrumque sententiam, cum
constituere malum non audeamus; confiteri bonum
nolimus, indissolubili corruptae de se opinionis judicio
relinquamur.</p>
          </div3>
<div3>
            <head>19.</head>
            <p>
 Omnem autem ita sentiendi corruptelam, ex
naturae vitio proficisci docuit, dicens: De malo thesauro
non nisi quae mala sunt posse proferri, et omnis
otiosi, id est, inepti et inutilis dicti rationem Deo
esse reddendam <note>(Matth. XII, 35)</note>: quia de confessionis
nostrae verbis aut condemnandi simus, aut justificandi;
talem futuri judicii benevolentiam recepturi, qualem
de coelestis gloriae Domino sententiam tenuerimus.</p>
          </div3>
<div3>
            <head>20.</head>
            <p>
 <hi>Fide gentium arguitur infidelitas Judaeorum.</hi> --Signum deinde rogatur ut praestet, quod se ex Jonae
<pb n="0991B"/>
signo daturum esse respondit <note>(Ibid. 38)</note>: et sicut triduo
et totidem noctibus Jonas in ceti ventre detentus
sit, ita se intra interiora terrae pari temporis spatio
demoraturum. Sed majorem futuram gentium fidem
monstrat. Ninivitae enim Jona praedicante poenitentiam
egerunt, et a Deo veniam poenitendi confessione
meruerunt. Sed et Austri regina nunc in exemplum
Ecclesiae praesumpta, sapientiam admirata Salomonis,
ex ultimis terrae partibus venit audire quam erat
admirata sapientiam <note>(Ibid. 41 et 42)</note>. Cumulat igitur
invidiam comparatio, et Judaeos sine excusatione facit
fides gentium: ut cum illi prophetis, id est, Jonae
Salomonique crediderint, Christo isti non credant
Jona Salomoneque potiori. Et idcirco in resurrectione
eos judicabunt, quia in his repertus timor Dei fuerit,
<pb n="0991C"/>
quibus lex non erat praedicata: hoc magis indigni venia
 qui ex lege sunt infideles, quo plus fidei in eis
qui legem ignoraverunt sit repertum.</p>
          </div3>
<div3>
            <head>21.</head>
            <p>
 <hi>Cum autem immundus spiritus exierit ab homine,
ambulat per loca arida, quaerens requiem, et non inveniet,</hi> 
et reliqua <note>(Ibid. 43)</note>. Continens lectio est, et,
ex ipso initi sermonis exordio, ex sensu superiore
proficisci indicatur: ex verbi enim conjunctione coepit.
Sed totius propositae comparationis ratio tractanda
est. Exiens ab homine immundus spiritus,
arida et inaquosa loca circuit, in quibus nullus fons
vitae effluebat. Et cum requiem non inveniet, tum intra
se loquetur, congruum sibi esse, ad domum suam
unde exivit reverti; quam inveniet vacantem, scopis
mundatam et ornatam; assumetque secum <emph>733</emph> septem
<pb n="0991D"/>
spiritus se nequiores, introeuntesque habitabunt
ibi, et novissima hominis illius primis pejora erunt.
<pb n="0992A"/>
Et quidem Dominus absolvit, dicens: <hi>Sic erit generationi
huic pessimae <note>(Ibid. 45)</note>
            </hi>.</p>
          </div3>
<div3>
            <head>22.</head>
            <p>
 <hi>Judaeis superiora aptantur. Daemon ante legem
Israelitas obtinebat. Lege expulsus gentes invasit.</hi> --Non igitur ambigere possumus, totum hoc ad personam
populi hujus esse referendum: sed contuendum
est quatenus proposita singula singulis temporibus
rebusque reddantur. Superius, nempe in
Ninivitarum et reginae Austri nomine, justificata fides
gentium est: sed longe antea, post multa in Deum et
gravia peccata, Judaeis data lex est. Et peccata quidem
eorum libris Moysi continentur. Verum post tot
divinae virtutis documenta, id est, decem plagis percussam
Aegyptum, et columnam nubis ac luminis
nocte dieque famulantem, et in Erythreo mari iter
<pb n="0992B"/>
praebitum, et fontes ruptis saxis effluentes, et
ministratam esurientibus mannam, et ad postremum
in quadraginta annorum tempore vita atque habitu
angelorum populum viventem; adoratum supplicatumque
postea pecudibus et saxis, hisque cum choris
canticisque saltatum, et metalla deos nuncupata.
Ergo insidentem plebis istius pectoribus spiritum
immundum lex, quae postea data est, interventu suo
ejecit, et veluti quadam custodia circumjectae potestatis
exclusit. Qui illinc exiens, circum gentes desertas
atque aridas oberravit, domum veterem derelinquens:
ut in his usque in diem judicii non inquietata
habitatione requiesceret.</p>
          </div3>
<div3>
            <head>23.</head>
            <p>
 <hi>Gentibus indulta gratia ad Judaeos rediit. Cur septem
secum assumat.</hi> --Sed rursum Dei gratia impertita
<pb n="0992C"/>
gentibus, postquam in aquae lavacro fons vivus effluxit,
habitandi cum his locus nullus est: et cum jam
in his requiem non haberet, intra se reputans, optimum
credit regredi in eam ex qua profectus est domum.
Haec emundata per legem, et prophetarum ornata
praeconiis, et Christi adventu praeparata, vacua
invenitur: a qua et custodia legis abscesserit (quia
omnis lex usque ad Joannem est <note>(Matth. II, 13)</note>, et
ad habitandum non receptus sit Christus. Atque ita
et habitatore vacua est, et deserta custodibus: cum
tamen veniente habitatore, praeeuntium sollicitudine,
et mundata sit et ornata. Septem igitur spiritus
nequiores assumuntur; quia tot erant gratiarum munera
destinata cum Christo, quae in eo multiformis
illa Dei sapientia septiformi gloria collocavit: ut
<pb n="0992D"/>
tanta iniquitatis fieret possessio, quanta futura fuerat
gratiarum. Atque ita novissima hominis illius pejora
<pb n="0993A"/>
erunt prioribus: quia ex Judaeis immundus spiritus
metu <emph>734</emph> legis excesserat, nunc autem in
eos cum ultione repudiatae ab eis gratiae revertetur.</p>
          </div3>
<div3>
            <head>24.</head>
            <p>
 <hi>Propinquitatum jus jam unde sumendum. Christi
propinqui foris stantes, Synagoga.</hi> --Et quia totum
istud in paternae majestatis virtute loqueretur; nuntianti
sibi quod foris a matre atque a fratribus exspectaretur,
manum in discipulos extendens, eos sibi fratres
esse matremque respondit; et quicumque voluntati
paternae obsecutus esset, eum esse et fratrem et
sororem et matrem: formam se ipsum universis
agendi sentiendique constituens, propinquitatum omnium
jus atque nomen, jam non de conditione nascendi,
sed de Ecclesiae communione retinendum.
<pb n="0993B"/>
Caeterum non fastidiose de matre sua sensisse existimandus
est, cui in passione positus maximae sollicitudinis
tribuerit affectum <note>(Joan. XIX, 26 et 27)</note>. Est
autem etiam in eo typica ratio servata, ut mater ejus
et fratres foris starent, cum utuiqe ingrediendi ad
eum haberent ut caeteri potestatem. Sed quia in sua
venit, et sui eum non receperunt; in matre ejus
ac fratribus Synagoga et Israelitae praefigurantur, ingressu
ejus atque aditu abstinentes.
</p>
          </div3>
        </div2>

<div2>
          <head>CAPUT XIII. <hi>Sedens in navicula Jesus turbis parabolas loquitur de seminante bonum semen, de zizania et tritico, de grano sinapis, de fermento absconso in farina, et expositio zizaniae, de thesauro in agro, de bona margarita, de reti misso in mare.</hi> </head>
<div3>
            <head>1.</head>
            <p>
 <hi>Verbum Dei non capiunt ab Ecclesia alieni.</hi> -- <hi>In illa die exiit Jesus, et sedebat secus mare: et congregatae
sunt ad eum turbae, ita ut in naviculam ascenderet <note>(Matth. XIII, 1 et 2)</note>
            </hi>:
Sedisse Dominum in navi,
et turbas foris stetisse, ex subjectis rebus est ratio.
In parabolis enim erat locuturus: et facti istius genere
significat eos, qui extra Ecclesiam positi sunt,
nullam divini sermonis capere posse intelligentiam.
Navis enim Ecclesiae typum praefert: intra quam verbum
vitae positum et praedicatum hi, qui extra sunt,
et arenae modo steriles atque inutiles adjacent, intelligere
non possunt. De parabolis autem jam a Domino
absolutis loqui otiosum est.</p>
          </div3>
<div3>
            <head>2.</head>
            <p>
 <hi>Legem ob inopiam fidei perdiderunt Judaei.</hi> --
<pb n="0993D"/> <hi>Qui enim habet, dabitur ei, et abundabit: qui autem
non habet, et quod habet auferetur ab eo <note>(Ibid. 12)</note>
            </hi>.
Regni mysteria fides percipit. Haec in quibus fuerit
proficiet, et incrementis profectus sui abundabit: in
quibus vero non fuerit, etiam quod habent auferetur
<pb n="0994A"/>
ab eis. Damnum scilicet legis ex fidei inopia declarat:
 quam fidem Judaei non habentes, legem quoque
quam <emph>735</emph> habuerant perdiderunt. Et ideo perfectum
fides evangelica habet donum; quia suscepta
novis fructibus ditat, repudiata vero etiam veteris
substantiae opes detrahit.</p>
          </div3>
<div3>
            <head>3.</head>
            <p>
 <hi>Vestri autem beati oculi qui vident, et aures quae
audiunt <note>(Ibid. 16)</note>
            </hi>. Apostoloci temporis beatitudinem
docet, quorum oculis atque auribus contigit Dei Salutare
visere et audire: prophetis atque justis cupientibus
videre et audire in plenitudinem temporum
 destinatorum, et exspectationis istius gaudium
Apostolis reservatum.</p>
          </div3>
<div3>
            <head>4.</head>
            <p>
 <hi>Granum sinapis Dominus. Olera prophetarum
verba. Apostoli quomodo rami.</hi> -- <hi>Simile est regnum
<pb n="0994B"/>
coelorum grano sinapis,</hi> et reliqua <note>(Ibid. 31)</note>. Grano
sinapis se ipsum Dominus comparavit, acri maxime,
et omnium seminum minimo, cujus virtus ac potestas
tribulationibus et pressuris accenditur. Granum hoc
igitur postquam in agro satum fuerit, id est, ubi a
populo comprehensus et traditus morti, tamquam in
agro, satione quadam fuit corporis consepultus; ultra
mensuram omnium olerum excrescit, et universam
prophetarum gloriam excedit. Oleris enim vice,
tamquam aegroto, Israeli data est praedicatio prophetarum.
Sed jam ex ramis arboris ex solo in sublime
prolatae, coeli volucres inhabitant. Apostolos scilicet,
et Christi virtute protensos, et mundum inumbrantes,
in ramis intelligemus: in quos gentes in
spem vitae advolabunt, et aurarum turbine, id est,
<pb n="0994C"/>
diaboli spiritu flatuque vexatae, tamquam in ramis
arboris acquiescent.</p>
          </div3>
<div3>
            <head>5.</head>
            <p>
 <hi>Christus in lege, prophetis et evangeliis.</hi> -- <hi>Simile
est regnum coelorum fermento, quod acceptum mulier
abscondit in farinae mensuris tribus, donec fermentatum
est totum <note>(Ibid. 33)</note>
            </hi>. Fermentum de farina est, quod
virtutem acceptam acervo generis sui reddit. Huic
se Dominus comparavit, quod acceptum mulier, synagoga
scilicet, per judicium mortis abscondit, arguens
legem et prophetas evangeliis dissolvi. Hoc
autem farinae mensuris tribus, id est, legis, prophetarum,
evangeliorum aequalitate coopertum, omnia
unum facit: ut quod lex constituit, prophetae nuntiaverunt,
id ipsum evangeliorum profectibus expleatur.
Fiuntque omnia per Dei Spiritum ejusdem et
<pb n="0994D"/>
virtutis et sensus: nihilque aliud ab alio mensuris
aequalibus fermentatum dissentiens reperietur.</p>
          </div3>
<div3>
            <head>6.</head>
            <p>
 <hi>Ad Trinitatis unitatem aut trium gentium vocationem
praedicta non recte referuntur.</hi> --Quamquam
ad fidei sacramentum, id est, ad Patris et Filii
<pb n="0995A"/>
et Spiritus sancti unitatem, sed et ad trium gentium
vocationem, ex Sem, Cham et Japhet, tres mensuras
farinae esse referendas, sensisse multos meminerim.
Sed nescio an hoc ita opinari ratio permittat: cum
tametsi omnium gentium vocatio sit aeque, tamen
in his Christus non absconsus sit, sed ostensus; et
in tanta infidelium multitudine non fermentatum sit
totum: in Patre autem <emph>736</emph> et Filio et Spiritu sancto,
 sine admixti extrinsecus fermenti necessitate in
Christo, omnia unum sint.</p>
          </div3>
<div3>
            <head>7.</head>
            <p>
 <hi>Thesaurus in agro, Christus in carne.</hi> -- <hi>Iterum simile
est regnum coelorum thesauro abscondito,</hi> et reliqua <note>(Matth. XIII, 44)</note>.
Per similitudinem thesauri in agro,
spei nostrae opes intra se positas ostendit: quia Deus
in homine sit repertus, in cujus pretium omnes saeculi
<pb n="0995B"/>
vendendae sunt facultates, ut vestitu, cibo, potuque
indigentium, aeternas coelestis thesauri divitias
comparemus. Sed contuendum est, inventum
thesaurum et absconsum fuisse; cum utique qui invenit,
et secreto et tempore quo abscondit auferre
potuisset, et auferens emendi necessitate caruisset.
Sed ut rei, ita et dicti fuerit ratio explicanda. Ideo
enim absconsus est thesaurus, quia et agrum emi
oportebat. Thesaurus enim in agro, ut diximus,
Christus intelligitur in carne, quem invenisse est
gratuitum. Evangeliorum enim praedicatio in absoluto
est, sed utendi et possidendi hujus thesauri cum
agro potestas non potest esse sine pretio; quia coelestes divitiae non nisi damno saeculi possidentur.</p>
          </div3>
<div3>
            <head>8.</head>
            <p>
 <hi>Negotiator, a lege ad Evangelium transiens.</hi> --
<pb n="0995C"/>Et de margarita par ratio est <note>(Ibid. 45)</note>. Sed ad negotiatorem
jamdiu in lege versantem proficiens hic
sermo est, qui longo ac diutino labore ad margaritae
scientiam pervenerit, et ea quae sub onere legis
adeptus sit, derelinquat. Diu enim est negotiatus, et
margaritam aliquando qualem optabat invenit: cui
et unius hujus desiderati lapidis pretium, reliqui laboris
jactura est comparandum.</p>
          </div3>
<div3>
            <head>9.</head>
            <p>
 <hi>Praedicatio qui rete.</hi> 
<pb n="0996A"/>-- <hi>Iterum simile est regnum
coelorum reti misso in mare,</hi> et reliqua <note>(Ibid. 47)</note>.
Merito praedicationem suam reti comparavit, quae in
saeculum veniens, sine saeculi damno habitantes intra
saeculum congregavit, modo retis, quod mare penetrans
ita agitur de profundo, ut per omne elementi
illius corpus evadens, clausos intra ambitum suum
extrahat, nosque ex saeculo in lumen veri solis educat:
in bonorum electione, et malorum abjectione,
futuri judicii examen ostendens.
<emph>737</emph> </p>
          </div3>
        </div2>

<div2>
          <head>CAPUT XIV. <hi>De scriba in regno coelorum, de fratribus et sororibus Domini, de Joannis capite in disco, de quinque panibus et duobus piscibus, ubi supra mare ambulat, et Petrum mersum erexit.</hi> </head>
<div3>
            <head>1. </head>
<p>
              <pb n="0996B"/> <hi>Intellexistis haec omnia? Dicunt ei, utique. Et
ait illis: Ideo omnis scriba doctus in regno coelorum,</hi> 
etc. <note>(Matth. XIII, 51 et 52)</note>. Non turbis, sed discipulis
est locutus; et intelligentibus parabolas dignum
testimonium reddit, ipsos scilicet sub patris familiae
nomine sibi comparans, quod doctrinam de thesauro
suo novorum ac veterum sint adepti: quosque
scribas propter scientiam nuncupat, quod intellexerint
ea, quae ille nova et vetera, id est, in Evangeliis
et in lege protulerit, et ejusdem patrisfamilias,
et unius utraque thesauri.</p>
          </div3>
<div3>
            <head>2.</head>
            <p>
 <hi>Et factum est, cum consummasset Jesus parabolas
istas, transiit inde, et venit in patriam suam,</hi> et reliqua <note>(Ibid. 53)</note>.
Inhonoratur Dominus a suis. Quamquam
<pb n="0996C"/>
et docendi prudentia, et operandi virtus admirationem
commoveret; infidelitas tamen eorum
veritatem judicii non recipit. Non enim credunt haec
in homine Deum agere: quin etiam patrem ipsius,
matrem, fratresque nuncupant, et paternae artis quodam
opprobrio lacessunt <note>(Ibid. 55)</note>. Sed plane hic
fabri erat filius, ferrum igne vincentis, omnem saeculi
virtutem judicio decoquentis, massamque
<pb n="0997A"/>
formantis in omne opus utilitatis humanae: informem
scilicet corporum nostrorum materiem in
diversa membrorum ministeria, et ad omnia aeternae
vitae opera fingentis. In his igitur scandalizabantur
omnes: et inter tot tamque magnifica quae gerebat,
corporis ejus contemplatione commovebantur.
Quibus Dominus inhonorabilem in patria sua prophetam
esse respondit <note>(Matth. XIII, 57)</note>, quia in Judaea
esset usque ad crucis sententiam contemnendus. Et
quia penes solos <emph>738</emph> fideles Dei virtus est, propter
eorum incredulitatem omnibus divinae operibus virtutis
abstinuit.</p>
          </div3>
<div3>
            <head>3.</head>
            <p>
 <hi>Evangeliis est et interior sensus.</hi> -- <hi>In illo tempore
audivit Herodes tetrarcha famam Jesu, et ait pueris
suis,</hi> et reliqua <note>(Matth. XIV, 1, 2)</note>. Frequenter
<pb n="0997B"/>
monuimus, omnem diligentiam Evangeliorum lectioni
adhiberi oportere: quia in his, quae gesta narrantur,
subesse interioris intelligentiae ratio reperiatur.
Habet enim omnium operum narratio suum
ordinem: sed gestorum effectibus causae subjacentis
species praeformatur, ut in Herode ac Joanne intelligitur.
Nam et Herodes princeps erat populi, et Herodiadem
uxorem Philippi fratris sui in matrimonium
suum jure potestatis assumpserat. Et huic Herodiadi
erat filia: quae natali die, cum saltans placeret,
potestatem cujus vellet praemii, sacramento
jurantis accepit: et Joannis caput in carcere diu
habiti, puella matre admonente disco sibi inferri
precata est. Et Herodes, tristis licet, sacramento
fidem reddidit, et matri puella munus exhibuit: et
<pb n="0997C"/>
sepulto eo discipuli ejus ad Dominum transierunt <note>(Ibid. 6-11)</note>.</p>
          </div3>
<div3>
            <head>4.</head>
            <p>
 Auditisque his Dominus in naviculam in loca
deserta secessit, et sequentium se turbarum vexationem
misertus est, et dimitti eas in castella ad
coemendos cibos Apostoli admonent. Et Dominus
respondet, necessitatem eo revertendi ipsas non habere,
darique his cibum praecipit. Et solos se quinque
panes et duos pisces habere causantur. Et offerri
sibi eos jussit, turbamque sub strato foeno accumbere.
Et oblata benedixit, et turbae manducanda
comminuit, et dedit discipulis ut offerrent: et saturatis
omnibus supplementa cophinorum duodecim
superfuerunt, cum tamen extra mulierum puerorumque
numerum, quinque millia virorum expleta essent
<pb n="0997D"/> <note>(Ibid. 13-21)</note>.</p>
          </div3>
<div3>
            <head>5.</head>
            <p>
 Et discipulos naviculam conscendere, et trans
fretum praecedere jubet, dimissaque ipse turba in
montem orare solus ascendit: factoque vespere solus
<pb n="0998A"/>
fuit: et navis mari medio, vento adversante,
fluctibus jactabatur. Et quarta vigilia Dominus venit
super mare ambulans: videntesque turbati sunt, et
inanis visus phantasma credentes, clamaverunt prae
timore. Quibus mox Dominus locutus est, et constantes
esse jussit. Et ex plurimis Petrus respondens,
postulavit uti ad Dominum super aquas veniret.
Qui de navicula descendens, et progressus aliquantulum,
vento invalescente et timere coepit et mergi.
Quem apprehendens Dominus, objurgavit cur fidei
modicae sit: ingressusque navem, tranquillitatem
vento et mari quiescente revocavit <note>(Ibid. 22-32)</note>.</p>
          </div3>
<div3>
            <head>6.</head>
            <p>
 Igitur haec ut commemoravimus gesta sunt:
sed his omnibus personis, effectibus, causis, numeris
modus adjacet, ut quae gesserunt, praeter gerendi
<pb n="0998B"/>
munus instinctumque, quem unusquisque ex natura
sua sumpsit, extrinsecus omnia gesserint in exemplum:
hoc <emph>739</emph> majore ita opinandi reverentia, si
tam diversarum causarum efficientiam una atque eadem
intelligentia consequatur. Sermo igitur ad originem
propositionis referendus est.</p>
          </div3>
<div3>
            <head>7.</head>
            <p>
 <hi>Joannes, lex. Herodes et frater, Judaei et gentes.
Gentium uxor, infidelitas. Filia, voluptas.</hi> --Joannes,
ut frequenter admonuimus, formam praetulit
legis: quia lex Christum praedicavit, et Joannes
profectus ex lege est, Christum ex lege praenuntians.
Herodes vero princeps est populi: et populi princeps,
subjectae sibi universitatis nomen causamque
complectitur. Joannes ergo Herodem monebat, ne
fratris sui uxorem sibi jungeret <note>(Ibid. 4)</note>. Sunt enim
<pb n="0998C"/>
atque erant duo populi, circumcisionis et gentium.
Sed Israelem lex admonebat, ne opera gentium infidelitatemque
sibi jungeret. Gentium enim socia infidelitas
est, quae ipsis tamquam vinculo conjugalis
amoris annexa est. Hi igitur fratres ex eodem humani
generis sunt parente. Ob hanc itaque asperae
admonitionis veritatem, Joannes tamquam lex in
carcere continebatur. Die autem natalis, id est, rerum
corporalium gaudiis, Herodiadis filia saltavit <note>(Ibid. 6)</note>:
voluptas enim tamquam ex infidelitate
orta, per omnia Israelis gaudia totis illecebrae suae
cursibus efferebatur. Cui se omnem etiam sacramento
venalem populus addixit: sub peccatis enim et saeculi
voluptatibus, Israelitae vitae aeternae munera
vendiderunt. Haec matris suae, id est, infidelitatis
<pb n="0998D"/>
instinctu, deferri sibi Joannis caput, id est, gloriam
legis oravit <note>(Ibid. 8)</note>: quia lex incestuosum Israelem
auctoritate divinorum praeceptorum arguebat.</p>
          </div3>
<div3>
            <head>8.</head>
            <p>
 <hi>Lex infidelitate ac voluptate interiit.</hi> 
<pb n="0999A"/>--Sed superius
Herodes significatus est Joannem velle occidere,
et metu populi demorari, quia sicut propheta habebatur <note>(Matth. XIV, 5)</note>.
Nunc vero petita ipsius nece,
cum praesertim religione sacramenti detineretur,
quomodo tristis efficitur <note>(Ibid. 9)</note>? Contrarium videlicet
est, tunc eum voluisse, nunc nolle: et praesens
molestia anteriori non convenit voluntati. Verum in
superioribus gestae rei ordo est, in his autem nunc
species causae consequentis exponitur. Gloriam legis
voluptas ex infidelitate orta occupavit. Sed populus
boni ejus quod in lege erat conscius, voluptatis
conditionibus non sine aliquo certi periculi sui dolore
 connivet. Scitque se tali praeceptorum
gloria non oportuisse concedere: sed peccatis tamquam
<pb n="0999B"/>
sacramento coactus, et principum adjacentium
metu atque exemplo depravatus et victus, illecebris
voluptatis etiam moestus obtemperat. Igitur inter
reliqua dissoluti populi gaudia, in disco Joannis
caput affertur <note>(Ibid. 11)</note>; damno scilicet legis voluptas
corporum et saecularis luxus augetur: et ita
per puellam ad matrem defertur. Ac sic probrosus
Israel et voluptati et infidelitati suae familiae, scilicet
antea gentium, gloriam legis addixit. Finitis igitur
legis temporibus, et cum Joanne consepultis, discipuli
ejus res ita gestas Domino nuntiant, ad Evangelia
scilicet ex lege venientes <note>(Ibid. 12)</note>.</p>
          </div3>
<div3>
            <head>9.</head>
            <p>
 <emph>740</emph> <hi>Legis finis, Ecclesiae initium.</hi> --Ergo Dei
Verbum lege finita navem conscendens Ecclesiam adit,
et in desertum concedit <note>(Ibid. 13)</note>: relicta quippe
<pb n="0999C"/>
conversatione Israel, in vacua divinae cognitionis
pectora transiturus. Turba haec audiens, Dominum
de civitate pedes sequitur in desertum: de Synagoga
videlicet ad Ecclesiam concedit. Quam videns misertus
est, et omnem languorem ejus infirmitatemque
curat <note>(Ibid. 14)</note>: obsessas scilicet mentes et
corpora infidelitatis veterno ad intelligentiam novae
praedicationis emundat.</p>
          </div3>
<div3>
            <head>10.</head>
            <p>
 <hi>Legalis doctrinae cibus. Quinque panes et duo pisces
quid significent.</hi> --Et cum discipuli dimitti turbas
in castella proxima ad coemendos cibos admonerent <note>(Ibid. 15)</note>;
respondit: <hi>Non habent necesse
ire <note>(Ibid. 16)</note>
            </hi>: ostendens eos, quibus mederetur,
 legalis doctrinae cibo non egere, neque necessitatem
habere regredi ad Judaeam cibumque mercari;
<pb n="1000A"/>
jubetque apostolis ut eis escam darent. Numquid
ignorabat, non esse quod dari posset; et humanarum
mentium interna conspiciens, modum repositi penes
apostolos cibi nesciebat? Sed erat omnis typica ratio
explicanda. Nondum enim concessum apostolis erat,
ad vitae aeternae cibum, coelestem panem perficere ac
ministrare. Quorum responsio ad spiritalis intelligentiae
ordinem tendit. Solos enim se quinque panes
et duos pisces responderunt habere <note>(Ibid. 17)</note>: quia
adhuc sub quinque panibus,, id est, quinque libris
legis continebantur, et piscium duorum, id est,
prophetarum et Joannis praedicationibus alebantur.
In operibus enim legis, tamquam ex pane erat vita:
praedicatio autem Joannis et prophetarum, in virtute
aquae, vitae humanae spem confovebat. Haec
<pb n="1000B"/>
igitur primum, quia in his adhuc erant, apostoli obtulerunt:
sed ex his evangeliorum praedicatio
profecta monstratur, et his originibus deducta in
majorem virtutis suae abundantiam crescit.</p>
          </div3>
<div3>
            <head>11.</head>
            <p>
 <hi>Christus in cibum versus. Cur dentur apostolis
panes,</hi> V. 20. <hi>Cur quinque millia inde saturentur: cur
duodecim cophini reserventur.</hi> --Acceptis igitur panibus
atque piscibus, Dominus respexit ad coelum, benedixit
et fregit, Patri agens gratias post tempora legis
ac prophetarum se in evangelicum cibum verti.
Accumbere post haec supra foenum populus jubetur;
non jam in terra jacens, sed lege suffultus: et
tanquam terrae foeno, fructibus operis sui unusquisque
substernitur. Dantur quoque apostolis
panes, quia per eos erant divinae gratiae dona reddenda.
<pb n="1000C"/>
Plebs deinde quinque panibus et duobus piscibus
pascitur et expletur: et fragmenta panis et piscium,
saturatis accumbentibus, usque in duodecim
cophinorum plenitudinem abundaverunt, Dei scilicet <emph>741</emph> 
 verbo ex doctrina legis prophetarumque veniente,
multitudo satiatur: et reservata gentium plebi
 ex aeterni cibi ministerio, in duodecim apostolorum
plenitudinem, copia divinae virtutis exuberat.
Idem autem edentium numerus invenitur, qui futurus
fuerat crediturorum. Nam sicut libro Praxeos
continetur, ex Israel populi infinitate, virorum quinque
millia crediderunt <note>(Act. IV, 4)</note>. Rerum enim
admiratio usque in mensuram causae subjacentis extenditur.
Confractique cum piscibus panes, saturato
populo, in tantum deinceps cumulantur augmentum,
<pb n="1001A"/>
quantus et credentis populi, et explendorum coelesti
gratia apostolorum numerus destinabatur: ut et
modus numero, et numerus modo obtemperaret; intra
fines suos ratio conclusa, ad consequentis effectus conditionem
ipso divinae virtutis moderamine contineretur.</p>
          </div3>
<div3>
            <head>12.</head>
            <p>
 <hi>Cur in coelum respexerit Christus. Mundi auctor
hoc facto innotescit.</hi> --Vincit autem humanam intelligentiam
opus facti: et cum frequenter quaedam sint
quae concepta sensu, sermo non explicet; in his tamen
ipsa sensus subtilitas ingravescit, et ad rei
contemplationem pro difficultate tam invisibilis negotii
obstupescit. Acceptis enim panibus quinque, in
coelum Dominus respexit, honorem ejus, a quo erat,
ipse confessus: non quod carnalibus oculis contueri
Patrem esset necesse; sed ut qui adessent, intelligerent
a quo virtutis tantae accepisset effectum. Dat
<pb n="1001B"/>
deinde discipulis panes. Non quinque multiplicantur
in plures, sed fragmentis fragmenta succedunt, et
fallunt semper praefractu frangentes. Crescit deinde
materies: nescio utrum in mensarum loco, an in
manibus sumentium, an in ore edentium. Ne
mirere fontes fluere, inesse uvas vitibus, et uvis vina
diffundi, et omnes mundi opes annuo quodam
meatu indefessoque defluere: auctorem enim hujus
universitatis tantus panum profectus ostendit, per
quem tali incremento modus pertractatae materiae
adderetur. Agitur enim in opere visibili invisibilis
molitio: et arcanorum coelestium Dominus, arcanum
negotii praesentis operatur. Superat autem omnem
naturam virtus operantis, et supergreditur facti intelligentiam
ratio virtutis, et sola relinquitur admiratio potestatis.
<pb n="1001C"/>
Ordo etiam causarum operumque consequitur.</p>
          </div3>
<div3>
            <head>13.</head>
            <p>
 <hi>Israel reliquiis erit salus.</hi> -- <hi>Conscendere post
haec in navem discipulos praecepit, donec turbas ipse
dimitteret: et dimissa turba montem conscendit orare,
et vespere facto solus erat <note>(Matth. XIV, 22 et 23)</note>
            </hi>. Horum
ratio distinguenda temporibus <emph>742</emph> est. Quod
vespere solus est; solitudinem suam in tempore passionis
ostendit, caeteris trepidatione dilapsis. Quod
autem navem conscendere discipulos jubet, et ire
trans fretum, dum turbas ipse dimittit, et dimissis
turbis ascendit in montem, esse ( <hi>supple,</hi> eos) intra
Eccelesiam, et per fretum, id est, per saeculum ferri
usque in id tempus jubet, quo revertens in claritatis
adventu populo omni, qui ex Israel erit reliquus,
salutem reddat ipse, ejusque peccata dimittat: dimissoque,
<pb n="1001D"/>
vel in coeleste regnum potius admisso, agens
Deo patri gratias, in gloria ejus et majestate consistat.</p>
          </div3>
<div3>
            <head>14.</head>
            <p>
 <hi>Dei supra Ecclesiam vigiliae quatuor. Antichristi
terror.</hi> --Sed inter haec discipuli vento ac mari differuntur,
et totis saeculi motibus, immundo spiritu
adversante, jactantur <note>(Ibid., 24.)</note>. Sed quarta vigilia
<pb n="1002A"/>
Dominus venit: quarto enim tum ad Ecclesiam vagam
et naufragam revertetur. In quarta enim noctis
vigilia, totidem sollicitudinis ejus numerus reperitur <note>(Ibid., 25)</note>.
Prima enim vigilia fuit legis, secunda
prophetarum, tertia corporalis adventus, quarta
autem in reditu claritatis. Sed inveniet fessam, et
antichristi spiritu et totius saeculi motibus circumactam.
Veniet enim maxime anxiis atque vexatis. Et
quia de antechristi consuetudine ad omnem tentationum
 novitatem solliciti erunt; etiam ad Domini
adventum expavescent, falsas rerum imagines, et
subrepentia oculis figmenta metuentes. Sed bonus
Dominus statim loquetur, timoremque apellet, dicetque: <hi>Ego sum 
 <note>(Ibid., 27)</note>
            </hi>, adventus sui fide metum
naufragii imminentis apellens.</p>
          </div3>
<div3>
            <head>15.</head>
            <p>
 <hi>Petri fervor, lapsus, poenitentia.</hi> --Quod vero
<pb n="1002B"/>
ex omnium consistentium in navi numero, respondere
Petrus solus audet, et juberi sibi ut super aquas
ad Dominum veniat precatur <note>(Ibid., 28)</note>; passionis
tempore voluntatis suae designat affectum, tum cum
solus retro veniens, et vestigiis Domini inhaerens,
contemptis saeculi, ut maris, motibus, pari ad contemnendam
mortem virtute comitatus est: sed infirmitatem
futurae tentationis timiditas ejus ostendit.
Nam quamvis incedere ausus esset, tamen submergebatur <note>(Ibid., 30)</note>:
per imbecilitatem enim carnis
et metum mortis, etiam usque ad negandi necessitatem
coactus est. Sed proclamat, et salutem
orat a Domino. Clamor iste, poenitentiae suae genitus
est. Nondum enim passo Domino in confessionem
reversus est, et negandi veniam habuit in tempore;
<pb n="1002C"/>
Christo postea pro universorum redemptione passuro.</p>
          </div3>
<div3>
            <head>16.</head>
            <p>
 <hi>Cur non a trepidatione liberatus. Christus omnium
redemptio.</hi> --Quod autem trepidandi illi, non
virtutem perveniendi ad se Dominus indulsit, sed
manum extendit, apprehensumque sustinuit; haec
ratio est. Non erat quidem Petrus Domini sui indignus
accessu, nam et tentavit accedere, sed et typicus
in eo ordo servatus est. Non enim Domino saeculi
motus tempestatesque <emph>743</emph> calcanti, quisquam
passionis esse particeps poterat; solus enim passurus
pro omnibus omnium peccata solvebat: nec socium
admittit, quidquid universitati praestatur ab uno.
Ita cum esset ipse redemptio universorum, erat
etiam Petrus ante redimendus, ad redemptionis istius
fidem tum in Christi martyrem reservatus.</p>
          </div3>
<div3>
            <head>17.</head>
            <p>
 <hi>Petrus fide caeteros anteiit.</hi> 
<pb n="1002D"/>--Et hoc in Petro
considerandum est, fide eum caeteros anteisse:
nam ignorantibus caeteris, primus respondit: <hi>Tu es
Filius Dei vivi <note>(Matth. XVI, 17)</note>
            </hi>. Primus passionem,
dum malum putat, detestatus est <note>(Ibid., 22)</note>. Primus et
moriturum se, et non negaturum spopondit <hi>(Matth.
<pb n="1003A"/>
XXVI, 33)</hi>. Primus lavari sibi pedes prohibuit <note>(Joan.
XIII, 8)</note>. Gladium quoque adversus eos, qui Dominum
comprehendebant, eduxit <note>(Joan. XVIII, 10)</note>.</p>
          </div3>
<div3>
            <head>18.</head>
            <p>
 Ascensu autem ejus in navim, ventum et mare
esse sedatum: post claritatis suae reditum, aeterna
Ecclesiae pax et tranquillitas indicatur. Et quia tum
manifestus adveniet, recte admirantes universi locuti
sunt: <hi>Vere filius Dei est <note>(Matth. XIV, 33)</note>
            </hi>. Confessio enim
universorum tum et absoluta et publica erit, Dei filium
non jam in humilitate corporea, sed in gloria coelesti
pacem Ecclesiae reddidisse.</p>
          </div3>
<div3>
            <head>19.</head>
            <p>
 <hi>Ex Christo prodit apostolorum virtus.</hi> -- <hi>Cum
transfretassent, venerunt in terram Gennesar: et cum
cognovissent eum viri loci illius, adorabant eum  <note>(Ibid.
34 et 35)</note>
            </hi>. Multa et media inciderunt, quae nos,
<pb n="1003B"/>
post quinque millium virorum et congregationem et
satietatem, reddendae rationis studio demorata sunt:
sensus autem usque in hunc locum idem est. Finitis
enim legis temporibus, et ex Israel quinque millibus
virorum intra Ecclesiam collocatis, jam credentium
(Israelitarum) populus occurit: jam ipse ex lege
per fidem salvus, reliquos ex suis infirmos aegrotosque
afferens Domino, oblatique fimbrias vestimentorum
contingere optabant, sani per fidem futuri.
Sed ut ex veste tota fimbriae, ita ex Domini nostro
Jesu Christo sancti Spiritus virtus exiit: quae apostolis
data, ipsis quoque tamquam ex eodem corpore exeuntibus,
salutem his qui contingere cupiunt, subministrat.
</p>
          </div3>
        </div2>

<div2>
          <head>CAPUT XV. <hi>De lavandis manibus, et non ea quae in os intrant, sed ea quae ex ore exeunt inquinare, de filia Chananaeae mulieris, de septem panibus et paucis piscibus.</hi> </head>
<div3>
            <head>1.</head>
            <p>
 <hi>Tunc accesserunt ad eum Scribae et Pharisaei ab
Jerosolymis, dicentes,</hi> etc. <note>(Matth. XV, 1)</note>. Absoluta
et dictorum et gestorum in consequentibus ratio est:
nam his, quae <emph>744</emph> proposita fuerant, ipse respondit,
omnem plantationem, quae non a Patre sit,
eradicandam dicens <note>(Ibid., 13)</note>, id est, traditionem
hominum eruendam, cujus favore, legis praecepta
transgressi sunt: et ideo esse eos duces caecos, vitae
aeternae iter quod non videant pollicentes, caecisque
ipsis et ducibus caecorum casum in foveam esse communem.</p>
          </div3>
<div3>
            <head>2.</head>
            <p>
 <hi>
              <note>(al. CANON XV)</note> Et egressus inde Jesus secessit in
partes Tyri et Sidonis. Et ecce mulier Chananaea a finibus
<pb n="1003D"/>
illis egressa, clamavit,</hi> et reliqua <note>(Ibid. 21 et 22)</note>.
Diversa curationum genera diversos causarum complectuntur
effectus: sed res atque sermo ordinem ex
<pb n="1004A"/>
superioribus sumit. Infidelitatem enim Pharisaeorum,
et opprobrio caecorum ducum, et humanarum
traditionum superstitionibus coarguit. Et post haec
ad regiones Tyri et Sidonis venit, et Chananaea a finibus
illis egressa clamat atque orat, et Dominum
David filium confitetur, et filiae suae opem poscit. Dominus
silet, discipuli pro ea rogant: quibus se perditis
ovibus domus Israel missum esse respondet.
Illa vero adorans, adjuvari se postulat: cui Dominus
ait, illicitum esse panem filiorum canibus offerre. Vicissimque
illa respondet, decidentibus de mensa dominorum
micis ali catellos solere. Post quae fidem
ejus Dominus collaudat, et in tempore ipso puellae
sanitas reddita est. <note>(Ibid., 23-28)</note>.</p>
          </div3>
<div3>
            <head>3.</head>
            <p>
 <hi>Chananaea proselytorum figura. Chananaei qui.</hi> --
<pb n="1004B"/>Ut igitur illa, quae gesta sunt, ea quae interior est ratio
consequatur; quae Chananaeae persona sit, ex
ipsis verborum virtutibus contuendum est. Fuisse,
atque etiam esse penes Israel proselytorum plebem,
fides certa est: quae <note>( <hi>scil.</hi> proselytorum plebs)</note> de
gentibus in legis opera transcendit, et vitae anterioris
egressa regionem, peregrinae dominantisque legis
tamquam domo continebatur. Chananaei autem fuerunt
terras, in quibus nunc Judaea est, incolentes:
qui vel bello consumpti, vel in loca vicina dispersi,
vel in servitutem devictorum conditione subjecti, nomen
tantum sine patria sede circumferunt. Plebs
igitur haec cum Judaeis admixta de gentibus est. Et
quia non est ambiguum, in ea turba quae credidit,
partem nonnullam proselytorum fuisse, merito haec
<pb n="1004C"/>
Chananaea, proselytorum formam praeferens, existimabitur
fines suos egressa, ex gentibus scilicet in
populi alterius nomen excedens: quae pro filia, videlicet
gentium plebe, orat. Et quia Dominum cognovit
ex lege, David filium nuncupat. In lege enim
virga de radice Jesse <note>(Esai. XI, 1)</note>, et David filius
aeterni et coelestis regni rex continetur <note>(Jer. XXIII, 5)</note>.</p>
          </div3>
<div3>
            <head>4.</head>
            <p>
 <hi>Chananaeae filia typum gerit Ecclesiae. Fidei primitiae
ex Israel.</hi> --Ipsa quidem curatione jam non
eget, quae Christum et Dominum et David filium
confitetur: sed filiae suae, plebi videlicet gentium, <emph>745</emph> 
 dominatu immundorum spirituum occupatae,
opem poscit. Dominus tacet, silentii patientia
Israel privilegium salutis reservans. Et miserantes
discipuli preces jungunt: sed arcanum ille paternae
<pb n="1004D"/>
voluntatis continens, ovibus se perditis Israel missum
esse respondit: ut absolute liqueret, typum Ecclesiae
Chananaeae filiam continere; cum illa posceret
<pb n="1005A"/>
quod aliis deferebatur, non quod non et gentibus
impertienda salus esset: sed suis Dominus atque in
sua venerat, primitias
 ergo fidei ab his quibus
erat ortus exspectans, caeteris deinceps Apostolorum
praedicatione salvandis. Atque ideo ait: <hi>Non
licet accipere panem filiorum, et dare canibus <note>(Ibid., 26)</note>
            </hi>.
Delatus Israel honor, affectus in eum Dei cumulat
invidiam: juxta quem plebs gentium accepit canum
nomen. Sed Chananaea jam ipsa per fidem salva,
et interioris certa mysterii, respondit micis, quae de
mensa exciderint, pasci catellos, canum opprobrio
jam sub blandimento diminutivi nominis mitigato.</p>
          </div3>
<div3>
            <head>5.</head>
            <p>
 <hi>Tum deinde ad fidem vocantur gentes.</hi> --Et ut
silentium Domini intelligeremus ex ratione temporis,
non ex voluntatis difficultate proficisci, adjecit:
<pb n="1005B"/> <hi>O mulier, magna est fides tua 
 <note>(Ibid., 28)</note>
            </hi>: ( <hi>supple,</hi> 
ut) salutis suae scilicet ipsa jam certa, quin etiam de
gentium congregatione confidat: quo in tempore ita
credentes, mox ut puella, ab omni dominatu immundorum
spirituum liberabuntur. Et continuo facti fides
sequitur. Nam post praefiguratam in Chananaeae
filia gentium plebem, continuo in monte obsessi vario
genere morborum a turbis Domino offeruntur <note>(Ibid., 29 et 30)</note>,
id est, a credentibus infideles
aegrotique ut adorent et procidant instruuntur:
quibusque salus redditur, atque ad sentiendum,
contuendum, laudandum, comitandumque Deum,
omnia et mentis et corporis ministeria reformantur.</p>
          </div3>
<div3>
            <head>6.</head>
            <p>
 <hi>Jesus autem convocatis discipulis ait: Misereor
turbae huic; quia triduum est jam quod perseverat mecum,</hi> 
et reliqua <note>(Ibid., 32)</note>. Tenet ordinem cursus operandi,
sed et operibus iisdem sermonum par ratio
succedit. In filia enim Chananaeae, Ecclesiae formam
constitutam meminimus: et consequentis populi curationem,
concursum aegrotarum gentium esse tradidimus.
Nunc ergo diligenter et dicta Domini et facta
tractanda sunt: ut videamus an superior res atque
sermo ita, ut a nobis intelligi traditus est, etiam
ex consequentibus ejusdem intelligentiae accipiat
auctoritatem. Miseretur turbae Dominus, quod triduo
secum maneat: quam dimittere jejunam non vult, ne
in via prae inedia deficiat. Causantur discipuli panes
non esse tantos, quibus expleri saturarique possit <note>(Ibid., 33)</note>.
Percontatus est <emph>746</emph> Dominus quot panes
haberent. Responderunt illi, septem panes esse,
et paucos pisces. Turbis jubetur in terram discumbere:
et Dominus panes ac pisces accipiens gratias
egit, ac fredit, et discipulis praefracta ut offerrent dedit <note>(Ibid., 34 36)</note>.
Sed fragmenta panum septem paucorumque
<pb n="1006A"/>
piscium explent virorum quatuor millia
ita tamen, quod replendis septem sportis praefractus
panis, saturatis omnibus, abundavit <note>(Ibid., 37)</note>.</p>
          </div3>
<div3>
            <head>7.</head>
            <p>
 <hi>Supra Israelitarum, nunc gentium fides exprimitur.</hi> --Et occurrunt quidem multa quae nova sunt <note>(collata cum eo quod Matth. XIV, XV, etc., enarratum
est)</note>.
Discipuli unius diei jejunium miserantes; quinque
millia virorum ad coemendos cibos remitti in
castella voluerunt: nunc toto triduo tacent. Et deinceps
foeno superior turba substernitur: haec accumbit
in terra. Illic quinque panes, hic septem offeruntur:
illic duo pisces, hic indefinitus, sub paucitatis
tamen significatione, numerus est. Illic quinque millia
virorum, hic quatuor: illic duodecim cophini,
hic septem sportae repletae. Et superioribus quidem
<pb n="1006B"/>
puto esse responsum, et omnia juxta personam populi
congruenter esse subjecta. Nunc quoque competentem
rei atque causae rationem afferre tentemus:
ut quemadmodum illa Judaicae credentium congruunt
plebi, ita haec populo gentium comparentur.</p>
          </div3>
<div3>
            <head>8.</head>
            <p>
 <hi>Baptizandorum fidei professio. Jejunium passionis
dominicae tempore.</hi> --Ordo igitur idem in sermone
Domini est, qui in consequenda gratia manet.
Venturi enim ad baptismum, prius confitentur credere
se in Dei filio et in passione ac resurrectione
ejus: et huic professionis sacramento fides redditur.
Atque ut hanc verborum sponsionem quaedam rerum
ipsarum veritas consequatur, toto in jejuniis passionis
dominicae tempore demorantes, quadam Domino
compassionis societate junguntur. Igitur sive sponsionis
<pb n="1006C"/>
sacramento, sive jejunio, omne illud passionis
dominicae cum Domino agunt tempus.</p>
          </div3>
<div3>
            <head>9.</head>
            <p>
 <hi>Apostolorum de salute Israel sollicitudo.</hi> --Et
hujus spei atque comitatus Dominus misertus, ait
triduo secum esse. Quos ne in vitae saecularis cursu,
id est, in viae opere defectio labefactaret, vult cibo
suo alere, atque ad peragendam totius itineris fortitudinem
panis sui virtute firmare: conquerentibus
discipulis, panes in deserto nullos esse. Atquin in superioribus
exemplum sumpserant, nihil impossibile
Deo esse. Sed gestorum causae rationem interioris
intelligentiae moliuntur. Quantus enim apostolorum
in salvando Israel favor fuerit, beatissimi Pauli epistolae
docent <note>(Rom. IX, 3)</note>: atque ideo eodem demorante,
nunc in concursu gentium et de pane causatio,
<pb n="1006D"/>
et de jejunio silentium introducitur.</p>
          </div3>
<div3>
            <head>10.</head>
            <p>
 <hi>Panes septem Spiritus sancti septem dona. Pisces
indefiniti, diversa charismata. Gentes ex quatuor
orbis partibus vocandae.</hi> --Panes igitur septem offeruntur.
<pb n="1007A"/>
Nulla enim ex lege et prophetis gentibus salus
sumitur, sed per gratiam Spiritus vivunt, cujus
septiforme, ut per Esaiam traditur, munus est,
Ergo Spiritus per fidem salus gentibus est <note>(Esai. XI, 2)</note>.
Quae in terram recumbunt; nullis enim
legis operibus fuerant ante substratae: sed peccatorum
et corporum suorum origini inhaerentes, ad donum
Spiritus septiformis vocantur. <emph>747</emph> Indefinitus
piscium numerus, diversorum donorum et charismatum
 partitiones ministrationesque significat:
quibus fides gentium gratiarum diversitate satiatur.
Sed quod septem sportae replentur; redundans et
multiplicata septiformis Spiritus copia indicatur, cui
quod largiatur exuberet: fitque saturatis nobis ditior
semper et plenior. Quod vero quatuor millia virorum
<pb n="1007B"/>
congregantur, multitudo, innumerabilium ex
quatuor orbis partibus intelligitur. Ad formam enim
futuri in tot partium millia plebs dinumerata satiatur,
quotidem de partibus ad coelestis cibi donum
concursura essent millia crediturorum. Turba igitur
dimittitur satiata et expleta. Et quia omnibus diebus
vitae nostrae nobiscum Dominus manet, navem, id
est Ecclesiam, credentium plebe comitatus ingreditur.
</p>
          </div3>
        </div2>

<div2>
          <head>CAPUT XVI. <hi>De Jonae prophetae signo, et de fermento Pharisaeorum, de confessione Petri et benedictione Domini, et de se abnegando qui Christum sequi voluerit.</hi> </head>
<div3>
            <head>1.</head>
            <p>
 <hi>Christi dignoscendi nota, operum virtus.</hi> -- <hi>Et accesserunt
<pb n="1007C"/>
ad eum Pharisaei et Sadducaei tentantes, et
rogaverunt eum, ut signum de coelo illis ostenderet,</hi> et
reliqua <note>(Matth. XVI, 1)</note>. Adsunt Pharisaei et Sadducaei
legis fiducia insolentes dedignantesque opera
virtutum fidei, signum ostendi sibi de coelo precantur.
Humilitatem in Christo carnis et corporis contuentes,
doctrinam ex his quae sub hominis habitu
gerebat dedignantur accipere. Quorum insolentiam
et inanitatem irridens, multa eos de natura coeli conjicere
solere respondit, cum rubicundo aut ortu aut
vespere serenum nimbosumve pronutient <note>(Ibid., 2)</note>:
porro autem ignorare eos temporum signa <note>(Ibid., 4)</note>,
cum omnis lex et prophetae adventus sui indicia
ex operum quae gereret admiratione significent: ut
quemadmodum fidem tempestatis coeli vel matutini
<pb n="1007D"/>
vel vesperis rubor redderet; ita manifestam temporum
cognitionem virtutum atque operum indicia
praestare deberent.</p>
          </div3>
<div3>
            <head>2.</head>
            <p>
 <hi>Jonas Christi figura.</hi> --Sed ortus e coelo signum
his terrestre constituit, ut eos intra confessionem
humilitatis corporeae contineret, dandum dicens Jona
signum: Huic se Dominus comparat, quem ad futurae
<pb n="1008A"/>
passionis effectum in praedicationem poenitentiae
ad Ninivitas pari specie praemiserat. Namque Jonas
ventis desaevientibus projectus e navi est, et devoratus
a ceto, et post triduum vivus emissus, non retentus
a monstro, non cibi conditione confectus: sed
contra humani corporis naturam integer et illaesus
in auras superas virtute dominicae praefigurationis
evadit. Hoc ergo potestatis suae signum constitutum <emph>748</emph> 
 esse demonstrat, ipse remissionem
peccatorum per poenitentiam praedicans, de Jerusalem
vel Synagoga immundorum spirituum dominante
flatu ejiciendus, et Pilati potestati, id est, saeculi judicio
tradendus: et a morte tamquam elementi ejusdem
monstro glutiendus: et post triduum ex ea, contra
conditionem hominis quem assumpserat non retentus,
<pb n="1008B"/>
vivus atque incorruptus emergens. Ea igitur,
quae in homine de conceptu virginis sumpto divinarum
erant plena virtutum, cognosci atque intelligi de se
voluit et prophetae signo et hominis exemplo.</p>
          </div3>
<div3>
            <head>3.</head>
            <p>
 <hi>In legis operibus spes nulla, ubi veritas contigit.</hi> -- <hi>Et relictis illis abiit <note>(Ibid., 4)</note>
            </hi>. Non sicut locis
aliis legitur, dimissis turbis abiit: sed quia infidelitatis
error insolentium animos obtinebat, non dimisisse
eos scribitur, sed reliquisse. <hi>Et cum venisset
trans fretum, obliti sunt discipuli ejus panes accipere.
Jesus autem dixit illis: Attendite vobis a fermento
Pharisaeorum et Sadducaeorum <note>(Ibid., 5, 6)</note>
            </hi>.
Absoluta omnis de fermento Pharisaeorum et Sadducaeorum
obscuritas est. Quod autem abstinere se
eo apostoli jubentur, non admisceri doctrinae Judaeorum
<pb n="1008C"/>
monentur; quia legis opera in effectum fidei
et in praeformationem rerum consequentium constituta
sint: ut in quorum tempora atque aetatem
veritas contigisset, nihil ultra in veritatis similitudine
spei positum arbitrarentur; ne doctrina Pharisaeorum
Christum nesciens, effectus veritatis evangelicae
corrumperet.</p>
          </div3>
<div3>
            <head>4.</head>
            <p>
 <hi>Filius et Deus aeternus et natus est.</hi> -- <hi>Venit autem
Jesus in partes Caesareae Philippi, et interrogabat
discipulos suos,</hi> et reliqua <note>(Ibid., 13)</note>. In processu
sermonis atque operis absolutius discipulis cognitionem
suam ( <hi>id est,</hi> sui) praestat, et quamdam intelligendi
se formam rationemque constituit. Est autem
haec vera et inviolabilis fides, ex Deo aeternitatis
(cui ob id quod semper filius fuerit, semper et jus
<pb n="1008D"/>
patris et nomen sit; ne si non semper filius, non
semper et pater sit) Deum filium profectum fuisse, cui
sit ex aeternitate parentis aeternitas. Nasci autem eum
voluntas ejus fuit <note>(V. l. III de Trin., n. 4)</note>, cujus in
virtute ac potestate inerat ut nasceretur. Est ergo filius
Dei ex Deo Deus, unus in utroque: theotetam
enim, quam deitatem Latini nuncupant, aeterni <emph>749</emph> 
<pb n="1009A"/>
ejus parentis, ex quo nascendo est profectus, accepit.
Accepit autem hoc quod erat: et natum est
Verbum quod fuit semper in Patre. Atque ita Filius
et aeternus et natus est: quia non aliud in eo natum
est, quam quod aeternum est.</p>
          </div3>
<div3>
            <head>5.</head>
            <p>
 <hi>Filius Dei est et filius hominis.</hi> --Hunc igitur
assumpsisse corpus, et hominem factum esse, perfecta
confessio est: quia sicut aeternitas naturae nostrae
corpus accepit; ita cognoscendum est, naturam
corporis nostri aeternitatis assumere posse virtutem.
Igitur quia summum in fide ista bonum est; a discipulis
requirit quem se homines esse dicerent: et
adjecit, <hi>hominis filium.</hi> Haec enim confessionis tenenda
ratio est, ut sicut Dei filium, ita et filium
hominis meminerimus: quia alterum sine altero
<pb n="1009B"/>
nihil spei tribuit ad salutem.</p>
          </div3>
<div3>
            <head>6.</head>
            <p>
 <hi>Petri juxta Christi placitum confessio.</hi> --Editis
itaque, quae diversae de eo erant, hominum opinionibus,
quid de se ipsi sentiant quaerit. Petrus respondit: <hi>Tu es Christus filius Dei vivi 
 <note>(Ibid., 17)</note>
            </hi>. Sed
Petrus conditionem propositionis expenderat. Dominus
enim dixerat: <hi>Quem me homines esse dicunt,
filium hominis?</hi> Et certe filium hominis contemplatio
corporis praeferebat: sed addendo, <hi>quem me esse
dicunt,</hi> significavit, praeter id quod in se videbatur,
esse aliud sentiendum; erat enim hominis filius.
Quod igitur de se opinandi judicium desiderabat?
Non illud arbitramur, quod de se ipse confessus est:
sed occultum erat de quo quaerebatur, in quod se
credentium fides debebat extendere.</p>
          </div3>
<div3>
            <head>7.</head>
            <p>
 <hi>Confessionis merces.</hi> 
<pb n="1009C"/>--Et dignum plane confessio
Petri praemium consecuta est, quia Dei filium
<pb n="1010A"/>
in homine vidisset. Beatus hic est, qui ultra
humanos oculos et intendisse et vidisse laudatus
est: non id quod ex carne et sanguine erat contuens,
sed Dei filium coelestis patris revelatione conspiciens;
dignusque judicatus, qui quod in Christo
Dei esset, primus agnosceret. O in nuncupatione
novi nominis felix Ecclesiae fundamentum, dignaque
aedificatione illius petra, quae infernas leges, et
tartari portas, et omnia mortis claustra dissolveret!
O beatus coeli janitor, cujus arbitrio claves aeterni
aditus traduntur, cujus terrestre judicium praejudicata <emph>750</emph> 
 auctoritas sit in coelo: ut quae in terris
aut ligata sint aut soluta, statuti ejusdem conditionem
obtineant et in coelo.</p>
          </div3>
<div3>
            <head>8.</head>
            <p>
 <hi>Divitatis Christi testes lex et prophetae, resurrectionis
apostoli.</hi> 
<pb n="1010B"/>--Jubet etiam discipulis, ne cui
loquantur quod ipse est Christus <note>(Ibid., 20)</note>: alios
enim Spiritus sui esse testes oportebat, legem
videlicet et prophetas. Caeterum resurrectionis testimonium
proprium est apostolorum. Et quia scientium
in Spiritu Christum beatitudo monstrata est;
negatae rursum humilitatis et passionis ejus periculum
declaratur.</p>
          </div3>
<div3>
            <head>9.</head>
            <p>
 <hi>Christus Deus et homo confitendus.</hi> --Nam cum
praedicare coepisset, oportere se Jerosolymam ire,
pati deinde plura a senioribus plebis, et a Scribis et
principibus sacerdotum, occidi etiam, et post diem
tertium resurgere <note>(Ibid., 21)</note>, apprehendens eum
Petrus, ait: <hi>Absit a te, Domine, non erit istud. At
ipse conversus, Petro dixit: Vade retro post me, satana,
<pb n="1010C"/>
scandalum mihi es <note>(Ibid., 22, 23)</note>
            </hi>. Ut Dei munus
est, Christum in Spiritu Deum nosse; ita
<pb n="1011A"/>
diaboli opus est Christum in homine nescire. Atque
ejusdem periculi res est, vel corpus negare sine
Deo, vel Deum negare sine corpore. Corpus autem
carnis hujus in aeternitate Spiritus Deo nullum est:
verum humanae salutis causa Christus in corpore
est, quod assumpsit ex homine.</p>
          </div3>
<div3>
            <head>10.</head>
            <p>
 <hi>Diabolus auctor infidelitatis Petri. A Christo
cum opprobrio revincitur.</hi> --Igitur post praedicationem
passionis accipiens diabolus facultatem (usque
ad tempus enim ab eo secesserat), quia incredibile
satis apostolis videretur, eum in quo Deus
erat esse passibilem, sumens hanc humanae infidelitatis
occasionem, opinionis istius Petro insinuavit
affectum. Denique ita passionem detestatus est, ut
dixerit, <hi>Absit:</hi> quo verbo, rerum detestandarum
<pb n="1011B"/>
exsecratio continetur. Sed sciens Dominus diabolicae
artis instinctum, Petro ait: <hi>Vade retro post me:</hi> id
est, ut exemplo se passionis sequatur. In eum
vero per quem opinio haec suggerebatur conversus,
adjecit: <hi>Satana scandalum mihi es.</hi> Non enim convenit
existimare, Petro satanae nomen et offensionem
scandali deputari post illa indultae et beatitudinis et
potestatis tanta praeconia. <emph>751</emph> Sed quia infidelitas
omnis diaboli opus est; Petri responsione Dominus
offensus, cum opprobrio nominis, infidelitatis istius
est detestatus auctorem.</p>
          </div3>
<div3>
            <head>11.</head>
            <p>
 <hi>Felix sui damnum. Crux saltem voluntate tollenda.</hi> -- <hi>Tum Jesus dixit discipulis suis: Si quis
vult post me venire, abneget se ipsum,</hi> et reliqua <note>(Ibid., 24)</note>.
O beatum damnum, et jactura felix! Ditescere
<pb n="1011C"/>
nos Dominus detrimento animae et corporis
voluit, et esse sui similes hortatur: quia ipse in figura
Dei constitutus, usque ad mortem humilis et obediens
<pb n="1012A"/>
factus, principatum potestatis totius quae in
Deo est, accepit. Sequendus igitur est cruce assumpta:
et passionis suae si non forte, attamen voluntate
comitandus est. Quid enim prodest occupasse
mundum, et toto terrenae potestatis dominatu opibus
 saeculi incubare, si perdenda anima, et suscipiendum
vitae detrimentum est <note>(Ibid., 26)</note>? Quae autem
commutatio pro anima, cum fuerit amissa,
Quaeretur? Cum angelis enim Christus aderit, reddens
singulis ut merebuntur. Quid afferemus ad vitam?
Praeparatos credo terrenarum opum futuris
commerciis thesauros, ambitiosos dignitatum famaeque
titulos, aut veteres delicatae nobilitatis imagines?
Neganda sunt haec omnia, ut melioribus abundemus:
et contemptu universorum Christus sequendus
<pb n="1012B"/>
est, et aeternitas spiritalium, terrenorum
damno est comparanda.
</p>
          </div3>
        </div2>

<div2>
          <head>CAPUT XVII. <hi>Ubi in monte cum Moyse et Elia videtur, et vox de coelo auditur, ubi puerum lunaticum solvit, de credentium fide, de didrachma postulata, et statere in ore piscis.</hi> </head>
<div3>
            <head>1.</head>
            <p>
 <hi>Praecepta superiora non mediocri debebant auctoritate
firmari; indulto gloriae pignore mulcentur.</hi> -- <hi>Amen, amen dico vobis, quoniam sunt aliqui de adstantibus
istis, qui mortem non gustabunt, donec videant
filium hominis venientem in regno suo <note>(Matth. XVI,
28)</note>
            </hi>. Docet Dominus et <emph>752</emph> rebus et verbis: et fidem
spei nostrae aequaliter sermo atque opus instruunt.
<pb n="1012C"/>
Grave enim onus infirmitati humanae imposuerat,
ut cum sensum vitae homines ex vivendi
affectu habere coepissent, fructum ejus qui praesens
<pb n="1013A"/>
corporibus blandiebatur ammitterent negarentque
se sibi, id est, quod esse coepissent, esse se nollent;
cum sensus hujus exordium ex affectu voluntatis
habuissent: deinde opinionem spei ambiguae incertaeque
sequerentur; cum in his, quae praesentia haberentur,
illecebrae gandii blandientis existerent.
Opus ergo erat veri ac manifesti exempli auctoritate,
ut contra vim sensumque judicii optabile
fieret praesentium damnum, lucro deinceps non ambiguo
futurorum. Igitur postquam et tollendam crucem,
et perdendam animam, et damno mundi commutandam
vitae aeternitatem monuerat, conversus
ad discipulos, ait aliquos ex his futuros, qui gustaturi
mortem non essent, donec filium hominis in
regni sui gloria contuerentur. Ex conditione autem
<pb n="1013B"/>
gustatus, tenuem quamdam fidelibus libationem
mortis ostendit. Itaque verba res sequitur.</p>
          </div3>
<div3>
            <head>2.</head>
            <p>
 <hi>Transfiguratio. Cur tres apostoli assumpti. Cur
ex Sanctis Moyses tantum et Elias adsint.</hi> --Nam post
sex dies, Petrus, Jacobus et Johannes assumuntur
seorsum, et in excelso monte consistunt <note>(Matth.
XVII, 1)</note>: ipsisque inspectantibus Dominus transfiguratur,
et toto claritatis suae habitu circumsplendet.
Et in hoc quidem facti genere, servatur et ratio et
numerus, et exemplum. Nam post dies sex, gloriae
dominicae habitus ostenditur: sex millium scilicet
<pb n="1014A"/>
annorum temporibus evolutis, regni coelestis honor
praefiguratur. Tribusque assumptis, de trium origine,
Sem, Cham et Japhet, futura electio populi
ostenditur. Quod autem Moyses et ex omni
sanctorum numero assistunt; <emph>753</emph> medius inter legem
et prophetas Christus in regno est; cum his
enim Israelem, quibus testibus praedicatus est, judicabit:
simulque ut et humanis corporibus decreta
esse resurrectionis gloria doceretur, cum quando
Moyses conspicabilis astitisset. Ipse autem Dominus
fit nive ac sole candidior <note>(Ibid., 2)</note>, supra opinionem
scilicet nostram coelestis luminis splendore
conspicuus. Petro autem, ut tria illic tabernacula
fierent offerenti, nihil respondetur <note>(Ibid., 4)</note>: nondum
enim ut in hac gloria consisteretur erat tempus.</p>
          </div3>
<div3>
            <head>3.</head>
            <p>
 <hi>Christi praecepta audienda. Silentium cur Apostolis
imperetur.</hi> 
<pb n="1014B"/>--Sed loquente adhuc eo, nubes eos
candida inumbravit, et divinae virtutis spiritu ambiuntur <note>(Ibid., 5)</note>.
Hunc esse filium, hunc dilectum,
hunc complacitum, hunc audiendum, vox de nube
significat: ut idoneus ipse praeceptorum talium auctor
esset, qui post saeculi damnum, post crucis voluntatem,
post obitum corporum regni coelestis
gloriam ex mortuorum resurrectione facti confirmasset
exemplo. Territos deinde et consternatos
<pb n="1015A"/>
elevavit: et solum contuentur, quem medium
constitisse inter Moysen et Eliam viderant. Ad futuri
enim formam, atque ad facti fidem, Moyses et Elias
in monte constiterant. Silentium enim rerum gestarum
quas viderant imperat, donec cum a mortuis
resurgeret <note>(Ibid., 9)</note>; (hoc enim fidei praemium reservabatur,
ut honor redderetur iis, apud quos non
levis sola praeceptorum auctoritas reperiretur); infirmos
enim senserat ad vocis auditum: ut cum
essent Spiritu sancto repleti, tunc gestorum spiritalium
testes essent.</p>
          </div3>
<div3>
            <head>4.</head>
            <p>
 Solliciti etiam de temporibus Eliae requirunt <note>(Ibid., 10)</note>.
Quibus respondet Eliam esse venturum,
et restituere universa <note>(Ibid., 11)</note>, id est reliquum,
quod deprehenderit ex Israel, ad cognitionem Dei revocaturum.
<pb n="1015B"/>
Sed in virtute ac spiritu Eliae <emph>754</emph> Johannem
venisse significat, in quo ( <hi>in quem</hi> ) gravia
quaeque atque aspera exercuissent: ut Domini adventum
praenuntians, passionem quoque praecurreret et
injuriae et vexationis exemplo.</p>
          </div3>
<div3>
            <head>5.</head>
            <p>
 <hi>Et cum venisset ad turbam, accessit ad eum homo
genibus provolutus, dicens: Domine, miserere filio
meo <note>(Ibid., 14)</note>
            </hi>. Reverso ad turbas Domino, a patre
genibus advoluto puer offertur daemoniacus, frequenter
et in aquam decidens et in ignem, cui curationem
afferre discipuli non potuerint. Objurgatis his, et increpato
daemone, sanus puer factus est.</p>
          </div3>
<div3>
            <head>6.</head>
            <p>
 <hi>Apostolorum fides primum imperfecta.</hi> --Crediderant
quidem Apostoli: nondum tamen erant perfectae
fidei. Nam Domino in monte demorante, et ipsis
<pb n="1015C"/>
cum turba residentibus, quidam tepor eorum
fidem relaxaverat; atque idcirco ait: <hi>Generatio <note>(Ibid., 16)</note> 
 incredibilis et perversa, quousque ero vobiscum <note>(V. l. VI de Trin., n. 23)</note>
            </hi>?
quia, absente se,
antiquae infidelitatis consuetudo subrepserat. Docet
igitur, eos nihil salutis afferre posse, qui medio
Evangeliorum et iterati adventus sui tempore, a
<pb n="1016A"/>
fide tamquam Domino absente decesserint.</p>
          </div3>
<div3>
            <head>7.</head>
            <p>
 <hi>Diabolus in profundum inferni a quibus ejiciendus.</hi> --Denique quaerentibus a se, cur daemonium
ejicere non potuissent, respondit, de inopia fidei
effectum esse ne possent <note>(Ibid., 18 et 19)</note>: quae si in
illis tamquam granum sinapis esset, monti huic, ut
a loco in locum transiret, cum efficiendi potestate
praeciperent. Sed jam de monte decesserat, et inter
turbas haec loquebatur. Itaque et se granum sinapis
nuncupavit omnium minimum, et diabolum montem
cognominavit: quia in illo spiritales nequitiae sunt
coelestesque virtutes per eos ejiciendae, et in altitudinem
maris tamquam in profundum inferni abjiciendae,
quos in hanc efficaciam jejunium et oratio
prosequentur.</p>
          </div3>
<div3>
            <head>8.</head>
            <p>
 <hi>Apostolorum nomine Pharisaei et Scribae tractantur.</hi> 
<pb n="1016B"/>--Tenebimus quoque etiam cum ordinem, ut
sub discipulorum nomine, Pharisaeorum et Scribarum
persona tractetur. Quibus lex curandum ut discipulis
populum, tamquam pater filium, cum Dominus
abesset, obtulerit. Qui peccatis dominantibus,
nunc in ignem judicii decidebat, nunc in aquam diurnarum
 sordium suarum consuetudine mergebatur.
Hi igitur nihil opis attulerunt: quia demorante
 Moyse cum Domino in monte, effecti
fuerant infideles. Et ut typica ratio impleretur, discipuli
mirantur se ejicere daemonem non potuisse: <emph>755</emph> 
 cum omnis potestas non solum daemonum fugandorum,
verum etiam mortuorum excitandorum
esset indulta. Quia vero ultra cum his lex futura non
<pb n="1016C"/>
esset, ait: <hi>generatio incredibilis et perversa</hi> (non utique
ad eos quos sanctificaverat, videtur haec loqui), <hi>quo usque,</hi> 
 inquit, <hi>ero vobiscum?</hi> Quia fidem non habentes,
ipsam illam, quam habebant, amissuri erant
legem. Quam fidem si in se habuissent, quia ipse est
granum sinapis, verbi virtute hoc peccatorum onus,
et gravem infidelitatis molem, ab eo qui offerebatur
<pb n="1017A"/>
populo ejicientes, tamquam in mare montem, sic ad
conversationem gentium et saeculi transtulissent.</p>
          </div3>
<div3>
            <head>9.</head>
            <p>
 <hi>Ipsis autem conversantibus in Galilaea, dixit Jesus:
Futurum est ut filius hominis tradatur in manus
hominum <note>(Ibid., 21)</note>
            </hi>. Sequitur moestitia cognitionem
passionis: nondum enim sacramentum ineundae crucis,
resurrectionis virtute fuerat revelatum.</p>
          </div3>
<div3>
            <head>10.</head>
            <p>
 <hi>Didrachmi solutio lege sancita quid significet.</hi> -- <hi>Et cum venisset Jesus Capharnaum, accesserunt qui didrachma exigebant ad Petrum <note>(Ibid., 23)</note>
            </hi>. Dominus
didrachma solvere postulatur: hoc enim omni Israel
lex pro redemptione animae et corporis constituerat
in ministerio templi servientium <note>(Exod. XXX, 12)</note>.
Sed lex, ut scimus, futurorum umbra est. Non enim
aeris praetium Deus desiderabat: ut per tam exiguam
<pb n="1017B"/>
impensam criminibus corporis atque animae quaedam
redemptio concederetur. Ut igitur inscriptos nos et
professos et Christi nomine consignatos offerremus
in Christo, qui verum Dei templum est, pro testimonio
filii Dei hujus didrachmae oblatio constituta
est.</p>
          </div3>
<div3>
            <head>11.</head>
            <p>
 <hi>Christus redemptor redemptionis pretio non eget.</hi> --Itaque Petrum post conventionem silentem, tali
eum sermone praevenit: <hi>Quid tibi videtur, Simon?
Reges terrae a quibus accipiunt tributum aut censum?</hi> 
etc. <note>(Ibid., 34)</note>. Numquid ambiguum est, filios
regum tributis obnoxios non esse; et quibus regni
haereditas est, eos esse liberos a servitute? Sed sermo
interius intendit. Postulabatur didrachma a populo.
Lex enim in eam fidem, quae per Christum erat revelanda,
<pb n="1017C"/>
concluditur. Ergo haec eadem didrachma,
consuetudine legis, tamquam ab homine poscebatur
a Christo. Sed ut ostenderet, legi se non esse subjectum,
et ut in se paternae dignitatis gloriam contestaretur,
terreni privilegii posuit exemplum: censu
aut tributis regum filios non <emph>756</emph> teneri, potiusque
se redemptorem animae nostrae corporisque esse,
quam in redemptionem sui aliquid postulandum;
quia regis filium extra communionem oportere esse
reliquorum scandalum igitur praestat ut solvat,
caeterum debito legis est liber <note>(Ibid., 26)</note>.</p>
          </div3>
<div3>
            <head>12.</head>
            <p>
 Deinde sub rerum praesentium effectu, et
significantiam legis, et constantiam evangelicae libertatis
exposuit: ut cognosci promptum esset, quid
didrachma praefiguraret in lege. Ire Petrus jubetur
<pb n="1017D"/>
ad mare, hamumque mittere, et primi piscis ascendentis
os requirere, repertumque in eo staterem pro
<pb n="1018A"/>
se ac Domino offerre. Didrachma Dominus postulatur,
id est, denarios duos; cur staterem (quatuor
denarios complectentem) Petrus offert? Deinde
cum primum piscem admonetur inquirere, ascensuri
ostenduntur et plures. Numquid etiam natura
piscium ferret, ut in littore fortuito repertum staterem
ore potius contineret, non intra viscera conderet?
Subest igitur efficiendis praesentibus rebus ratio
interior.</p>
          </div3>
<div3>
            <head>13.</head>
            <p>
 Destinatus enim ad praedicationem Petrus, et
piscator hominum factus, doctrinae hamum misit in
saeculo, quo appositi sibi dulcedine vagos ex eo
fluctuantesque protraheret. Huic adhaesit beatus ille
primus martyr hamo, qui ore suo quadrigeminum
denarium continebat: id est, evangelici numeri
<pb n="1018B"/>
unitate, Dei gloriam Dominumque Christum in passione
contuens praedicabat. Stephanus igitur primus
ascendit, Stephanus staterem ore continuit: in quo
etiam didrachma novae praedicationis, tamquam duo
denarii habebantur. Hoc lex praefigurabat, hujus veritatis
umbram, tamquam corporis imaginem circumferebat,
haec redemptio animae et corporis designabatur:
ideoque ait: <hi>Da pro me et te:</hi> quia jam talis
non didrachma, sed stater, et pro Christo erat et pro
Christi praedicatione solvendus.
</p>
          </div3>
        </div2>

<div2>
          <head>CAPUT XVIII. <hi>De infantibus inhibitis, et de humilitate eorum assumenda, de manu et pede et oculo eruendo, de ove perdita, de corripiendis fratribus secreto primum, tum duobus testibus, postremo Ecclesia praesente. Semper ignoscendum. Qui conservum, remisso sibi a domino debito, suffocat.</hi> </head>
<div3>
            <head>1.</head>
            <p>
 <hi>Pueri credentes. Puerorum indoles. In illa die
accesserunt discipuli ad Jesum, dicentes: Quis putas
major est in regno coelorum?</hi> et reliqua <note>(Matth., XVIII,
1)</note>. Non nisi reversos in naturam puerorum introire
regnum coelorum <emph>757</emph> Dominus docet, id est, in
simplicitatem puerilem vitia corporum nostrorum
animaeque revocanda. Pueros autem, credentes omnes
per audientiae fidem nuncupavit. Hi enim patrem
sequuntur, matrem amant, proximo velle malum
nesciunt, curam opum negligunt: non insolescunt,
non oderunt, non mentiuntur, dictis credunt, et quod
audiunt verum habent. Et haec omnium affectionum
<pb n="1018D"/>
assumpta in nobis et consuetudo et voluntas, coelorum
iter pervium praestat. Revertendum igitur est ad
<pb n="1019A"/>
simplicitatem infantium: quia in ea collocati, speciem
humilitatis dominicae circumferemus.</p>
          </div3>
<div3>
            <head>2.</head>
            <p>
 <hi>Judaeis praestaret cum gentibus Deum ignorasse,
quam Christum non recepisse.</hi> --Si qui autem in
Christi nomine tales receperint, Christi recepti praemium
consequentur: <hi>Qui autem scandalizaverit unum
de pusillis istis,</hi> id est, qui offendiculum tentationis
intulerit, <hi>expedit ei ut suspendatur mola asinaria in
collo ejus, et demergatur in profundum maris <note>(Ibid., 6)</note>
            </hi>.
Tot tantaeque res non otiose comparatae sunt: et
mola, et asinaria, et cum ea in mari mergendus, et
hoc ei expediens. Communi omnium sensu, semper
quod expedit utile est. Quid ergo utilitatis est, mola
asinaria collo suspensa demergi? Mors enim tam
gravis proficiet ad poenam: et nescio quomodo erit
<pb n="1019B"/>
utile, id expetere quod ultimum sit malorum. Quid
ergo sentiri oporteat, quaerendum est. Molae opus,
labor est caecitatis: nam clausis jumentorum oculis
aguntur in gyrum. Et sub asini quidem nomine, frequenter
gentes cognominatas reperimus. Igitur gentes
quod agunt, nesciunt: et in vitae suae opere detentae,
caeci laboris ignorantia continentur. Judaeis
autem scientiae iter in lege praestatum est. Qui si
Christi apostolos scandalizarent, rectius illigata collo
mola asinaria demersi in mare fuissent, id est, gentium
labore depressi in ignorantia saeculi demorarentur:
quia illis tolerabilius fuerit nescisse Christum,
quam istis prophetatum non recepisse.</p>
          </div3>
<div3>
            <head>3.</head>
            <p>
 <hi>Scandalum crucis necessarium, et quam periculosum.</hi> -- <hi>Vae huic mundo ab scandalis. Necesse est enim
<pb n="1019C"/>
venire scandala; verumtamem vae homini illi, per
quem scandalum venit <note>(Ibid., 7)</note>
            </hi>. Humilitas passionis
scandalum mundo est. In hoc enim maxime ignorantia
detinetur humana, quod sub deformitate crucis
aeternae gloriae Dominum nolit accipere. Et quid
mundo tam periculosum, quam non recepisse Christum?
Verumtamen sub hominis nuncupatione,
auctorem scandali hujus Judaicum populum designat,
per quem omne hoc mundo periculum comparatur,
ut Christum in passione abnegent, quem lex et prophetae
passibilem praedicaverunt. Ideo vero necesse
esse ait venire scandala: quia ad sacramentum reddendae
nobis aeternitatis, omnis in eo passionis humilitas
esset explenda.</p>
          </div3>
<div3>
            <head>4.</head>
            <p>
 Superius autem in abscindendis manu vel pede
propinquitatum contineri nomina exposuimus <note>(cap. 4,
n. 21)</note>: atque ideo cognationem generis Israelitae <emph>758</emph> 
 relinquendam veluti quadam membrorum recisione
significat, quia per eam mundo scandala comparentur.</p>
          </div3>
<div3>
            <head>5.</head>
            <p>
 <hi>Angelorum de nobis cura.</hi> -- <hi>Videte ne contemnatis
unum de pusillis istis, qui credunt in me <note>(Ibid.,
10)</note>
            </hi>. Arctissimum vinculum mutui amoris imposuit,
ad eos praecipue qui vere in Domino credidissent.
Pusillorum enim angeli quotidie Deum vident <note>(Ibid., 11)</note>:
quia filius hominis venit salvare quae
perdita sunt. Ergo et filius hominis salvat, et Deum
angeli vident, et angeli pusillorum sunt. Fidelium
orationibus praeesse angelos, absoluta auctoritas
<pb n="1020B"/>
est. Salvatorum igitur per Christum orationes angeli
quotidie Deo offerunt. Ergo periculose ille contemnitur,
cujus desideria ac postulationes ad aeternum et
invisibilem Deum ambitioso angelorum famulatu ac
ministerio pervehuntur.</p>
          </div3>
<div3>
            <head>6.</head>
            <p>
 <hi>Ovis una errans, homo. Nonaginta novem non errantes,
angeli. Horum numerus ex hominibus perficitur.</hi> --Atque ut ingentem esse in coelis laetitiam reditu
humanae salutis ostenderet, comparationis posuit
exemplum, ejus qui oves nonaginta novem in
montibus reliquisset, et errantem unam requisisset:
qua inventa plus gaudii sit, quam habebatur in nonaginta
et novem conservatione laetitiae <note>(Ibid., 12)</note>.
Ovis una, homo intelligendus est, et sub homine
uno, universitas sentienda est. Sed in unius Adae errore
<pb n="1020C"/>
omne hominum genus aberravit; ergo nonaginta
novem non errantes, multitudo angelorum coelestium
opinanda est, quibus in coelo est laetitia et
cura salutis humanae. Igitur et quaerens hominem,
Christus est; et nonaginta novem relicti, coelestis
gloriae multitudo est: cui cum maximo gaudio errans
homo in Domini corpore est relatus. Merito
igitur hic numerus per litteram et Abrahae additur
et consummatur in Sara: ex Abram enim Abraham
nuncupatur, et ex Sarai Sara accipit nomen. In
uno enim Abraham omnes sumus: et per nos, qui
unum omnes sumus, coelestis gloriae numerus
explendus est. Atque ideo et creatura omnis <emph>759</emph> 
revelationem filiorum Dei exspectat: et ideo congemiscit
<pb n="1021A"/>
et dolet, ut numerus, qui per alpha Abrahae
additus est, et qui in alpha consummatus in Sara
est, ad coelestem constitutionem incremento credentium
impleatur.</p>
          </div3>
<div3>
            <head>7.</head>
            <p>
 <hi>Correptionis ordo in Judaeos a Deo servatus.</hi> -- <hi>Quod si peccaverit in te frater tuus, vade et corripe
eum,</hi> et reliqua <note>(Ibid., 15)</note>. Eum ordinem continendae
charitatis nobis Dominus imposuit, quem ipse in
conservando Israel tenuerat <note>(Lev. XIX, 18)</note>: jubet
enim peccantem fratrem ab eo solo, in quem peccaverit,
corripi atque objurgari. Ipse enim sacrificantem
diis alienis populum Judaicum, majestatis suae
adventu, et toto praesentis potestatis terrore corripuit.
Et tum, cum idem populus Dei propinquantis
adventum, extra montem licet positus, ferre
<pb n="1021B"/>
non potuit, inobedienti etiam unum atque duos
jussit adhiberi, ut in ore duum testium fides verbi
ac veritas maneat: quia insolenti Israel lex et prophetae
et Joannes est missus, testibusque istis ut peccare
desineret conventus est, tertio ipso Domini adventu,
tamquam coetu Ecclesiae inspectantis, admonitus
est: frustraque habitis his objurgationibus,
publicani aut ethnici vilitate negligitur.</p>
          </div3>
<div3>
            <head>8.</head>
            <p>
 <hi>Ligandi et solvendi potestas apostolis data.</hi> --Ad terrorem autem metus maximi, quo in praesens
omnes continerentur, immobile severitatis apostolicae
judicium praemisit: ut quos in terris ligaverint
id est, peccatorum nodis innexos reliquerint, et quos
solverint, confessione videlicet veniae receperint
in salutem <note>(Matth., XVIII, 18)</note>; hi apostolicae conditione
<pb n="1021C"/>
sententiae in coelis quoque aut soluti sint aut
ligati.</p>
          </div3>
<div3>
            <head>9.</head>
            <p>
 <hi>Unitatis merito nil negat Deus.</hi> --In tantum
igitur humanae pacis studuit concordiae, ut unitatis
merito omnia, quae a Deo precanda sint, impetranda
esse confirmet <note>(Ibid., 19 et 20)</note>; et ubi duo atque tres
<pb n="1022A"/>
pari spiritu ac voluntate collecti sint, ibi se medium
eorum polliccatur futurum. Ipse enim pax atque charitas,
sedem atque <emph>760</emph> habitationem in bonis et pacificis
voluntatibus collocabit.</p>
          </div3>
<div3>
            <head>10.</head>
            <p>
 <hi>Deus sine modo nobis ignoscens, vult et nos sine
modo aliis ignoscere. In Cain homicidarum, in Lamech
Deicidarum poena est adumbrata.</hi> --Quaerenti deinde
Petro, an peccanti in se fratri septies remitteret,
respondit: <hi>Non usque septies, sed usque septuagiessepties <note>(Ibid., 21 et 22)</note>
            </hi>.
Omni modo ad similitudinem
nos humilitatis ac bonitatis suae instruit, et
molliendis ac frangendis turbidorum motuum notrorum
aculeis, placabilitatis suae confirmat exemplo:
quippe peccatorum omnium veniam per fidem tribuens.
Neque enim naturae nostrae vitia indulgentiam
<pb n="1022B"/>
merebantur. Ergo venia omnis ex eo est: cum
etiam ea quae in se sint peccata, post reditum confessionis
indulgeat. Solvenda quidem per Cain poena
in septuplum constituta est <note>(Gen. IV, 24)</note>: sed peccatum
illud in hominem est; in Abel enim fratrem
peccatum usque ad necem fuerat. Sed in Lamech
supplicium usque ad septuagies et septies est constitutum;
et in eo, quantum existimamus, constituta
in auctores dominicae passionis est poena. Sed Dominus
per confessionem credentium hujus criminis
veniam largitur, id est, per baptismi munus obtrectatoribus
ac persecutoribus gratiam salutis indulget:
quanto magis oportere ostendit sine modo
ac numero veniam a nobis esse reddendam, nec
cogitandum quotiens remittamus; sed ( <hi>supple,</hi> oportere)
<pb n="1022C"/>
ut irasci his qui in nos peccant, quotiens irascendi
necessitas exstilerit, desinamus? Quae utique
veniae assiduitas docet, nullum omnino penes nos
irae tempus esse oportere: quando omnium omnino
peccaminum veniam Deus nobis suo potius munere,
quam nostro merito largiatur. Neque enim fas est,
<pb n="1023A"/>
nos ex praescripto legis, dandae veniae numero concludi,
cum per Evangelii gratiam sine modo nobis
a Deo fuerit indulta.</p>
          </div3>
<div3>
            <head>11.</head>
            <p>
 Quin etiam ad perfectae bonitatis affectum
comparationis posuit exemplum, in qua servo unde
redderet non habenti, omne Dominus debitum relaxavit <note>(Ibid., 26)</note>:
conservoque suo servus ille
exiguum quod sibi debebatur extorquens, per hoc
voluntatis suae vitium donum munificentiae Domini
 et liberalitatis amisit. Absoluta autem
comparationis ejus est ratio, atque ab ipso Domino
omnis exposita est.
<emph>761</emph> </p>
          </div3>
        </div2>

<div2>
          <head>CAPUT XIX. <hi>Uxorem non debere dimittere, de eunuchis, de infantibus inhibitis. Divitem difficile introire in regnum coelorum.</hi> </head>
<div3>
            <head>1.</head>
            <p>
 <hi>Cur Galilaeos in Judaeae finibus curet Christus.</hi> -- <hi>Et factum est, cum locutus esset sermones istos Jesus,
transtulit se in Galilaeam, et venit in fines Judaeae,</hi> 
etc. <note>(Matth. XIX, 1)</note>. Galilaeos in Judaeae finibus
curat. Potuerat namque aegrotorum turbas non fatigare,
et intra ipsam Galilaeam opem ferre debilibus:
sed typica ratio etiam locorum erat explenda privilegiis,
ut peccata gentium in eam veniam quae
Judaeae parabatur admitteret.</p>
          </div3>
<div3>
            <head>2.</head>
            <p>
 <hi>Tunc accesserunt ad eum Pharisaei, tentantes
eum, et dicentes: Si licet homini dimittere uxorem
suam quacumque ex causa <note>(Ibid., 3)</note>
            </hi>? In eo sermone,
qui de uxore et de repudio est, occurrit illud, aliter
<pb n="1023C"/>
scriptum esse in Genesi <hi>(II, 24)</hi>, quam nunc in praesens
Dominus sit locutus <note>(Matth. XIX, 4 et 5)</note>. Illic
enim sub verbis Adae res omnis refertur: hic Dominus
indicat ab eo, qui et hominem figuraverit et
mulierem fecerit, omnia illa dicta esse. Sed nos
secuti apostolicam auctoritatem, qui hoc mysterium
grande esse professus est, se autem in Christo atque
<pb n="1024A"/>
in Ecclesia accipere <note>(Ephes. V, 32; vid. cap. 22, n. 3)</note>,
locum hunc sicuti est intactum relinquamus. Admonemus
tamen legentem, ut quotienscumque de hac
eadem quaestione se consulat, verborum virtutes, et
quibus Dominus responderit, et quibus discipuli usi
sint, diligenter advertat: Pauli autem apostoli de hoc
affectum, vel silentis, vel interdum sub aliis locis
tractantis, expendat. Nobis circa eunuchos sermo
sit et voluntas. In uno posuit naturam, in altero
necessitatem, in tertio voluntatem <note>(Ibid., 12)</note>: naturam
in eo qui ita nascitur, necessitatem in eo qui
ita factus est, voluntatem in illo qui spe regni coelestis,
talis esse decreverit: cui nos similes effici,
si tamen possimus, admonuit.</p>
          </div3>
<div3>
            <head>3.</head>
            <p>
 <hi>Infantes, gentes a discipulis inhibentur prae favore 
Israel.</hi> 
<pb n="1024B"/>-- <hi>Tunc oblati sunt ei infantes, ut manus
his imponeret et oraret: Discipuli autem prohibebant
eos,</hi> et reliqua <note>(Ibid., 13)</note>. Novum est, discipulos
prohibuisse ne infantes ad Christum accederent, qui
offerebantur ut super eos manum imponeret et oraret.
Res evangelica, ut diximus, inter praesentis et
futuri effectum, mediam utrique rei et congruam
rationem temperavit: ut his, quae efficiebantur,
futuri species adhaereret. Infantes quidem vere oblati
sunt, sed et vere inhibiti sunt. Sed hi gentium
forma sunt, quibus per fidem et auditum salus redditur.
Verum ex affectu primum salvandi Israel, a
discipulis inhibentur <emph>762</emph> accedere. Inhibendi quidem
voluntas placabilitati apostolicae non convenit:
sed in typicam consummationem prohibendorum
<pb n="1024C"/>
infantium subrepit instinctus. Quos Dominus ait
non oportere prohiberi, quia talium sit regnum coelorum:
munus enim et donum Spiritus sancti
per impositionem manus et precationem, cessante
legis opere, erat gentibus largiendum.</p>
          </div3>
<div3>
            <head>4.</head>
            <p>
 <hi>Judaeorum insolentia in juvene adumbrata. Christus
quatenus non bonus.</hi> -- <hi>Et ecce unus accessit
<pb n="1025A"/>
ad eum, et ait illi: Magister, quid boni faciam ut habeam
vitam aeternam?</hi> et reliqua <note>(Ibid., 16)</note>. Opportune
post sermonem superiorem; quo et infantes
inhibiti sunt, et talium regnum coelorum esse responsum
est, succedit hic juvenis, requirens quibusnam
bonis operibus vitam aeternam habere posset.
Juvenis iste et interrogavit, et insolens fuit, et rursum
moestus est factus: resque omnes, quae scriptae
sunt, gestae effectaeque sunt. Sed admonuimus ea,
quae sub Deo agebantur, praesentium effectibus consequentium
formam praetulisse: atque ita semper
in Scripturis coelestibus sermonem omnem temperatum
fuisse, ut non minus his quae gerebantur,
quam eorum quae gerenda essent similitudini conveniret.
Juvenis hic itaque formam Judaici populi
<pb n="1025B"/>
habet, in lege insolentis, et nihil praeter praecepta
Moysi spei exspectantis a Christo. Cui Dominus, in
responsione ipsa, severitatem judicii ex se futuri
protestatus est, dicens <note>(Ibid., 17)</note>: <hi>Quid me vocas
bonum? <note>(V. lib. IX de Trin., n. 16.)</note>
            </hi> Is enim, cui
necesse sit impia et iniqua punire, nomine bonitatis
abstinuit, soli hoc nomen Deo patri reservans, qui
se, judicem dando, officio severitatis exuerit: non
quod bonus et ipse non esset, sed quod congrua in
cum severitate judex esset usurus.</p>
          </div3>
<div3>
            <head>5.</head>
            <p>
 <hi>Judaei in lege gloriantes lege convincuntur nil
recti egisse.</hi> --Hunc igitur ex lege insolentem, sollicitum
de salute remittit ad legem: ut in ea ipsa, in
qua gloriaretur, intelligeret nihil se exinde recti
operis fecisse. Verbis enim legis ei Dominus respondit.
<pb n="1025C"/>
Sed adolescens, tamquam populus insolens et
glorians, in lege confidit, cui tamen obsecutus ex
nullo est. Jussus enim fuerat non occidere: prophetas
interfecerat. Non moechari: hic corruptelam
fidei, et legi adulterium intulerat, et deos alienos
adoraverat. Non furari: hic ante quam libertatem
credendi in fide Christus redderet, furto legis praecepta
dissolvit. Non falsum testem fieri: hic Christum
negavit ex mortuis. Patrem et matrem <emph>763</emph> 
jussus est honorare: hic ipse se a Dei patris atque
ab Ecclesiae matris familia abdicavit. Proximum
tamquam se amare praeceptus est: hic Christum,
qui omnium nostrum corpus assumpsit, et unicuique
nostrum assumpti corporis conditione factus
est proximus, usque in poenam crucis persecutus
<pb n="1025D"/>
est. Ut igitur his depositis, ac recisis omnibus
vitiis in legem reverteretur, est jussus.</p>
          </div3>
<div3>
            <head>6.</head>
            <p>
 <hi>Ab umbra legis ad evangelicam veritatem migrare
suadentur.</hi> --Sed respondet, haec omnia fecisse
<pb n="1026A"/>
se a juventute sua: et quaerit quid adhuc sibi
restet <note>(Ibid., 20)</note>. Sed, ut diximus, neque superiora
illa egerat ad quae remittitur, et in ipsis glorians tamquam
consummatus haec loquitur. Cui Dominus
respondet, vendenda omnia bona sua esse, et danda
pauperibus: et tunc eum futurum esse perfectum,
habiturumque thesaurum in coelis <note>(Ibid., 21)</note>. Respondetur
huic quidem juveni, pulcherrimo illo ac
maxime utili relinquendi saeculi praecepto, quo jactura
terrenae substantiae coelorum opes emendae sunt:
sed in eo quod bona sua vendere et dare pauperibus
jubetur, confidentiam legis relinquere admonetur, et
eam felici commercio mutare: et ut meminerit umbram
in ea veritatis esse, quae deinceps pauperibus,
id est, gentibus sit sub ipsius veritatis corpore
<pb n="1026B"/>
dividenda; haec autem neminem posse efficere,
nisi qui sequi coeperit Christum.</p>
          </div3>
<div3>
            <head>7.</head>
            <p>
 <hi>Quid sit quod adolescens a juventute legi se servisse
testetur.</hi> --Sed adolescens, auditis his, tristis
recessit <note>(Ibid., 22)</note>: multam enim opulentiae fiduciam
habebat ex lege. Atque in eo etiam typicae
efficientiae ratio servata est, ut cum adolescentem
hunc esse significet, ipse superius dixerit, ab omni
se juventute sua praeceptis his quae habentur in lege
servivisse: cum adolescentia intra juventutem
sit, et posterior aetatis gradus non possit intra prioris
 terminos contineri. Sed hoc ideo, ut a juventute
 hoc serviente, longum jam in opere legis populi
tempus ostenderet.</p>
          </div3>
<div3>
            <head>8.</head>
            <p>
 <hi>Israeli superbo difficilis coeli aditus.</hi> --Dehinc
<pb n="1026C"/>
Dominus cognita adolescentis moestitudine respondit,
difficile divitem venturum in regnum coelorum <note>(Ibid., 23)</note>.
Divitem se igitur Israel, ut diximus,
legis fiducia gloriabatur. Huic difficilis est aditus in
coelum, veteres opes sub Abrahae nomine inanis prosapiae
ambitione retinenti.</p>
          </div3>
<div3>
            <head>9.</head>
            <p>
 <hi>Crimen non est in habendo, sed in habendi modo.
Opum cura periculosa.</hi> --Quin etiam adjecit, camelum
facilius per foramen acus posse transire, quam coelorum
regnum divitem introire <note>(Ibid., 24)</note>. Habere
criminis non est, sed modus in habendo retinendus <emph>764</emph> 
 est. Nam quomodo impertiendum est,
quomodo communicandum, si impertiendi et communicandi
materia non relinquatur? Ergo nocenter
magis habere, quam illud ipsum habere fit crimen.
<pb n="1026D"/>
Sed periculosa cura est, velle ditescere: et grave
onus innocentia subit, incrementis opum occupata.
Rem enim saeculi, famulatus Dei non sine saeculi
ipsius vitiis assequitur. Hinc difficile est divitem
<pb n="1027A"/>
regnum coelorum adire. Atque etiam, quia uti plures
his quae habent recte possent, ea in sermone Domini
ratio servata est, ut non absolute regnum coelorum
nemo introire posset; sed intelligi posset
futurorum raritas ex difficultate. Et haec quidem ad
simplicis sensus intelligentiam pertinent: verum
eodem cursu interioris causae ordo retinendus est.</p>
          </div3>
<div3>
            <head>10.</head>
            <p>
 <hi>Cur Judaeis difficilis coeli aditus.</hi> --Adolescens,
ut diximus, insolens, ubi jacturam legis facere praecipitur,
moestus et tristis est. Est autem huic populo
crux et passio scandalum; et idcirco ipsi nihil salutis
ex ea est. Sed gloriatur in lege, et cohaeredes
gentes aspernatur, et transire in evangelicam libertatem
recusat: atque ideo difficile regnum coelorum
introibit. Pauci enim eorum, et juxta multitudinem
<pb n="1027B"/>
gentium admodum rari erant credituri: ut <note>( <hi>mss.</hi> et)</note>
difficile praeduratam in lege voluntatem, ad praedicationem
evangelicae humilitatis inflecterent.</p>
          </div3>
<div3>
            <head>11.</head>
            <p>
 <hi>Pervius est gentibus. Cameli natura.</hi> --Sed facilius
camelus per foramen acus transibit. Non convenit
camelo cum acus foramine: neque in angustiis
cavernae exiguissimae, recipi poterit belluae ingentis
informitas. Sed in primordio libri <note>(cap. 2, n. 2)</note>, sub
vestitu Johannis, in camelo gentes significari admonuimus.
Pecus enim hoc verbis obedit, metu continetur,
jejunii patiens est, et oneri suo quadam disciplinae
ratione succumbit: cujus exemplo, gentium
immanitas ad obedientiam praeceptorum coelestium
emollitur. Hae igitur angustissimum iter regni coelestis
introeunt: acus scilicet, quae est verbi novi
<pb n="1027C"/>
praedicatio, per quam corporum vulnera assuuntur,
et dissuta vestium retexuntur, et mors ipsa compungitur.
Ergo hujus novae praedicationis hoc iter est:
in quod facilius informitas gentium introibit, quam
opulentia divitis, id est, gloriantis in lege.
<emph>765</emph> </p>
          </div3>
        </div2>

<div2>
          <head>CAPUT XX. <hi>De spe apostolorum, de novissimis primis efficiendis. Ubi conducuntur operarii ad vineam. De filiis Zebedaei, de primo accubitu, de duobus caecis secus viam sedentibus.</hi> </head>
<div3>
            <head>1.</head>
            <p>
 <hi>Summa sacri textus.</hi> --Auditis itaque istis,
discipuli admirantur et metuunt, dicentes neminem
posse salvari <note>(v. 25-30)</note>. Dominus respondit, hoc
impossibile esse apud homines, possibile apud Deum.
<pb n="1027D"/>
Rursum illi dictis Domini haec reddunt: reliquisse
se omnia, et cum ipso esse. Quibus Dominus, cum
sederit in majestatis suae sede, sessuros super sedes
duodecim, ac totidem tribus Israel judicaturos spopondit;
<pb n="1028A"/>
omnibusque, qui universa reliquerint propter
nomen ejus, fructum centupli praemii reservatum:
multos autem ex novissimis primos, et ex primis futuros
novissimos.</p>
          </div3>
<div3>
            <head>2.</head>
            <p>
 <hi>Spiritaliter intelligi debet.</hi> --Multa sunt, quae
non sinunt nos simplici intellectu dicta evangelica
suscipere. Interpositis enim nonnullis rebus, quae ex
natura humani sensus sibi contrariae sunt, rationem
quaerere coelestis intelligentiae admonemur. Apostoli
dicunt, et sequi se Christum, et se omnia reliquisse:
quomodo igitur fiunt tristes, et quomodo
metuunt, dicentes salvum esse neminem posse? Namque
et ab aliis fieri poterat, si quid fecissent ipsi.
Deinde cum fecissent ipsi; quare metus vel unde susceptus
est? Additur etiam in responsione Domini,
<pb n="1028B"/>
haec apud homines impossibilia, possibilia apud
Deum. Numquid apud homines impossibilia erant,
quae et Apostoli fecisse se gloriantur, et fecisse eos
Dominus agnoscit: et deinceps plures usque ad martyrii
beatitudinem essent omnia relicturi? Aut numquid
est Deo, quo egere possit; relictumque sit aliquid,
quod jactura rerum quas habeat sit sequendum,
ut soli ipsi hoc facere possibile sit? Omnis
itaque hic sermo est spiritalis.</p>
          </div3>
<div3>
            <head>3.</head>
            <p>
 <hi>Apostolis sine Lege salus nulla videbatur.</hi> --Apostoli enim spiritaliter audientes, neminem ex
lege posse salvari, cum ipsi etiam tunc in lege
essent; nam vehemens eos amor legis favorque detinuit:
hi igitur nondum penitus evangelici mysterii
veritate comperta, metuunt neminem salvum esse
<pb n="1028C"/>
posse sine lege: quia omnem salutem etiam tunc in
lege constituant. Sed Dominus brevi absolutaque ratione,
eorumdem et ignorantiam et metum solvit,
dicens, <hi>Hoc quidem impossibile est apud homines possibile
autem apud Deum.</hi> Quid enim Judaeo tam sine
effectu videtur, ut ab homine magis <emph>766</emph> salutem
exspectanti et ex lege, quam ut in crucis scandalo
legislatio, et testamentum, et adoptio, et haereditas
negligatur? Quid autem Dei virtuti tam possibile
est, quam ut per fidem salvet, ut per aquam regeneret,
ut per crucem vincat, ut per Evangelia
adoptet, ut per resurrectionem ex morte vivificet?</p>
          </div3>
<div3>
            <head>4.</head>
            <p>
 <hi>Regeneratio quid. Centesimus fructus.</hi> --Quibus
auditis apostoli cito credunt, seseque omnia reliquisse
<pb n="1028D"/>
profitentur. Sed hanc eorum obedientiam cito Dominus
muneratur, omnem difficultatem superioris
quaestionis absolvens, cum dicit: <hi>Vos qui secuti estis
me in regeneratione judicabitis duodecim tribus
<pb n="1029A"/>
Israel.</hi> Secuti in regeneratione sunt, in lavacro baptismi,
in fidei sanctificatione, in adoptione haereditatis,
in resurrectione ex mortuis. Haec enim illa regeneratio
est, quam apostoli sunt secuti, quam lex indulgere
non potuit, quae eos super duodecim thronos
in judicandis duodecim tribubus Israel, in duodecim
patriarcharum gloria copulavit. Caeteris quoque contemptu
saeculi se sequentibus, centesimi fructus copiam
pollicetur. Hic centesimus fructus est, qui in
centesima ove cum coelesti laetitia expletur. Hic centesimus
fructus est, quem perfectae terrae ubertas
consequitur. Qui Ecclesiae honor jam in Sarae <note>(V. cap.
18, n. 6)</note> cognomento est destinatus, et jactura legis
ac fide evangelica promerendus est: atque ita <note>( <hi>subaud.</hi> 
pollicetur)</note> ex novissimis primos efficiendos,
<pb n="1029B"/>
quia novissimi efficiantur ex primis.</p>
          </div3>
<div3>
            <head>5.</head>
            <p>
 <hi>Pater familias. Vinea. Denarius. Forum.</hi> -- <hi>Simile
est regnum coelorum homini patri familias, qui exivit
primo mane conducere operarios,</hi> et reliqua. <note>(Matth.
XX, 1.)</note> Comparatio omnis per se absoluta est: sed
personis distinguenda, et discernenda temporibus est.
Patremfamilias hunc, Dominum nostrum Jesum
Christum existimari necesse est: qui totius humani
generis curam habens, omni tempore universos ad
culturam legis vocaverit. Vineam vero, legis ipsius
opus et obedientiam; denarium autem, obedientiae
ipsius praemium significari intelligimus. Et de denario
jam superius tractavimus. De vinea vero,
opportunius in consequentibus rationem afferemus.
Forum autem pro saeculo accipi res ipsa admonet,
<pb n="1029C"/>
aequabiliter turbis hominum, calumniarum, injuriarumque
contentionibus, et diversorum negotiorum
difficultatibus semper tumultuosum.</p>
          </div3>
<div3>
            <head>6.</head>
            <p>
 <hi>Quinque testamenta. Quando Christus in carne
natus sit.</hi> --In prima igitur hora, tempus constituti
testamenti ad Noe ex matutini significatione <emph>767</emph> 
noscendum est, tertia autem hora ad Abraham, sexta
ad Moysen, nona ad David et prophetas. Totidem
enim testamenta humano generi constituta per singulos
reperiuntur, quotidem ad forum enumerantur
<pb n="1030A"/>
egressus. In undecima autem hora, corporei
adventus Domini tempus ostendit; nam ex
omni numero, qui spatio est praesentis saeculi constitutus,
in eam rationem convenit ortus ejus ex Maria,
in quam undecimae horae tempus ex die est. Divisione
enim per quingentenum numerum facta, in
omni sex millium annorum summa, tempus corporei
ortus ejus undecimo divisionis totius calculo supputatur.</p>
          </div3>
<div3>
            <head>7.</head>
            <p>
 <hi>Judaei gentibus invident gratiam.</hi> --Et quidem
diversus ad undecimae horae operarios sermo est.
Primis enim, sed et caeteris dictum est: <hi>Ite ad vineam <note>(Ibid., 4)</note>
            </hi>:
merces tamen denarii cum primo constituta
est; nam caeteris, justae solutionis promissa
spes est, novissimis vero dicitur: <hi>Quid hic statis</hi> 
<pb n="1030B"/> <note>(Ibid., 6)</note>?
quia quamvis ad Israel lata lex fuerat, voluntas
tamen gentium non excludebatur a lege. Qui
responderunt: <hi>Nemo nos conduxit <note>(v. 7)</note>
            </hi>. Debitum
namque erat per orbem terrarum Evangelium praedicari,
et gentes fidei justificatione salvari. Hi igitur
mittuntur ad vineam. Et cum sero esse coepisset, donum
constitutae in totius diei labore mercedis, primi
operarii horae vesperis consequuntur <note>(v. 8)</note>.
Merces quidem ex dono nulla est, quia debetur ex
opere; sed gratuitam gratiam Deus omnibus ex
fidei justificatione donavit: verum secundum insolentiam
populi jam sub Moyse contumacis, hinc murmur
operantium est, hinc gratuitae mercedis invidia
est, quod sine longi laboris difficultate, et sub aestus
nomine non longo in eos diabolici instinctus calore
<pb n="1030C"/>
flagrante, idem praemium redhibeatur operantibus.
Sed ideo quod apud homines impossibile est, possibile
est apud Deum: ut mercedem legis optime et
inculpabiliter custoditae, donum gratiae per fidem
credentibus primis ex novissimis largiatur.</p>
          </div3>
<div3>
            <head>8.</head>
            <p>
 <hi>Et adscendens Jesus Jerosolymam assumpsit duodecim
discipulos, et ait illis: Ecce ascendimus Jerosolymam,</hi> 
et reliqua <note>(Ibid., 17 et 18)</note>. Jam sine
scandalo audituris apostolis sacramentum crucis Dominus
exponit (denique nulla hunc sermonem moestitia
<pb n="1031A"/>
consequitur): confirmatis scilicet superiore sermone,
per fidem crucis novissimos primos futuros;
divitibus autem, id <emph>768</emph> est, confidentibus legis
in eamdem crucem scandalizantibus, invium iter regni
coelorum futurum.</p>
          </div3>
<div3>
            <head>9.</head>
            <p>
 <hi>Zebedaei filiorum mater, lex; filii ejus, Judaei credentes.</hi> -- <hi>Tunc
accessit ad eum mater filiorum Zebedaei
cum filiis suis,</hi> et reliqua <note>(Ibid. 20)</note>. Non sine aliquo
momento rerum ita effectum fuisse existimandum
est, ut mater filiorum Zebedaei Dominum deprecaretur.
Numquid et filiis petendi familiaritas non erat?
Sed erat gestorum effectibus prophetandum. Apostoli
quidem jam ex lege crediderant, quae eos in fidem
evangelicam nutriverat. Itaque in matre filiorum
Zebedaei lex intelligitur quae confidentia privilegii
sui pro credentibus ex se populis deprecatur.
<pb n="1031B"/>
Quae quia superius audierat primos novissimos, et
novissimos primos futuros; deferri filiis suis orat,
ut in Domini regno unus ad dexteram ejus sedeat,
alius ad sinistram <note>(Ibid., 21)</note>. Cui Dominus respondit,
nescire eam quid oret <note>(Ibid., 22)</note>. Nihil quidem
de gloria apostolorum ambigebatur, et judicaturos
eos sermo superior exposuit. Denique in medio sermone
an calicem suum possent bibere interrogat.
Non utique de communis poculi genere loquebatur;
neque enim labor est bibere de calice: sed ille de
calice sacramenti passionis interrogat. At illi, qui
jam martyrii libertatem constantiamque retinebant,
bibituros se pollicentur. Dominus collaudans eorum
fidem ait, martyrio quidem eos secum compati posse;
<pb n="1031C"/>
sed laevae ejus ac dexterae assidere, aliis a
Deo patre fuisse dispositum <note>(Ibid., 23)</note>.</p>
          </div3>
<div3>
            <head>10.</head>
            <p>
 <hi>Qui destinati sint, ut Christo in regno assidant.</hi> 
<pb n="1032A"/> Et quidem, quantum arbitramur, ita honor iste aliis
est reservatus, quod tamen nec apostoli ab eo erunt
alieni: qui in duodecim patriarcharum sede considentes,
Israelem judicabunt. Et quantum sentire
ex ipsis Evangeliis licet, in regno coelorum Moyses
et Elias assidebunt. Nam cum spopondisset Dominus,
visuros quosdam de apostolis, antequam mortem
gustarent, filium hominis venientem in regno suo;
assumptis Petro et Jacobo et Johanne, apparuit <emph>769</emph> 
cum gloriae suae habitu, Moyse et Elia in monte
comitantibus <note>(Matth. XVI, 28)</note>. Et hos quidem eosdem
prophetas duos praevenientes adventum ejus
esse intelligimus, quos Apocalypsis Johannis <hi>(XI, 7)</hi> 
ab antichristo esse dicit: licet variae
vel de Enoch, vel de Jeremia, plurimorum exstiterint
<pb n="1032B"/>
opiniones, quod alterum eorum sicut Eliam
mori oporteat. Sed non possumus veritatis fidem,
quam Dominus tribus superioribus testibus revelavit,
sensus nostri opinione corrumpere: neque alios
venturos existimare, quam qui ad sponsionem fidei
venisse conspecti sunt. Et quamquam ultra evangelicam
veritatem non necesse sit opinari: tamen si
quis conditionem et mortis et sepulturae et sepulcri
Moysi diligenter adverterit, et secretarum Scripturarum,
secundum Apostoli auctoritatem, cognitionem
adeptus sit; intelliget omnia ita esse tractata,
ut Moyses potuerit jam videri. Et haec quidem
instruendi causa sint dicta.</p>
          </div3>
<div3>
            <head>11.</head>
            <p>
 <hi>Vocationes duae ex Judaeis; his apostoli optant
gloriae suae consortium.</hi> 
<pb n="1032C"/>--Caeterum ut ratio spiritalis
intelligentiae plena esset, pro duobus Dominum mater
<pb n="1033A"/>
oravit. Duae enim sunt vocationes ex Israel: una
discipulorum Joannis, altera per apostolos pharisaeorum.
Namque post passionem Joannis superius
legimus discipulos ejus ad Dominum transisse. Ideo
igitur pro duobus oratur, quia Evangelio Christi hae
vocationes geminae crediderunt. Post haec igitur decem
discipuli contristati sunt de fratribus duobus:
verum ipsorum duorum discipulorum nulla moestitia
est. Hoc ratio non patitur, ut alterius contumelia
alius fiat moestus. Certe etiam pro se decem moesti
esse potuissent; sub duorum enim nominibus negatum
hoc omnibus videbatur; sed typicus ordo servatus
est. Apostoli de se certi erant: ideo solum moesti
sunt de duobus, quia etiam his duabus vocationibus,
quae ex lege sunt, consortium gloriae hujus optabant.
<pb n="1033B"/>
Ita enim rationem et futuri et praesentis sermo
moderatur, ut non de se neque decem, <emph>770</emph> neque
duo solliciti scriberentur, et in decem sollicitudine de
duobus, praesentis negotii efficientiae obtemperaretur.
</p>
            <p>--12. <hi>Ad gloriam humilitate pervenitur.</hi> --Volens igitur
Dominus proprietatem nobis istius praefigurationis
ostendere, atque hanc praesumptionem eos, qui
erant ex lege venturi, de praerogativa israelitici nominis
velle praesumere; docet principatum ab his
non modo gentium capessendum, sed ministros et
servientes, et non quibus ministratum sit, ad gloriam
honoris maximi advocandos <note>(Ibid. 25)</note>: exemplo
scilicet patriarcharum et prophetarum qui servierint,
exemplo etiam apostolorum qui ministraverint,
exemplo etiam Domini qui animam suam
<pb n="1033C"/>
pro redemptione nostrae salutis impenderit. Ad gloriam
autem humilitatis istius, coenae eos et convivii
modo instruit <note>(Luc. XIV, 8)</note>: monens in locis
eminentioribus accubari non oportere, ne forte eo
adveniente qui clarior est, per dominum coenae occupato
loco cum decenti contumelia admonitus
decedat. Porro autem si in humilibus accubuerit;
advenientibus humilioribus, ad gloriam loci celsioris
accedet. Atque ita non praesumere aliquid honoris
decet, sed humilitatis operibus promereri.</p>
          </div3>
<div3>
            <head>13.</head>
            <p>
 <hi>Caeci duo, gentes ex Cham et Japhet. Deum praedicant
Christum.</hi> -- <hi>Et egredientibus illis ab Jericho,
secuta est eum turba multa: et ecce duo caeci sedentes
super viam audierunt quod Jesus transit,</hi> etc. <note>(Matth.
XX, 30)</note>. Superius per figuram duorum filiorum Zebedaei,
<pb n="1033D"/>
de Israelitico populo tractatum est, qui ex
semine Sem erat ortus. Competenter igitur caeci duo
<pb n="1034A"/>
viam adsident: populi videlicet gentium duo ex
Cham et Japhet procreati egressus et iter ejus observant,
sibique caecis visum reddi deprecantur.
Denique eos turba objurgat cur clament, et ut sileant
increpat: non quod silentium causa honoris exigerent,
sed acerbe a caecis audiunt quod negabant,
Dominum esse David filium. Illuminatis enim caecorum
mentibus Deus in homine praedicabatur, ut verum
esset quod a Domino dictum est: <hi>In judicio
mundi hujus veni, ut qui vident non videant, caeci vero
respiciant <note>(Joan. IX, 39)</note>
            </hi>. <hi>At illi magis clamant:</hi> et
demorante legis populo, vehementiorem fidei suae
protestantur calorem. Sed Dominus miseretur, et
quid volunt requirit. Illi vero aperiri oculos suos
precantur. Quibus misertus oculos contigit, et visum
<pb n="1034B"/>
cognoscendi Dei reddidit <note>(Matth. XX, 34)</note>. Atque
ut typus crediturarum gentium expleretur, coelestis
gratiae cognitione percepta, qui caeci fuerant, videntes
Dominum suum sunt secuti.
<emph>771</emph> </p>
          </div3>
        </div2>

<div2>
          <head>CAPUT XXI. <hi>De asina et pullo ejus, de ejectis a templo nummulariis, de ficu maledicta, de duobus filiis ad vineam missis, de publicanis et meretricibus.</hi> </head>
<div3>
            <head>1.</head>
            <p>
 <hi>Superiori cap. duae vocationes ex Israel, nunc
totidem ex gentibus praesignantur.</hi> -- <hi>Tunc Jesus misit
duos ex discipulis suis dicens: Ite in castellum quod
contra vos est,</hi> etc. <note>(Matth. XXI, 1 et 2)</note>. Duo discipuli ad
vicum mittuntur, ut asinam ligatam cum pullo ejus
absolvant, atque ad eum perducant: et si quis interroget
<pb n="1034C"/>
cur ita fiat, respondeant Domino necessarios,
ac statim remittendos. Post superiorem sermonem,
quo in duobus filiis Zebedaei duplicem ex Israel
vocationem significatam meminimus, competenter
nunc duo discipuli ad solvendam asinam et
pullum destinantur: quia duplex erat ex gentibus
plebis vocatio consecutura. Erant enim atque sunt
Samaritae, profecti quondam per secessionem ex lege,
et sub quadam observantiae suae consuetudine
servientes: erant etiam gentes indomitae et feroces.
Igitur duo mittuntur, ut solvant ligatos et obstrictos
et erroris atque ignorantiae vinculis praepeditos: et
mittuntur extra Jerusalem; extra eam enim hae duae
vocationes habebantur. Caeterum mater filiorum Zebedaei
intra Jerusalem Dominum oravit: duabus
<pb n="1034D"/>
enim vocationibus Israel vel per apostolos vel per
Joannem ex lege salvatur. Verum aeque per
<pb n="1035A"/>
Philippum Samaria credidit <note>(Act. VIII, 5)</note>; per Petrum
autem Cornelius Christo tamquam primitiae
gentium adductus est <note>(Act. X, 5)</note>. Quod autem instruuntur,
ut quaerenti respondeant Domino necessarios
et mox remittendos, id est, eos ipsos genti suae
praedicatores fidei evangelicae esse reddendos. Impleta
igitur est prophetia, quae invectum asina et pullo
novo Dominum venturum in Jerusalem nuntiabat <note>(Zach. IX, 9)</note>.
Sed gestorum effectibus prophetatur.
Asina namque, quae de vico solvitur, atque exhibetur,
Samaria videlicet alieno et peregrino obsessa dominatu,
per apostolos solvitur, et Domino suo redditur.
Pullum vero idem Dominus adscendit, novellum,
contumacem, durum: atque haec omnia gentilis
ignorantiae vitia dominantur, et tot animarum
<pb n="1035B"/>
ferocitates vectio Deo factae sunt.</p>
          </div3>
<div3>
            <head>2.</head>
            <p>
 <hi>Vestimenta Domino a patriarchis et prophetis qui
substrata. Rami ab apostolis excisi, quid.</hi> --Omnis
autem haec species futuri ordinem tenet: et parabolicis
significationibus, rerumque praesentium conditionibus,
futuris forma praemittitur. Erit enim
Dominus in claritatis <emph>772</emph> suae adventu gentes possidens: earumque mentibus tamquam vector insidens,
toto comitatus sui agmine praedicabitur, patriarcharum,
prophetarum atque apostolorum. Nam
gloriam suam in vestimentis patriarchae Domino substernunt:
eorum enim et generationibus et nominibus
et insectationibus est Dominus prophetatus. Eique
 omni dignitatis suae ornatu concedentes, seque
sedili ejus substernentes, docent omnem gloriam
<pb n="1035C"/>
suam praeparationi dominici adventus fuisse substratam <note>(Ibid. 8)</note>.
Illic etiam Prophetae vestimenta sua
incedentis itineri substernunt; hanc enim viam gentium
 vecturarum Deum praedicaverunt: quique
saeculi amore postposito, mortibus se et lapidationibus
offerendo, ipsis se quodam modo corporibus
exuerunt, ad ingressum viae talis oblatis. Apostoli
quoque excisarum arborum ramos post vestimenta
substernunt: sed nulla in hoc est humani officii reverentia.
Rami enim incedentem impedirent, et implicitum
iter facerent properantis ingressui: verum
explicatur omnis ratio prophetiae, et futuri forma
servatur. Igitur infructuosarum gentium rami, id est
<pb n="1036A"/>
infidelium quondam gentium fructus, per apostolos
itineri Domini substernuntur, et Salvatoris justificantur
ingressu: et per eos inceditur, et gratissimum
fit incedenti Deo ex ramis infecundae radicis
officium.</p>
          </div3>
<div3>
            <head>3.</head>
            <p>
 <hi>Populi in Christum compugnantes affectus.</hi> -- <hi>Turba
autem et praecedens et consequens clamabat:
Hosanna fili David, benedictus qui venit in nomine
Domini <note>(Ibid. 9)</note>
            </hi>. Sed crucifigendum quomodo turba
collaudat, aut quomodo odium meruit ex favore?
Verum laudationis verba, redemptionis in eo exprimunt
potestatem. Nam <hi>hosanna</hi> hebraico sermone
significatur redemptio domus David. Deinde David
filium nuncupant, in quo agnoscerent regni aeterni
haereditatem. Postremo benedictum qui venit in nomine
<pb n="1036B"/>
Domini confitentur. Atquin acclamandum ab
his erat "crucifige" blasphemum. Sed peragunt formam
futuri gesta praesentia; et compugnantibus licet
eorum inter quos haec gerebantur affectibus,
quamvis mox diversa essent consecutura, rerum tamen
coelestium fidem etiam invitorum meditatur operatio.
Commovetur deinde Jerosolyma; rerum enim
novitas motum attonitis afferebat.</p>
          </div3>
<div3>
            <head>4.</head>
            <p>
 <hi>Vendentes columbas, hoc est, Spiritus sancti
dona, de templo ejiciuntur.</hi> --Templum vero introiit,
id est, ecclesiam traditae a se praedicationis ingressu <note>(Ibid. 12)</note>.
A qua primum omnia sacerdotalis
ministerii vitia jure potestatis expellit: reddenda
enim ab omnibus <emph>773</emph> gratuita tradiderat, quae gratuita
fuerant consecuti <note>(Matth., X, 8)</note>: quia neque
<pb n="1036C"/>
emi aliquid per corruptelam sacerdotis aut vendi,
libertas doni debebat admittere. Cathedras autem,
praecipue vendentium columbas, evertit. Quae porro
dignitas est in nundinis columbarum? aut quod privilegium
in avium istarum commerciis reservatum
est, ut vendentes eas honorem sibi arrogent cathedrarum?
Sed in omni loco admonemus, altius
verborum virtutes in istius modi significationibus
contuendas. In columba, secundum prophetiae exempla,
sanctum Spiritum intelligimus: in cathedra, sacerdotii
sedes est. Ergo eorum, qui sancti Spiritus
donum venale habent, cathedras evertit, quibus ministerium
a Deo commissum negotiatio est; admonitionis
<pb n="1037A"/>
ejus commemorans auctoritatem, quae in
propheta teneatur. Nam scriptum est: <hi>Domus mea
domus orationis vocabitur; vos autem fecistis illam speluncam
latronum <note>(Esai. LVI, 7; Matth. XXI, 13)</note>
            </hi>. Sed
neque emere Judaeos in Synagoga, neque vendere
Spiritum sanctum posse existimandum est. Non enim
habebant ut venire possent, neque erat quod
emere quis posset: sed praefiguratio futurorum dictis
praesentibus continetur, Ecclesiae vitia in ipso
adventu dominicae claritatis esse purganda.</p>
          </div3>
<div3>
            <head>5.</head>
            <p>
 Infirmitates quoque caecorum et claudorum curavit
in templo <note>(Ibid. 14)</note>: et publicas ejus operationes
favor populi consecutus est. Invident autem
puerorum clamoribus principes sacerdotum, eumque
admonent cur ista audiat <note>(Ibid. 15)</note>; in redemptionem
<pb n="1037B"/>
enim venisse domus David praedicabatur.
Quibus respondit, non legisse eos: <hi>Ex ore infantium
et lactentium perfecisti laudem <note>(Ibid. 16; Psal. VIII, 3)</note>
            </hi>:
cessantibus enim prudentum judiciis, hanc sibi a
pueris atque infantibus. quorum sit regnum coelorum,
confessionis gloriam praeparatam; quia prudentes
et principes saeculi sapientiam Dei reprobaverint,
Christum autem regenerationis parvuli
lactentesque sint praedicaturi: <hi>Et his dictis civitatem
egressus reliquit eos, atque in Bethania mansit <note>(Ibid.
17)</note>
            </hi>. Infidelem videlicet Synagogam deserens in Ecclesia
gentium demoratur.</p>
          </div3>
<div3>
            <head>6.</head>
            <p>
 <hi>Ficus fructu non foliis carens. Synagoga.</hi> -- <hi>Mane autem transiens in civitatem, esuriit: et videns
arborem fici unam secus viam, venit ad eam,</hi> et reliqua
<pb n="1037C"/> <hi>
              <note>(Ibid. 18, 19)</note>.</hi> 
 Idem etiamnum rerum coelestium
ordo praemittitur. Nam in ficu Synagogae positum
exemplum est. Dato enim poenitentiae spatio,
eo videlicet tempore quod inter passionem et reditum
claritatis est medium, veniet esuriens plebis hujus
salutem, et inveniet infecundam, foliis tantummodo
vestitam, <emph>774</emph> id est, verbis inanibus gloriantem,
sed fructibus vacuam, operibus quippe bonis
sterilem, et exspectatis proventibus nudam. Et quia
poenitendi tempus excesserit, in perpetuum sententia
judicii coelestis arescet. Et in eo quidem bonitatis
dominicae argumentum reperiemus. Nam ubi afferre
voluit procuratae per se salutis exemplum,
virtutis suae potestatem in humanis corporibus exercuit.
spem futurorum et animae salutem curis praesentium
<pb n="1037D"/>
aegritudinum commendans. Nunc vero ubi
 in contumaces formam severitatis constituebat,
futuri speciem damno arboris indicavit, ut infidelitatis
periculum sine detrimento eorum, in quorum
redemptionem venerat, doceretur.</p>
          </div3>
<div3>
            <head>7.</head>
            <p>
 <hi>Sterilitati damnatio est aeterna. Fidei jus.</hi> --Admirantur
vero discipuli arborem in momento dicti ipsius
<pb n="1038A"/>
aruisse <note>(Ibid. 20)</note>: quia praesentis facti efficacia
futuri imaginem praeferebat. Cum enim in regno coelesti
advenerit, in tempore ipso adventus ejus infidelitatis
Judaicae sterilitatem aeternae damnationis
sententia consequetur. Quos ( <hi>discipulos</hi> ) Dominus,
si fidem habuerint non solum haec, sed et majora
horum eos posse confirmat. Illi quidem judicaturi
erant Israel, secundum antecedentes sponsiones: sed
etiam jus omne in diabolum, quem montem nuncupat,
essent consecuturi. Ait enim ita: <hi>Si fidem habueritis,
non solum de ficulnea facietis, sed et si monti
huic dixeritis: Tolle et jacta te in mari, fiet <note>(Ibid. 21)</note>
            </hi>.
O ingens fidei praemium, cujus merito in tantum potestas
credentium extollitur, ut judicaturi universos,
pari severitatis sententia in damnationem saeculi diaboli
<pb n="1038B"/>
celsitudinem molemque demergant!</p>
          </div3>
<div3>
            <head>8.</head>
            <p>
 <hi>Synagoga qua ratione ficui comparetur.</hi> --Contuendum
autem est, qua ratione Synagoga ficus arbori
comparetur. Haec namque arbor dissimiliter a
caeterarum arborum et natura et conditione florescit.
Nam flos ei primus in pomis est, sed non in his ( <hi>pomis</hi> ),
quae maturitatem ut emerserint consequantur.
Grossa enim haec et communis usus et prophetica
auctoritas nuncupavit. Verum postea internae fecunditatis
virtute exuberante, ejusdem speciei atque formae
poma prorumpunt, quibus prorumpentibus ista
truduntur, et dissolutis quibus continebantur radicibus
decidunt, aliaque illa exeuntia usque ad maturitatem
fructuum provehuntur. Sed de superioribus
illis si quando inciderit, ut in sinu virgularum
<pb n="1038C"/>
ex ramulo eodem prodeuntium emerserint; manent
semper, et non sicut grossa caetera decidunt, sed haerent
sola tantum, pomaque caetera maturitate praeveniunt.
Et hos pulcherrimos fructus arbor illa ex se
dabit, qui cum grossis caeteris promergentes, de medio
utrarumque virgularum claviculo proferentur.
Igitur ex conditione arboris propria et competens
Synagogae similitudo proposita est.</p>
          </div3>
<div3>
            <head>9.</head>
            <p>
 <hi>Apostoli primi ex Synagoga fructus. Aliorum infidelitas
in Adam et Eva praesignata.</hi> --Primos enim
populi fructus, quos ab exordio protulerat, grossorum
amisit exemplo: <emph>775</emph> quia plebem ejus inutilem,
fidelis et pertinax et usque ad consummationem
temporum manens populus gentium protrusit. Verumtamen
credentes primi ex Israel Apostoli, et inter
<pb n="1038D"/>
Legem et Evangelia grossorum modo inhaerentes
caeteros resurrectionis gloria et tempore anteibunt.
Et quidem jam in exordio Genesis <hi>(III, 7)</hi>, in hujus
rei formam, pudorem suum Adam atque Eva hujus
arboris foliis texerunt, cum se ipsos ad adventum
Domini vocantis occulerent: quia Synagoga infidelis,
et legis mandata transgrediens, impudentiae suae foeditates,
<pb n="1039A"/>
et turpitudinum confusionem infructuosis
esset verborum velamentis tamquam ficus foliis contectura.
Atque haec quidem de natura arboris hujus
interjecta sunt, ut comparationis proprietas intelligi
posset. Reliquus itaque gestorum ordo est contuendus.</p>
          </div3>
<div3>
            <head>10.</head>
            <p>
 <hi>Pharisoeorum de Joannis baptismo responsum
qui verum.</hi> --Pharisaei multa exinde viderant ingentibus
magis digna miraculis: sed nunc maxime
solliciti sunt, et interrogant, in qua haec faciat potestate <note>(Matth., XXI, 23)</note>.
Res enim, sub praesentium
gestorum effectibus, ingens futurorum complectebatur
arcanum. Atque idcirco ex eo specialiter interrogandi
reperitur instinctus, sub quo totius periculi
praeformatio proferebatur. Dominus respondet
<pb n="1039B"/>
dicturum esse se in qua haec faceret potestate, si
modo illi interroganti sibi respondissent, Joannis
baptisma utrum de coelo, aut ex hominibus putarent
esse <note>(Ibid. 24)</note>. At illi responsionis suae periculo
cunctantur, cogitantes, si de coelo professi essent,
confessione sua se reos deprehendendos, cur coelestis
testimonii auctoritati non credidissent: si ex hominibus
dixissent, turbas verebantur, plures enim
prophetam Joannem habebant <note>(Ibid. 26)</note>. Responderunt
itaque, nescire se <note>(Ibid. 27)</note>. Non utique de
coelo nesciebant, cum convinci veritate professionis
suae metuunt. Sed verum de se etiam cum fallendi
voluntate dixerunt. Per infidelitatem enim suam de
coelo esse Joannis baptisma nescierunt. Quod autem
ex hominibus esset, idcirco non potuerunt scire, quia
<pb n="1039C"/>
non erat.</p>
          </div3>
<div3>
            <head>11.</head>
            <p>
 <hi>Difficultas prima, quis filius senior, quis junior.</hi> -- <hi>Homo quidam habebat duos filios,</hi> et reliqua <note>(Ibid. 28)</note>.
Multa et gravia sunt, quae confundere intelligentiam
possunt, nisi prioris et posterioris sensus
ordinem tenuerimus. Quis enim hic existimari
poterit filius senior, qui iturum se ad opus negaverit,
et per poenitentiam emendatus eo rursum profectus
sit? Atquin Israel non poenituit, sed in Dominum
manus intulit, et universitas ejus Deum suum
impio ore crucifixit. Juniorem autem quem sentiemus,
qui iturum se spoponderit, et non abierit? Sed
gentium peccatorumque plebs id quod spopondit effecit.
Abiit enim, et ad opus ad quod vocabatur
egressa est: quomodo ergo ea esse quae non abiit,
<pb n="1039D"/>
sentietur?</p>
          </div3>
<div3>
            <head>12.</head>
            <p>
 <hi>Difficultas altera, qui junior obediens.</hi> --Deinde
<pb n="1040A"/>
ipsa Pharisaeorum responsio quid momenti habeat,
quaerendum est. Dicunt voluntati <emph>776</emph> juniorem
obedisse. Hoc rerum ratio non patitur, ut simulata
professio meritum perfectae veritatis obtineat; ut plus
sit fefellisse spondentem, quam perfecisse omnia non
pollicentem. Quis autem non malit negari sibi id
quod poscat, dummodo id quod poposcerit fiat, quam
non fieri quod spondeatur ut fiat; cum facti effectus
ex desperatione sit gratior, spes autem destituta
plus doleat? Nisi forte poscentium voluntas sola sibi
adulatione spondentium blandiatur.</p>
          </div3>
<div3>
            <head>13.</head>
            <p>
 <hi>Filius prior, qui ex Pharisaeis crediderunt.</hi> --Recordandum igitur est, propositionem comparationis
istius ex eo sermone descendere, qui initus sit
de Joanne, ut infidelitatis cunctationem, et ex ea
<pb n="1040B"/>
silentii necessitatem istiusmodi positum objurgaret
exemplum. Sed sicut in caeteris admonuimus, hic
quoque meminisse nos oportet, rationi rerum praesentium
aliquid interdum ea conditione deesse, ut
futurorum species sine damno aliquo praefiguratae
efficientiae expleatur. Primus est filius, populus
ex Pharisaeis in praesens a Deo per Joannis prophetiam
ut praeceptis suis obtemperaret admonitus. Hic
insolens et inobediens et dictis praesentibus contumax
fuit, habens in lege fiduciam, et poenitentiam
peccatorum gloria praerogativae ex Abraham nobilitatis
adspernans: qui deinceps operum miraculis
post Domini resurrectionem poenitens sub apostolis
credidit, facti fide ad voluntatem evangelicae operationis
regressus, anterioris insolentiae culpam poenitendo
<pb n="1040C"/>
confessus est.</p>
          </div3>
<div3>
            <head>14.</head>
            <p>
 <hi>Filius junior, publicani et peccatores.</hi> --Filius
autem minor, plebs est publicanorum et peccatorum,
ipsa peccati in qua tum demorabatur conditione
posterior, cui praeceptum sit per Joannem ut a Christo
exspectaret salutem, et ab eo baptizata crediderit.
Sed quod ait, spopondisse eam ituram se, et non
isse; ostendit credidisse eam quidem Joanni, sed
quia evangelicam accipere doctrinam non nisi post
passionem Domini per apostolos potuit (tum enim
erant humanae salutis sacramenta peragenda); non
isse eam significat. Denique non ait noluisse, sed
non abisse. Res extra culpam infidelitatis est, quia
in facti erat difficultate ne fieret. Non igitur ire statim
ad opus quod praeceptum est noluit; sed quia
<pb n="1040D"/> <emph>777</emph> 
 ire non poterat, non iit. In eo enim necessitatis
mora sine crimine voluntatis ostenditur.</p>
          </div3>
<div3>
            <head>15.</head>
            <p>
 <hi>Hi quomodo obedientes.</hi> 
<pb n="1041A"/>--Et in responsione
quidem Pharisaeorum quaedam est necessitas prophetiae.
Nam inviti licet, confitentur quis obsecutus sit
voluntati, junior scilicet filius, obediens professione,
licet non efficiens in tempore; quia fides sola justificat.
Atque ideo publicani et meretrices in regno
erunt priores <note>(Ibid. 3)</note>, quia Joanni crediderint, et in
remissionem peccatorum baptizati in adventum
Christi confessi sint, curationum opera laudaverint,
sacramentum passionis acceperint, virtutem resurrectionis
agnoverint. Principes autem sacerdotum et
Pharisaei videntes haec, et contemnentes, qui justificati
per fidem non erant, nec per poenitentiam regressi
sunt ad salutem: atque ideo in perpetuum
fructus eorum sub maledictione ea, quae in arbore
<pb n="1041B"/>
ficu praeformabatur, arescit.
</p>
          </div3>
        </div2>

<div2>
          <head>CAPUT XXII. <hi>De vinitoribus qui missos ad se ob repetendos fructus interficiunt, de invitatis promiscuis et veste nuptiali.</hi> </head>
<div3>
            <head>1.</head>
            <p>
 <hi>Paterfamilias Deus. Vinea, Israelitae. Torcularia,
prophetae.</hi> -- <hi>Aliam parabolam audite. Homo erat
paterfamilias, et plantavit vineam, et sepem circumdedit
ei, et fodit in ea torcular, et turrem aedificavit,</hi> et
reliqua <note>(Ibid. 33)</note>. Quaestio omnis in absoluto est.
Nam etiam ipsi principes sacerdotum et Pharisaei de
se dici haec intelligentes, in iram accensi sunt. Sed
personarum proprietas, et rerum comparationes sunt
proferendae. Patremfamilias hic patrem Deum intelligimus,
<pb n="1041C"/>
qui populum Israel in proventus optimorum
fructuum plantaverit, quique eos sanctificatione paterni
nominis, id est, nobilitate Abrahae et Isaac et
Jacob intra fines suos, tamquam septo aliquo custodiae
peculiaris, incluserit; prophetas quoque quaedam
quasi torcularia aptaverit, in quos musti modo quaedam
ubertas sancti Spiritus ferventis <emph>778</emph> influeret:
in turri autem eminentiam legis exstruxerit, quae et
in coelum ex solo egressa proveheret, et ex qua
<pb n="1042A"/>
Christi speculari posset adventus. In colonis vero,
principum sacerdotum et Pharisaeorum est species,
quibus in plebem potestas est permissa doctrinae.</p>
          </div3>
<div3>
            <head>2.</head>
            <p>
 <hi>Servi missi. Filius occisus. Sceleris spes. Patrisfamilias
reditus. Lapis angularis.</hi> --In servis vero,
qui missi sunt ut fructus perciperent <note>(v. 34)</note>, varius
et saepe repetitus progressus est prophetarum. Missi
autem rursum plures prioribus <note>(v. 36)</note>, tempus illud
est, quo post singulorum praedicationem, plurimus
in unum prophetantium numerus emissus est; qui
variis temporibus verberati et lapidati et occisi sunt,
fructus institutae plebis edoctaeque repetentes. In filio
vero ad ultimum misso <note>(v. 37)</note>, Domini nostri et
adventus et passio est: qui extra Jerusalem, tamquam
extra vineam, in sententiam damnationis abjectus
<pb n="1042B"/>
est. Consilium vero colonorum et haereditatis
occiso haerede praesumptio <note>(v. 38)</note>, spes inanis est
gloriam legis, perempto Christo, posse retineri.
In patrisfamilias reditu <note>(v. 40)</note>, tempore judicii
gloria est in Filio paternae majestatis assistens. In
responsione autem ipsorum principum et pharisaeorum,
redditur dignius apostolis legis haereditas. Sed
hic filius lapis est ab aedificantibus improbatus, et in
fastigium angularis erectus, et in oculis omnium mirabilis,
et inter legem atque gentes lateris et aedificii
utriusque conjunctio.</p>
          </div3>
<div3>
            <head>3.</head>
            <p>
 <hi>Nuptiae quid: cur a Patre factae.</hi> -- <hi>Simile est
regnum coelorum homini regi, qui fecit nuptias filio
suo, et misit servos suos vocare invitatos ad nuptias,</hi> 
etc. <note>(Matth. XXII, 2)</note>. Et haec quidem parabola
<pb n="1042C"/>
distinguenda temporibus est, et dignoscenda personis.
Et de persona regis et filii absoluta intelligentia est.
Fecisse autem patrem nuptias filio, et sic invitasse,
nova ratio est. Nam nuptias facere, et auctoris et
temporis est nuptiarum. Verum hic nuptiae, vitae
coelestis et in resurrectione suscipiendae aeternae
gloriae sacramentum est. Merito igitur a Patre sunt
factae; quia aeternitatis hujus societas, et novi corporis
 desponsa conjunctio, jam perfecta habebatur
<pb n="1043A"/>
in Christo. Et in hoc quidem loco admonebimus
ita, ut et in superiore <note>(cap. XIX, n. 2)</note> ubi de repudii
conditione tractatum est, diligenter quae de ratione
resurrectionis significata sunt contueri, et id
quod sub persona Adae ad Evam dictum est, quia sacramentum
magnum sit, ne incuriose relinquatur <note>(Ephes. 5, 32)</note>.</p>
          </div3>
<div3>
            <head>4.</head>
            <p>
 <hi>Missi ad invitandum qui.</hi> --Qui autem admonentur
ut veniant <note>(Matth. XXII, 3)</note>, invitati antea populus
Israel est: in gloriam enim aeternitatis per legem
est advocatus. Servi missi, qui invitatos vocarent,
apostoli sunt: eorum enim erat proprium, commonefacere
eos quos <emph>779</emph> invitaverant prophetae. Qui
vero iterum cum praeceptorum conditione mittuntur,
apostolici sunt viri et successores apostolorum.
<pb n="1043B"/>
Tauri autem saginati, gloriosa martyrum species est,
qui confessioni Dei, tamquam hostia electa, sint immolati.
Saginata vero ( <hi>supple,</hi> hostia), sunt homines
spiritales, tamquam coelesti pane ad evolandum aves
pastae, caeteros accepti cibi ubertate expleturae. His
enim omnibus jam paratis, et in numerum complacitae
Deo multitudinis collectis, regni coelestis gloria
tamquam nuptiae nuntiantur.</p>
          </div3>
<div3>
            <head>5.</head>
            <p>
 <hi>Quomodo excepti ac vindicandi.</hi> --Sed eorum
quoque admonitionem ita neglexerunt, ut aliqui eorum
ambitione saeculi tamquam agro occuparentur:
plures vero ob pecuniae cupiditatem negotiatione detinerentur <note>(Ibid. 5)</note>.
Caeteri autem missos servos,
quod in ipsis apostolis expletum est, affectos injuriis
occiderunt <note>(v. 6)</note>. Sed tam immanis facti scelus ultio
<pb n="1043C"/>
digna consequitur. Missi exercitus coelestes omnem
eorum congregationem judicio Dei urent, et flammis
aeterni ignis succendent <note>(v. 7)</note>; quia contra humanitatis
affectum, homicidarum odiis saevierunt.</p>
          </div3>
<div3>
            <head>6.</head>
            <p>
 <hi>Gentium vocatio. Vocatio bonos efficit quantum
ex se est.</hi> --Quoniam vero de judicii tempore et resurrectionis
ista loquitur, sermonem eumdem ad
congregationem gentium retulit. Indignis enim repertis
his, qui primi invitati fuerant, jubet iri ad exitus
viarum <note>(v. 9)</note>. Dono enim gratiae, vitae anterioris crimina
 omittuntur. Nam saepissime viam tempus
saeculi intelligendam monuimus. Atque ideo ad exitus
viarum jubentur ire; quia omnibus retroacta donantur.
Vocari deinde omnes sine aliqua exceptione
ad nuptias jubet, et mali simul cum bonis veniunt
<pb n="1043D"/> <note>(v. 10)</note>.
Vocatio quidem bonos efficere debuerat,
quia sancta est, et ex optimo affectu invitantis
profecta est: sed per vitium inemendatae voluntatis
discrimen est vocatorum.</p>
          </div3>
<div3>
            <head>7.</head>
            <p>
 <hi>Non omnium est nosse malos.</hi> --Et quia in fallendis
<pb n="1044A"/>
hominibus plurimum artis habere soleat simulatio,
quae si nos vel secreto mentis alienae, vel simplicitate
judicii nostri fefellerit, tamen Deum latere
non possit: ideo ingressus Deus felicis resurrectionis
istius coetum, et hominem accumbentem sine nuptiali
veste conspiciens, interrogat quomodo sit ingressus <hi>(v 11)</hi>.
Numquid invitandorum habitum designaverat?
Deinde cum invitari quoscumque jussisset;
quomodo unus omnibus poterat esse vestitus? Aut si
certus ex consuetudine convivantium in nuptiis habitus
esse soleret: et ab invitantibus ac ministris
potuisset inhiberi. Sed quia malos intelligere non
omnium est, et humana simplicitas difficile fraudulentiam
simulatae mentis intelligit; idcirco hunc malum
et indignum coetu nuptiali Deus solus invenit.
<pb n="1044B"/> <emph>780</emph> 
 Vestitus autem nuptialis est gloria Spiritus
sancti, et candor habitus coelestis: qui bonae interrogationis
confessione susceptus, usque in coetum
regni coelorum immaculatus et integer reservetur.
Hic itaque tollitur, et in exteriores tenebras mittitur,
quia multi vocati sunt, et pauci electi <note>(Ibid. 13
et 14)</note>. Non est igitur paucitas in invitatis, sed raritas
in electis: quia in invitante sine exceptione publicae
bonitatis humanitas est; in invitatis vero de
judicii merito probitatis electio est.
</p>
          </div3>
        </div2>

<div2>
          <head>CAPUT XXIII. <hi>De tributo et imagine Caesaris, de eadem septem fratrum uxore, de mandatis maximis, de David filio.</hi> </head>
<div3>
            <head>1.</head>
            <p>
 <hi>Tunc abierunt Pharisaei, et consilium fecerunt,
<pb n="1044C"/>
ut eum caperent in verbo,</hi> etc. <note>(Matth. XXII, 16)</note>. Frequenter
Pharisaei commoventur, et occasionem insimulandi
eum habere ex praeteritis non possunt: cadere
enim vitium in gesta ejus et dicta non poterat.
Sed de malitiae affectu in omnem se inquisitionem
reperiendae accusationis extendunt. Namque a saeculi
vitiis atque a superstitionibus humanarum religionum
universos ad spem regni coelestis vocabat. Igitur
an violaret saeculi potestatem, de propositae interrogationis
conditione pertentant: an videlicet
reddi tributum Caesari oporteret <hi>(v 17)</hi>? Qui interna
cogitationum secreta cognoscens (Deus enim nihil
non eorum quae intra homines sunt absconsa speculatur),
afferri sibi denarium jussit, et quaesivit cujus
et inscriptio esset et forma <hi>(v 18 et 19)</hi>. Pharisaei
<pb n="1044D"/>
responderunt, Caesaris eam esse. Quibus ait: Caesari
redhibenda esse, quae Caesaris sunt, Deo autem
reddenda esse quae Dei sunt <hi>(v 20 et 21)</hi>.</p>
          </div3>
<div3>
            <head>2.</head>
            <p>
 <hi>Mentium Deo uni deditarum libertas. Quid Deo
debeamus.</hi> --O plenam miraculi responsionem, et
<pb n="1045A"/>
perfectam dicti coelestis absolutionem! Ita omnia inter
contemptum saeculi, et contumeliam laedendi Caesaris
temperavit, ut curis omnibus et officiis humanis
devotas Deo mentes absolveret, cum Caesari,
quae ejus essent, redhibenda decernit. Si enim nihil
ejus penes nos resederit, conditione reddendi ei quae
sua sunt non tenebimur. Porro autem si rebus illius
incubamus, si jure potestatis suae utimur, et nos
tamquam mercenarios alieni patrimonii procurationi
subjicimus; extra querelam injuriae est, <emph>781</emph> Caesari
redhiberi quod Caesaris est, Deo autem quae ejus
sunt propria reddere nos oportere, corpus, animam,
voluntatem. Ab eo enim haec profecta atque aucta
retinemus: et proinde condignum est, ut ei se totum
reddant, cui debere se recolunt et originem et
<pb n="1045B"/>
profectum.</p>
          </div3>
<div3>
            <head>3.</head>
            <p>
 <hi>In illa die accesserunt ad eum Sadducaei, qui dicunt
non esse resurrectionem,</hi> et reliqua <note>(Ibid. 23)</note>. Sadducaei extra fidem resurrectionis sunt. Et quia
eam Dominus praedicaret, calumniam divinis rebus
 ex efficiendi voluntate proponunt, septem videlicet
fratrum eamdem conjugem, cujusnam eorum
in ressurrectione futuram esse respondeat.</p>
          </div3>
<div3>
            <head>4.</head>
            <p>
 <hi>Scripturae auctoritas. In qua forma muliebris
sexus resurgat.</hi> --Atque ita quidem publica opinio
accipit, de resurrectionis conditionibus nihil scripturis
 prophetalibus contineri. Sed Dominus ait: <hi>Erratis nescientes Scripturas, neque virtutem Dei <note>(Ibid. 29)</note>
            </hi>.
Ergo scriptum est; et cessare debet ambiguitas,
quam auctoritas tanta condemnat. Hanc
<pb n="1045C"/>
enim eamdem calumniam afferre plures solent, in
quam formam muliebris sexus resurgat, et an rursum
cum ipsis naturae suae et corporis officiis reformetur?
Nos quidem temere locum hunc a cunctis
ferme praeteritum contingimus: sed admonemus id
tantum Domino fuisse propositum, cujus uxor sit
deputanda de septem; Dominum autem objurgasse,
cur errarent nescientes Scripturas Deique virtutem,
quia <hi>non nubent neque nubentur (v 30)</hi>. Et quidem
<pb n="1046A"/>
suffecerat adversus Sadducaeos ita sentientes, opinionem
corporeae illecebrae recidisse, et officiis cessantibus
inania haec corporum gaudia sustulisse:
sed adjecit: <hi>Erunt similes angelis Dei.</hi> Quia igitur
eas angelis similes sacramentum Scripturarum et divinae
virtutis potestas futuras esse demonstrat;
qualis in Scripturis auctoritas est de angelis opinandi,
talem in resurrectione spei nostrae sensum
oportet esse de feminis. Et haec quidem de resurrectionis
conditionibus propositae reddidit quaestioni.</p>
          </div3>
<div3>
            <head>5.</head>
            <p>
 <hi>Resurrectionis aeternae veritas ex Lege.</hi> --De ipsa
vero resurrectione adversum infidelitatem eorum ita
locutus est: <hi>Non legistis quod dictum est vobis a Deo
dicente, Ego sum Deus Abrahae, Deus Isaac, et Deus
<pb n="1046B"/>
Jacob; non est Deus mortuorum, sed viventium <note>(Ibid.
31 et 32)</note>
            </hi>. Sermo enim hic ad Moysen sanctis istis
patriarchis jam pridem quiescentibus exstiterat. Ergo
quorum erat Deus, hi Deum habebant. Nihil autem
poterant habere, si non erant; quia in natura
rei est, ut esse id necesse sit, cujus sit alterum. Atque
ita Deum habere viventium est; <emph>782</emph> cum
Deus aeternitas sit, et non sit eorum quae mortua
sunt, habere id quod aeternum est. Et quomodo esse
illi futurique semper negabuntur, quorum se esse
profiteatur aeternitas?</p>
          </div3>
<div3>
            <head>6.</head>
            <p>
 <hi>Pharisaei scientia legis elati. Officium Christi
proprium.</hi> -- <hi>Pharisaei autem audientes quod silentium
imposuisset Sadducaeis, congregati sunt adversus eum,
et interrogavit eum unus ex his legis doctor,</hi> et reliqua
<pb n="1046C"/> <note>(Ibid. 34 et 35)</note>.
Succedunt Sadducaeis tentantibus
Pharisaei. Et illis quidem congruenter fuerat de
resurrectione responsum, ut in lege ipsa, ex qua
erant profecti, contineri sperandae resurrectionis fidem
convincerentur. Pharisaei vero habere se scientiam
legis gloriabantur, quae ad futurorum speciem
praelata, imaginem consecuturae veritatis continebat.
Quaerunt autem, quod mandatum esset potissimum
in lege <note>(v. 36)</note>: non contuentes meditationem
<pb n="1047A"/>
legis in Christo fuisse perfectam. Et quidem insolentium
ignorantiae legis ipsius verbi responsum
est: quae responsio omnem in se veritatis est complexa
doctrinam. Proprium enim Domini nostri Jesu
Christi officium est, cognitionem Dei afferre, et intelligentiam
nominis ejus potestatisque praestare <note>(V. lib. II de Trin. n. 22)</note>.
Missus enim venerat, et
ex aeternitate deductus, his quae erant Deo placita
perfungebatur. Respondit itaque primum esse mandatum: <hi>Diliges Dominum Deum tuum in toto corde
tuo, et in tota anima tua, et in tota mente tua 
 <note>(v. 37)</note>
            </hi>.
Non enim aliud ille efficiebat, quam quod lex continebat;
quia praecepta legis, eorum quae gesturus
ipse erat, formam complectebantur. Admonet igitur
cognitionis ejus, quam habere se gloriabantur in
lege, Deum omnipotentem omni affectu mentis, cordis,
<pb n="1047B"/>
animae diligendum, ut admonitionem suam praemissa
legis mandata firmarent.</p>
          </div3>
<div3>
            <head>7.</head>
            <p>
 <hi>Proximi nomine Christus diligendus jubetur.</hi> --Deinde adjecit: <hi>Hoc est magnum et primum mandatum.
Secundum vero simile huic: Diliges proximum
tuum sicut te ipsum <note>(Ibid. 38 et 39)</note>
            </hi>. Sed mandatum
sequens et simile significat idem esse et officii et meriti
in utroque <note>(Sic cap. 4, n. 7, idem poenae)</note>. Neque
enim aut Dei sine Christo, aut Christi sine Deo potest
utilis esse dilectio. Alterum igitur sine altero
nullum ad salutem nostram affert profectum. Et ideo <hi>in his duobus mandatis tota lex pendet et prophetae (v 40)</hi>;
quia lex et prophetae omnis Christi deputabatur
adventui, et adventus ejus per supplementum
<pb n="1047C"/>
eorum cognoscendi Dei intelligentiam praestabat.
Nam de proximo frequenter admonuimus, non
alium intelligendum esse quam Christum. Cum enim
patrem, matrem, filios charitati Dei praeponere inhibeamur,
quomodo dilectio proximi diligendi Deum
simile mandatum est? Aut relinquetur aliquid, quod
amori Dei possit aequari? nisi quia similitudo praecepti
parem charitatem diligendi Patrem et Filium
exigebat.</p>
          </div3>
<div3>
            <head>8.</head>
            <p>
 <hi>Christus qui filius David secundum carnem, Dominus
est David.</hi> --Atque ut legis ipsius verbis argui
possent, et <emph>783</emph> de proximo manifestior intelligentia
panderetur; requirit quid illis videretur Christus,
cujusnam filius futurus esset. Qui responderunt,
David. Quibus ait, quomodo in spiritu Dominus a
<pb n="1047D"/>
David nuncuparetur, qui ejus filius futurus esset; et
quomodo ab eo dictum esset: <hi>Dixit Dominus Domino
meo: Sede a dextris meis, donec ponam inimicos tuos
scabellum pedum tuorum <note>(Ibid. 42 44)</note>
            </hi>. Erat quidem
verum, Christum ex David semine procreandum:
sed similitudo nominis, qua Dominus Domino dicebat,
et qua a dextris collocabat, donec omnes inimicos
subderet pedibus ipsius, significabat et de consortio
<pb n="1048A"/>
nominis substantiae unitatem, et assidendi invitatione
judicium, et de universorum subjectione
virtutem; ut <note>( <hi>al.</hi> et)</note> meminissent in eo, qui ex David
oriebatur, aeternae virtutis et potestatis et originis
substantiam contineri, et Deum in homine mansurum.
</p>
          </div3>
        </div2>

<div2>
          <head>CAPUT XXIV. <hi>De cathedra Moysi super quam sederunt Scribae et pharisaei, de clauso ab iisdem regno coelorum, et ab iisdem comedi domos viduarum, circumeuntibus mare et aridam, et dicentibus:</hi> Quicumque juraverit in templo, nihil est, <hi>et decimantibus mentham et anethum, et aedificantibus sepulcra prophetarum, et de Jerusalem quae interficit prophetas, et lapidat eos qui ad se missi sunt.</hi> </head>
<div3>
            <head>1.</head>
            <p>
 <hi>Legis doctrina commendatur. Pharisaeorum iniquitas,
ignorantia, ac superbia.</hi> -- <hi>Tunc Jesus locutus
est turbis et discipulis suis, dicens: Super cathedram
Moysi sederunt Scribae et Pharisaei,</hi> et reliqua <note>(Matth. XXIII, 1 et 2)</note>.
Legis de se testantis gloriam
praetulit, quae imaginem in se futurae veritatis expresserat.
In omnibus enim Christi meditabatur
adventum. Quidquid enim in ea continebatur, in profectum
manifestandae ejus cognitionis assumptum est.
Jubet igitur praeceptis Pharisaeorum obtemperari,
quia in Moysi cathedra sederint: jubet legis mandatis
omnibus obediri, sed a factis eorum atque operibus
abstineri; ut mores hominum atque infidelitas,
non legis doctrina vitetur. Ipsi enim subdito sibi populo
<pb n="1048C"/>
gravissima legis onera imponunt, ne digitum
quidem suum contingendis ipsis admoventes <note>(Ibid. 4)</note>.
Quin etiam praecipiunt Dominum ex toto corde diligi,
et proximum tamquam se amari, ipsi adversum
legis sibi latae testimonium, Deum in Christo passionibus
persequentes. Verborum quoque suorum
gloriam tamquam philacteria <emph>784</emph> dilatantes <note>(v. 5)</note>,
quibus vitae aeternae auctor Deus non sit intellectus
in Christo, seseque ex honore legis emissos tamquam
fimbrias ex veste magnificent, qui totius legis
ignari, neque opera neque virtutem ejus ipsius legis
agnoverint: amantes primos accubitus in conviviis,
qui igni aeterno (convivantibus potius cum Abraham
gentibus) deputantur: et primas cathedras in synagogis,
ipsi doctorem suum secundum legis et prophetarum
<pb n="1048D"/>
testimonia nescientes <note>(v. 6)</note>: sed et salutationes
in foro, quibus humilitas cordis et ministerium
in omnes est imperatum. Vocari etiam ab hominibus
magistri volunt <note>(v. 7)</note>, doctrinae legis ignari,
et magistrum salutis perpetuae respuentes. Quae quia
omnia profana atque perversa essent, factorum imitatione
damnantur. Legis autem audientia, et dictorum
obedientia, quia Christum loquebantur, exigitur.</p>
          </div3>
<div3>
            <head>2.</head>
            <p>
 <hi>Charitatis et humilitatis praecepta.</hi> 
<pb n="1049A"/>--Verum in
contrarium discipulis jam se scientibus totius humilitatis
praecepta consummat, ut meminerint omnes
fratres esse se, id est, filios parentis unius, et per
novae nativitatis generationem terreni ortus excessisse
primordia, et unum sibi esse omnibus coelestis
doctrinae magistrum, et gloriam honoris aeterni humilitatis
conscientia capessendam; quia insolentiam
Deus humilem effecturus sit, et humilitatem elaturus
in gloriam <note>(Ibid. 8-12)</note>.</p>
          </div3>
<div3>
            <head>3.</head>
            <p>
 <hi>Pharisaei Christum respuendo claudunt coelum.</hi> -- <hi>Vae vobis Scribae et Pharisaei hypocritae, qui clauditis
regnum coelorum <note>(v. 13)</note>
            </hi>. Simulationem eorum
poenae significatione condemnat. <hi>Vae</hi> enim vox dolentis
est. Claudere autem eos regnum coelorum ideo
<pb n="1049B"/>
ait, quia in lege meditationem ejus quae in Christo
est veritatis occultent, et corporeum adventum a
prophetis praedicatum doctrinae simulatione abscondant;
ipsique non adeuntes viam aeternitatis in
Christo, adire quoque caeteros non sinant.</p>
          </div3>
<div3>
            <head>4.</head>
            <p>
 <hi>Qui imponant aliis.</hi> -- <hi>Vae vobis Scribae et Pharisaei
hypocritae, qui comeditis domos viduarum <note>(v. 14)</note>
            </hi>.
Hinc illae sunt veritatis inficiae, hinc adeundae caeteris
salutis inhibitio, et regni coelestis obseratio, ut in
obeundis viduarum domibus retineatur ambitio, ut
longae orationis dignatione spolientur, ut ab his coelestis
cognitio tamquam a thesauro repositae opulentiae
expetatur, ut legis dignitas gratiae silentio
perseveret. Et ideo accipient amplius judicium, quia
et poenam proprii peccati, et reatum alienae ignorantiae
<pb n="1049C"/>
debebunt.</p>
          </div3>
<div3>
            <head>5.</head>
            <p>
 <hi>Eorum odium in Evangelium. Qui poena duplici
plectendi.</hi> -- <hi>Vae vobis Scribae et Pharisaei hypocritae,
qui circuitis mare et aridam <note>(v. 15)</note>
            </hi>. Maris et
terrae peragratione significat, in totis orbis finibus
eos esse Christi Evangelio obtrectaturos, et legis
jugo contra justificationem fidei aliquos subdituros:
proselyti enim sunt ex gentibus in Synagogam recepti.
Quorum futurorum raritas in uno indicatur:
neque enim post Christi praedicationem doctrinae
eorum fides relicta est. Sed quisquis fuerit acquisitus
ad plebem, filius fit gehennae, poenae soboles,
et aeterni judicii <emph>785</emph> haereditas: quia adoptio
ex gentibus Abrahae familiam factura sit. Ideo autem
poenae duplicatae erit filius, quia neque remissionem
<pb n="1049D"/>
peccatorum sit gentilium consecutus, et societatem
eorum qui Christum persecuti sunt sit secutus.</p>
          </div3>
<div3>
            <head>6.</head>
            <p>
 <hi>Lex futurorum forma, sedes est et thronus Christi.
Christo adveniente cur inutilis.</hi> -- <hi>Vae vobis duces caeci,
qui dicitis: Quicumque juraverit in templum, nihil est <note>(Ibid. 16)</note>
            </hi>.
Reverentiam humanarum observationum,
et contumeliam propheticae traditionis exprobrat,
quod inanibus honorem darent, et detraherent honorandis.
Legem namque ipse dederat, et lex non
<pb n="1050A"/>
efficientiam continebat, sed meditabatur effectus.
Nam ornatus altarii atque templi non dignitatem de
cultu conciliabat, sed futurorum speciem de decore
fingebat. Nam aurum, argentum, aes, aurichalcum,
margaritae, crystallus propriam significantiam pro
natura uniuscujusque metalli complectuntur. Igitur
redarguit, quod aurum templi et dona altaris pro sacramentorum
religione venerarentur; cum honor
potior esset et altaris et templi, quia ad futurorum
speciem et aurum templo et donum dedicaretur altari.
Et ideo adveniente Christo inutilem esse fiduciam
legis: quia non in lege Christus, sed lex sanctificaretur
in Christo, in qua veluti sedes thronusque
 sibi positus sit. Qui quia religiosus habeatur, religionem
ab eo necesse est qui in illo considat acceperit:
<pb n="1050B"/>
atque ita stulti caecique sint, sanctificante praeterito,
sanctificata venerantes <note>(v. 17)</note>.</p>
          </div3>
<div3>
            <head>7.</head>
            <p>
 <hi>Opera externa, etsi non omittenda, internis tamen
virtutibus posthabenda.</hi> -- <hi>Vae vobis Scribae et Pharisaei
hypocritae, qui decimatis mentham et anethum, et
omne olus,</hi> et reliqua <note>(Ibid. 23)</note>. Mentis occulta et
obscuram voluntatum iniquitatem redarguit: quod
ea quae in decimis menthae atque anethi lex praescribit
efficiant, ut implere legem ab hominibus existimentur;
misericordiam vero atque justitiam et fidem
et omnem benevolentiae affectunt reliquerint,
quod proprium hominis officium est. Quia decimatio
illa oleris, quae in praeformationem futurorum
erat utilis, non debebat omitti: effici autem hoc
oportebat, ut fidei et justitiae et misericordiae partibus
<pb n="1050C"/>
functi, non imitatione fingendae, sed veritate
retinendae voluntatis operibus placeremus. Et quia
minus piaculi esset, decimationem oleris potius
quam benevolentiae officium praeterire; irridet eorum
in colandis culicibus diligentiam, quorum in glutiendis
camelis esset incuria, peccata videlicet levia
vitantium, et gravia <note>( <hi>mss.</hi> grandia)</note> devorantium <note>(v. 24)</note>.
Par quoque in eos poenae denuntiatio est,
qui calices et paropsides extrinsecus eluentes, eorum
interiora non mundent <note>(v. 25)</note>: et jactantiam inutilis
studii sequentes, utilitatis perfectae ministerium
derelinquant. Calicis namque usus interior est: qui
si obsorduerit, quid proficiet lotus exterius? Atque
ideo interioris conscientiae nitor est obtinendus, ut
ea quae corporis sunt forinsecus eluantur <note>(v. 26)</note>.
<pb n="1050D"/>
Sepulcris quoque eos comparavit, quae humano opere
cultuque <emph>786</emph> splendentia, mortuorum ossibus et
cadaverum immunditiis interius sordescant <note>(v. 27)</note>:
praeferant scilicet inanibus verbis justitiae speciositatem,
habeant vero intra se conscientiae suae mentisque
foetorem.</p>
          </div3>
<div3>
            <head>8.</head>
            <p>
 <hi>Judaei prophetas in odium veritatis occisos non
nesciunt.</hi> -- <hi>Vae vobis Scribae et Pharisaei hypocritae,
qui aedificatis sepulcra prophetarum,</hi> et reliqua <note>(v. 29)</note>.
<pb n="1051A"/>
Judicii forma in absoluto est, et unicuique nostrum
ex natura sensus atque opinio aequitatis imponitur:
ut minus ex eo veniae iniquitatis opus habeat,
quo magis aequitas ignorata non fuerit. Prophetas
namque omnes legis populus occidit. In odium enim
eorum, amaritudine objurgationis, accensi sunt:
nam voce publica furta, caedes, adulteria, sacrilegia
ejus coarguebant. Et quia indignum eum coelesti regno
ob haec opera denuntiabant, et haeredes testamenti
Dei gentes futuras praedicabant; vario poenarum
genere confecti sunt. Sed parentum facta posteritas
ita detestata est, ut prophetiae libros veneretur,
memorias adornet, sepulcra restauret: talique reverentia
extra culpam se esse paterni sceleris testetur.</p>
          </div3>
<div3>
            <head>9.</head>
            <p>
 <hi>Tanto magis sunt rei de nece Christi, qui prophetarum
opus. Apostolorum elogia.</hi> 
<pb n="1051B"/>--Qui ergo prophetas
cum gravissimo piaculo occisos fatentur, qua venia
Christum, qui prophetarum opus est, condemnabunt;
cum ea, quae detestentur, etiam multiplicato
facinore perficiant? Atque ideo et serpentes
et viperina generatio sunt, quia mensuram
paternae voluntatis implebunt <note>(v. 33)</note>. Et quomodo
effugient judicium, detestantes caedem prophetarum,
 eorumque ad crucis mortem Dominum persequentes?
A quibus propter apostolos, qui de futurorum
revelatione prophetae sunt, de Christi agnitione sapientes,
de legis intelligentia scribae, caesos, lapidatos,
crucifixos, et a civitatibus in civitates fugatos,
omnis sanguis justorum ab Abel usque ad Zachariam
redundavit <note>(Ibid. 34 et 35)</note>: ut quibus obeditum
<pb n="1051C"/>
si fuisset, propriorum criminum esset venia praestanda,
ob hos eosdem interemptos poena in eos, qui
peremerint, paternorum quoque facinorum congereretur.</p>
          </div3>
<div3>
            <head>10.</head>
            <p>
 <hi>Christi in Judaeos affectus.</hi> -- <hi>Jerusalem, Jerusalem,
quae interficis prophetas, et lapidas eos qui ad te
missi sunt,</hi> etc. <note>(v. 37)</note>. Inter multa objurgationum
genera semper misericordiae suae protestatur affectum:
cujus hinc omnis querela est, quod regredi in
salutem quam praestabat abnuerent. Occiderat enim
prophetas, et ad se missos lapidaverat Jerusalem. In
civitatis nuncupatione, habitantium facinus ostenditur.
Et idcirco Abel sanguis et Zachariae in hanc eorum
posteritatem venturus ostenditur: <emph>787</emph> quia

<pb n="1052A"/>
jam in his habitans Christus et praedicans erat passus.
Quod si creditum ei fuisset; non solum extra
poenam necis prophetarum, credentium fides foret,
sed ipsam illam dominicae passionis sententiam
esset venia consecuta. At vero cum nec post resurrectionem
creditum ei fuerit; etiam ultio ab his Abelis
et Zachariae sanguinis reposcetur.</p>
          </div3>
<div3>
            <head>11.</head>
            <p>
 <hi>Gallinae opus. Pullorum duplex generatio. Quid
Judaeis obtulit Christus. Eorum poena.</hi> --Quamvis
enim corporeus haec loquatur, et opem universis
homo repertus exhibeat, frequenter tamen congregare
eos voluit praedicationibus prophetarum. Sed
frustra hunc impendit affectum et in cassum. Tamquam
gallina congregans pullos suos continere eos
sub alis suis voluit: terrena videlicet nunc et domestica
<pb n="1052B"/>
avis factus, quodam corporis sui tamquam
alarum operimento, calorem ut pullis suis vitae immortalis
indulgens, et in volatum velut nova generatione
producens. Pullis enim alia nascendi ratio
est, alia volandi. Nam primum ovorum testis
tamquam claustro corporis continentur: dehinc
postea parentis sedulitate confoti, exeunt in volatum.
Hujus igitur familiaris ac pene terrenae avis more,
congregare eos intra se voluit: ut qui conditione
nascendi editi jam fuissent, nunc alterius generationis
ortu, et calore confoventis renati, in coeleste regnum
tamquam pennatis corporibus evolarent. Quod
quia noluerunt; domus eorum deserta et vacua relinquetur <note>(v. 38)</note>,
id est, indigni habitatione sancti
Spiritus erunt. Sua enim domus, non Dei esse coeperunt:
<pb n="1052C"/>
et in contumacia infidelitatis manentes, usque
in id tempus eum non videbunt, quo in Domini nomine
revertentem, etiam invitae infidelitatis confessione
benedicent <note>(v. 39)</note>.
</p>
          </div3>
        </div2>

<div2>
          <head>CAPUT XXV. <hi>De structura templi interrogantibus discipulis, et de his qui in tecto sunt, ne descendant tollere aliquid de domo; et qui in agro sunt, ne revertantur tollere tunicam suam, et de praegnantibus et nutrientibus.</hi> </head>
<div3>
            <head>1.</head>
            <p>
 <hi>Homo qui templum Dei aeternum.</hi> -- <hi>Et egressus
de templo ibat: et accesserunt discipuli ejus, ut ostenderent
ei structuram templi <note>(Matth. XXIV, 1)</note>
            </hi>. Post
comminationem deserendae Jerusalem, tamquam commovendus
<pb n="1053A"/>
ambitione templi esset, magnificentia ei
exstructionis <emph>788</emph> ostenditur. Qui ait destruenda
omnia esse, et dispersis totius substructionis lapidibus
diruenda. Templum enim aeternum ad habitationem
sancti Spiritus consecrabatur: homo scilicet per
agnitionem Filii et confessionem Patris et praeceptorum
obedientiam Deo fieri dignus habitaculum.</p>
          </div3>
<div3>
            <head>2.</head>
            <p>
 <hi>Eversionis Jerusalem tempus ac signa. Simon Samaritanus.</hi> --Et cum secessisset in montem, adeuntes
eum secreto discipuli interrogant quando haec fierent,
quodve signum adventus sui et consummationis saeculi
noscerent <note>(v. 3)</note>. Et quia tria haec in unum quaesita
sunt, distinctis et temporis et intelligentiae significationibus
separantur. Respondetur igitur primum
de civitatis occasu: et confirmantur veritate
<pb n="1053B"/>
doctrinae, ne quis fallax ignorantibus posset obrepere.
Venturi enim etiam eorum tempore, qui se
Christum essent nuncupaturi. Ut igitur fides pestifero
mendacio detrahi posset, admonitio praecessit.
Venit enim Samaritanus Simon diabolicis instructus
et operibus et dictis: pluresque factorum miraculis
depravavit. Et quia hoc in Apostolorum tempora
conveniret; ait: <hi>Non est finis.</hi> Sed ne tunc quidem
( <hi>supple,</hi> erit finis), cum gentes adversus se mutuo
et regna concurrent, et fames ac terrae motus erunt:
quia in his non universitatis hujus dissolutio est,
sed dolorum initia, malis omnibus exinde coepturis.
Confirmat igitur eos ad tolerantiam passionum, fugae,
verberationis, interitus: et publicum in eos
gentium odium propter nomen ejus. Atque his quidem
<pb n="1053C"/>
vexationibus multi turbabuntur, et tantis insurgentibus
malis scandalizabuntur, et usque in mutuum
odium excitabuntur. Et falsi prophetae erunt (ut Nicolaus
unus ex septem diaconibus fuit), multosque
ementita veritate pervertent: et abundante nequitia
charitas frigescet. Sed usque in finem perseverantibus
salus reservata est: ac tum per omnes orbis partes
viris apostolicis dispersis, Evangelii veritas praedicabitur <note>(Ibid. 4-13)</note>.
Et cum universis fuerit cognitio
sacramenti coelestis invecta, tum Jerusalem occasus
et finis incumbet: ut praedicationis fidem, et
infidelium poena et metus civitatis erutae consequatur.
Haec igitur in eam, ut fuerant praedicta, perfecta
sunt: et lapidatis, fugatis, peremptis Apostolis,
fame, bello, captivitate consumpta est. Ac tum fuit
<pb n="1053D"/>
digna non esse, cum ejectis praedicatoribus Christi,
indignam Dei praedicatione se praebuit.</p>
          </div3>
<div3>
            <head>3.</head>
            <p>
 <hi>Adventus Christi indicium. Antichristus cur abominatio
desolationis.</hi> --Sequitur deinde et indicium
<pb n="1054A"/>
adventus futuri, cum abominationem desolationis
stantem in loco sancto videbunt, tunc claritatis reditum
intelligendum. Et de hoc quidem, beatissimo
Daniele et Paulo praedicantibus, superfluum nos puto
habere sermonem <note>(Dan. IX, 27; II Thess. II, 4)</note>:
de antichristi enim temporibus haec locutus est. Abominatio
ex eo dictus, quod adversus Deum veniens
honorem <emph>789</emph> sibi Dei vindicet: desolationis autem
abominatio, quia bellis et caedibus terram cum piaculo
desolaturus sit. Atque ob id a Judaeis susceptus
loco sanctificationis insistet; ut ubi sanctorum
precibus Deus invocabatur, illic ab infidelibus receptus
Dei honore venerabilis sit.</p>
          </div3>
<div3>
            <head>4.</head>
            <p>
 <hi>Judaea cur deserenda.</hi> --Et quia proprius iste
Judaeorum erit error, ut qui veritatem respuerunt,
<pb n="1054B"/>
suscipiant falsitatem; Judaeam deseri monet, et
transfugere in montes <note>(v. 16)</note>; ne admixtione plebis
illius antichristo crediturae vis aut contagio afferatur;
sed omnibus, qui tunc fideles erunt, tutiora
futura sint deserta montium, quam frequentia Judaeae.</p>
          </div3>
<div3>
            <head>5.</head>
            <p>
 <hi>Qui in perfectionis apice, ne rerum terrenarum cupiditate
descendat.</hi> --Quod autem ait: <hi>Et qui in tecto
sunt, non descendant tollere aliquid de domo <note>(v. 17)</note>
            </hi>:
praeceptum istud secundum humanam intelligentiam
rationem dicti factique non recipit. Qui enim in tecto
est, et Judaeam sit relicturus, nisi descendens ex eo
abire non poterit. Aut quae utilitas est, consistere in
tecto, et non in domo manere? Sed frequenter admonuimus,
proprietates verborum et locorum contuendas,
<pb n="1054C"/>
ut momenta praeceptorum coelestium consequamur.
Tectum est domus fastigium, et habitationis
totius celsa perfectio. Domus enim nulla dici
poterit vel esse sine tecto. Qui igitur in consummatione
domus suae, id est, in corporis sui perfectione
constiterit, regeneratione novus, spiritu celsus, et
divini muneris absolutione perfectus, non descendere
in humiliora rerum saecularium cupiditate debebit,
neque inferioribus corporis illecebris provocatus
de tecti sui sublimitate decedere. <hi>Et qui in
agro erit, non revertatur tollere tunicam suam <note>(v.
18)</note>
            </hi>. Scilicet positus in operatione praecepti, non ad
curas pristinas revertatur: neque aliqua corporis
indumenta desideret, ob quae reversus, veterum
exinde peccaminum, quibus antea contegebatur, erit
<pb n="1054D"/>
tunicam relaturus.</p>
          </div3>
<div3>
            <head>6.</head>
            <p>
 <hi>Nil homini nisi sua culpa malum. Praegnantes,
animae peccatis graves.</hi> -- <hi>Vae praegnantibus et nutrientibus <note>(v. 19)</note>
            </hi>. Simpliciter quidem istud propter
<pb n="1055A"/>
moram fugae accipi potest: quia ventris onere impeditas,
imminentem temporum ruinam effugere sit
molestum. Sed quid conditio, sexus et generationis
ordo commeruit? Nisi forte aetas illa mulierum, quae
in illa tempora inciderint, proprie sit futura maledicta.
Sed absit istud, ut quidquam sit, quod homini
nisi sua culpa malum fiat. Non igitur de fetarum
onere Dominum admonuisse credendum est, cum
dicit: <hi>Vae praegnantibus:</hi> sed animarum peccatis repletarum
ostendisse gravitatem, quae neque in tecto
positae, neque in agro manentes repositae irae tempestatem
vitare possint. Dolor enim praegnantes ex
natura consequitur: et partus sine totius corporis
vexatione non funditur. Quae ergo tales animae reperientur,
in suo et onere et dolore continebuntur.
<pb n="1055B"/> <emph>790</emph> 
 Illis quoque vae erit quae nutrientur. Est infantia
lacte depulsa non minus ad fugam inutilis,
quam ea quae etiamnum lacte alatur. Et quomodo
vae illi quae nutriatur; cum nihil intersit aetatis ac
temporis, nutriri lacte, et decessisse de lacte? Sed
perinde hic etiam infirmitatem animarum, quae ad
cognitionem Dei tamquam lacte adhuc alantur ostendit:
quae perfecti cibi virtute indigentes, tenui
divinae cognitionis infirmoque gustatu imbuantur.
Et idcirco vae ipsis erit: quia et ad effugiendum antichristum
graves, et ad sustinendum imperitae, nec
peccata effugerint, nec cibum veri panis acceperint.</p>
          </div3>
<div3>
            <head>7.</head>
            <p>
 <hi>Fuga in hyeme aut sabbato, quid.</hi> --Atque idcirco
orare admonemur, ne vel hyeme fuga nostra
<pb n="1055C"/>
vel sabbato sit, id est, ne aut in peccatum frigore,
aut in otio bonorum operum reperiamur: quia gravis
vexatio incumbet et intolerabilis cunctis, nisi
quod causa electorum Dei diebus illis sit brevitas
afferenda, ut vim incumbentium malorum coarctatum
digrassandi tempus exsuperet <note>(Ibid. 20 et 21)</note>.</p>
          </div3>
<div3>
            <head>8.</head>
            <p>
 <hi>Pseudoprophetarum conatus. Aquilae, sancti. Adventus
Christi locus ibi, ubi passionis.</hi> --Et quia in
magna vexatione positis pseudoprophetae, tamquam
praesentem in Christo opem sint indicaturi, multis
in locis Christum esse atque haberi mentientur, ut
in antichristi famulatum depressos vexatosque deducant;
nunc in desertis esse dicentes, ut errore depravent;
nunc in penetralibus asserentes, ut dominantis
potestate concludant: sed se Dominus non
<pb n="1055D"/>
loco occulendum, nec a singulis contuendum esse
profitetur; sed ubicumque et in conspectu omnium
praesentem futurum modo fulguris, quod ab oriente
elatum, lumen suum usque ad occidentis plagas spargit,
<pb n="1056A"/>
et undecumque micans ubicumque cernitur <note>(Ibid. 22-27)</note>.
Ac ne vel loci quidem ejus, in quo
futurus esset, essemus ignari, ait: <hi>Ubicumque fuerit
corpus, ibi congregabuntur aquilae <note>(Ibid. 28)</note>
            </hi>. Sanctos
de volatu spiritalis corporis aquilas nuncupavit:
quorum, congregantibus angelis, conventum futurum
in loco passionis ostendit. Et digne illic claritatis
adventus exspectabitur, ubi nobis gloriam aeternitatis
passione corporeae humilitatis operatus est.
<emph>791</emph> </p>
          </div3>
        </div2>

<div2>
          <head>CAPUT XXVI. <hi>De sole obscurato, luna et stellis. </hi>
            <note>(De signo ficus, de diei adventus Domini incertitudine, de assumenais et relinquendis, et de vigilantia servanda. Haec absunt a mss.)</note>
          </head>
<div3>
            <head>1.</head>
            <p>
 <hi>Gloriosus Christi adventus quando et qualis.</hi> 
<pb n="1056B"/>--Statim <hi>autem post tribulationem dierum illorum sol
obscurabitur,</hi> et reliqua <note>(Matth. XXIV, 29)</note>. Gloriam
adventus sui et claritatis reditum indicat obscuritate
solis, defectione lunae, casu stellarum, virtutum coelestium
motu, ostensione signi salutaris, lamentatione
gentium cognoscentium filium hominis in Dei
gloria, et ad collectionem sanctorum destinatione
angelorum cum tubae, id est, jam publicae libertatis
hortatu <note>(v. 30 et 31)</note>. Sic erit de grano sinapis arbor
ingens <note>(Matth. XIII, 31)</note>: sic de lapide montis
contrita imagine orbem terrae mons occupans <note>(Dan.
II, 34)</note>: sic civitas omnibus contemplabilis <note>(Matth.
V, 14 et 15)</note>: sic lucens universis lumen in ligno:
sic ex humilitate mortis Dei gloria. Quarum omnium
<pb n="1056C"/>
 rerum indicio, scire nos voluit tempus nostrae
redemptionis, quo ex corruptione corporum in honorem
spiritalis substantiae transferemur.</p>
          </div3>
<div3>
            <head>2.</head>
            <p>
 <hi>Ramus ficus antichristus. Qui frondescat.</hi> --Cognoscendi
autem temporis signum in similitudine ficus
arboris posuit <note>(Matth. XXIV, 32)</note>: cujus cum ramus
tener fuerit atque fronduerit, tum prope esse
aestas, intelligitur. Sed longe alia natura et aestatis
et arboris est. In veris (verni temporis) enim initiis
intumescit: et non exiguum tempus est medium, inter
id quod aestas ingruit, et arboris ramus tenerescit
in frondes. Ex quo, non de arbore hoc dictum
esse noscendum est. Et quidem jam superius de arboris
istius proprietate tractavimus <note>(c. 21, n. 8)</note>. Hujus
etiam foliis Adam legimus indutum, et pudorem
<pb n="1056D"/>
conscientiae texisse, id est, tamquam peccati veste
sub lege circumdatum. Ramus igitur ficus antichristus
esse intelligitur, diaboli filius, peccati portio,
legis assertor. Qui cum tenerescere coeperit atque
<pb n="1057A"/>
frondescere, tunc proxima esse aestas, id est, dies
judicii sentietur. Frondescere autem quadam peccatorum
exsultantium viriditate noscetur: erit enim
tum flos criminosorum, et honor facinorosorum, et
gratia profanorum: quibus tamen aestas, id est, calor
aeterni ignis in proximo est.</p>
          </div3>
<div3>
            <head>3.</head>
            <p>
 Atque ut fides certa esset futurorum, <hi>amen</hi> dicendo
professione veritatis, adjecit generationem
nostram praeterire non posse, nisi universa ista transcurrerent,
eaque quae firma existimantur, coelum
videlicet et terram, non futura; verba autem sua non
posse non esse: <emph>792</emph> quia illa ex conditione creationis
suae, id est, profecta <note>( <hi>mss.</hi> perfecta)</note> de nihilo,
habeant id in se necessitatis ut non sint; haec autem
ex aeternitate deducta, id in se contineant virtutis ut
maneant <note>(Ibid. 34 et 35)</note>.</p>
          </div3>
<div3>
            <head>4.</head>
            <p>
 <hi>Finis temporum cur non definitus.</hi> --De fine
autem temporum curam sollicitudinis nostrae ademit,
diem illum dicens esse nemini cognitum, et non solum
angelis, sed etiam sibi ignoratum <note>(Ibid. 36)</note>. O
divinae bonitatis inaestimabilem misericordiam! Numquid
Deus pater cognitionem diei, celandi Filium
proposito, abnegavit; cum dictum ab eo sit: <hi>Omnia
mihi a patre meo tradita sunt <note>(Matth. XI, 27)</note>
            </hi>? Ergo
non omnia sunt, si est aliquid quod negatur. Sed
quia ad nos omnia a Patre accepta deveheret, Deique
Verbum non tam futuri in se fidem contineat, quam
facti; ideo extra definitionem dies posita est, ut largum
licet Deus poenitentiae nobis tempus indulgens,
incerti tamen metu semper nos sollicitos detineret;
<pb n="1057C"/>
et ipse, nulli loquendo voluntatem dandi hujus
diei, nulla dicti sui definitione cohiberet, quia secundum
diluvii tempus, in ipso vitae nostrae cursu
omnia agentibus ac patientibus, magnus ille dies
aderit <note>(Matth. XXIV, 38)</note>.</p>
          </div3>
<div3>
            <head>5.</head>
            <p>
 <hi>Discretio fidelium et infidelium. Judaeorum creditororum
et non crediturorum, haereticorum et catholicorum.</hi> --Quin etiam in assumendis fidelibus futurum
esse discrimen ostendit, cum duobus in agro positis,
assumatur unus, et alius relinquatur; et duabus
molentibus, improbetur altera, et altera eligatur; et
ex duobus qui in lecto erunt, adhaereat unus, alter
deseratur. Infidelium enim et fidelium discrimen in
relinquendis aliis et aliis assumendis docet. Dei
enim ira ingravescente sancti (ut propheta ait) in
<pb n="1057D"/>
promptuariis recondentur; perfidi vero ad coelestis
ignis materiem relinquentur <note>(Matth. III, 12)</note>. Duos
igitur in agro, duos populos, fidelium et infidelium,
in saeculo tamquam in vitae hujus opere dies Domini
deprehendet; separabuntur tamen, relicto alio, et
<pb n="1058A"/>
alio assumpto. De molentibus quoque par ratio est.
Mola, opus legis est. Sed quia pars Judaeorum ut per
apostolos credidit, ita per Eliam est creditura, et
justificanda per fidem: ideo una per eamdem fidem
boni operis apprehendetur, alia vero in infructuoso
legis opere relinquetur, molens in cassum, et non
factura coelestis cibi panem. Duo autem sunt in lecto,
eamdem passionis dominicae requiem praedicantes:
circa quam et haereticorum et catholicorum eadem
atque una confessio est. Sed quia unitatem Patris et
Filii, et communem eorum theotetam, quam deitatem
nuncupamus, catholicorum veritas praedicabit,
et eamdem rursum plurimis contumeliis haereticorum
falsitas impugnabit; idcirco ex duobus in lecto alius
relinquetur, et alius assumetur: quia fidem confessionis
<pb n="1058B"/>
utriusque in uno assumendo, et alio relinquendo, divini arbitrii judicium comprobabit. <emph>793</emph>
</p>
          </div3>
<div3>
            <head>6.</head>
            <p>
 <hi>Vigilantiae necessitas.</hi> --Atque ut ignorantiam
illam diei omnibus taciti, non sine utilis
silentii ratione esse sciremus; vigilare nos propter
adventum furis admonuit, et orationum assiduitate
detentos omnibus praeceptorum suorum operibus inhaerere <note>(Matth. XXIV, 43)</note>.
Furem enim esse ostendit
diabolum, ad detrahenda ex nobis spolia pervigilem,
et corporum nostrorum domibus insidiantem
ut ea, incuriosis nobis et somno deditis, consiliorum
suorum atque illecebrarum jaculis perfodiat. Paratos
igitur esse nos convenit: quia diei ignoratio intentam
sollicitudinem suspensae exspectationis exagitet.
</p>
          </div3>
        </div2>

<div2>
          <head>CAPUT XXVII. <hi>De servo fideli quem constituit dominus super familiam suam, de decem virginibus, de homine in peregre profecto, qui tradidit substantiam suam servis suis.</hi> </head>
<div3>
            <head>1.</head>
            <p>
 <hi>Praepositis praesertim vigilandum. Praepositi diligentis
opus ac merces.--Quis namque est fidelis servus
et prudens, quem constituit Dominus super familiam
suam?</hi> etc. <note>(Matth. XXIV, 45)</note>. Quamquam in
commune nos ad indefessam vigilantiae curam adhortetur;
specialem tamen populi principibus, id
est, episcopis, in exspectatione adventuque suo
sollicitudinem mandat. Hunc enim servum fidelem
atque prudentem, praepositum familiae significat,
commoda atque utilitates commissi sibi populi curantem.
<pb n="1058D"/>
Qui si dicto audiens et praeceptis obediens erit,
id est, si doctrinae opportunitate et veritate infirma
confirmet, disrupta consolidet, depravata convertat,
et verbum vitae in aeternitatis cibum alendae familiae
dispendat, atque haec agens hisque immorans deprehendatur;
<pb n="1059A"/>
gloriam a Domino tamquam dispensator
fidelis et villicus utilis consequetur, et super omnia
bona constituetur, id est, in Dei gloria collocabitur,
 quia nihil sit ultra quod melius sit <note>(v. 47)</note>.</p>
          </div3>
<div3>
            <head>2.</head>
            <p>
 <hi>Negligentis vitia ac vindicta.</hi> --Quod si contuens
longam Dei patientiam, quae in profectum
humanae salutis extenditur; adversum conservos insolescet,
et saeculi malis vitiisque se tradet, praesentium
tantum curam in cultu ventris exercens: desperata
 die Dominus adveniet, eumque a bonis
quae spoponderat dividet, portionemque ejus cum
hypocritis in poenae aeternitate constituet, quia adventum
desperaverit, quia mandatis non obtemperaverit,
quia praesentibus studuerit, quia vita gentium
vixerit, quia desperatione judicii commissam sibi
<pb n="1059B"/>
familiam fame, siti, caede vexaverit <note>(Ibid. 48-51)</note>. <emph>794</emph>
</p>
          </div3>
<div3>
            <head>3.</head>
            <p>
 <hi>Cur Moyses Decalogum duabus tabulis accepit.</hi> 
-- <hi>Tunc similabitur regnum coelorum decent virginibus,</hi> 
et reliqua <note>(Matth. XXV, 1)</note>. Ex dictis superioribus
ratio quoque hujus sermonis intelligi potest.
De die enim magno Domini omnis est sermo, quo
occulta humanarum cogitationum divini judicii cognitione
prodentur, et vera exspectati Dei fides non
ambiguae spei meritum consequetur. Absolute enim
in quinque prudentibus et in quinque fatuis, fidelium
atque infidelium est constituta divisio: quo exemplo
Moyses decem verba duabus tabulis conscripta acceperat.
Necesse enim erat, omnia ea in utraque conscribi:
et duplex pagina, inter proprietatem dexterae
ac sinistrae, divisionem sub uno licet testamento bonorum
malorumque signabat.</p>
          </div3>
<div3>
            <head>4.</head>
            <p>
 <hi>Parabolae virginum brevis et acuta expositio.</hi> --Sponsus atque sponsa, Dominus noster est in corpore
Deus. Nam ut Spiritus carni ( <hi>supple,</hi> sponsus), ita
Spiritui caro sponsa est. Denique tuba excitante,
sponso tantum obviam proditur; erant enim jam
ambo unum; quia in gloriam spiritalem humilitas
<pb n="1060A"/>
carnis excesserat. Primo autem progressu, vitae hujus
officiis, occurrere in resurrectionem quae est a mortuis
praeparamur. Lampades igitur, animarum splendentium
lumen est, quae sacramento baptismi splenduerunt.
Oleum, boni operis est fructus. Vasa, humana
sunt corpora, intra quorum viscera thesaurus
bonae conscientiae recondendus est. Vendentes sunt
hi, qui misericordia fidelium indigentes, reddunt ex
se petita commercia, indigentiae suae scilicet satietate,
boni operis nostri conscientiam veneuntes.
Haec enim indefessi luminis copiosa materies est,
quae misericordiae fructibus et emenda est et recondenda.
Nuptiae, immortalitatis assumptio est, et inter
corruptionem atque incorruptionem ex nova societate
conjunctio. Mora sponsi, poenitentiae tempus est.
<pb n="1060B"/>
Exspectantium somnus, credentium quies est, et in
poenitentiae tempore mors temporaria universorum.
Nocte media clamor, cunctis ignorantibus tubae vox
est, Domini praecedentis adventum, et universos ut
obviam <emph>795</emph> sponso exeant excitantis. Lampadum
assumptio, animarum est reditus in corpora: earumque
lux, conscientia boni operis elucens, quae vasculis
corporum continetur.</p>
          </div3>
<div3>
            <head>5.</head>
            <p>
 <hi>In adventu Christi neminem juvabunt aliena merita.
Jam poenitentiae nullum tempus.</hi> --Prudentes
virgines hae sunt, quae opportunum in corporibus
operandi tempus amplexae, in primum se occursum
adventus dominici praeparaverint. Fatuae autem, quae
dissolutae ac negligentes, praesentium tantum sollicitudinem
habuerint; et immemores promissorum
<pb n="1060C"/>
Dei, in nullam se spem resurrectionis extenderint.
Et quia prodire obviam fatuae exstinctis lampadibus
non possunt? deprecantur eas quae prudentes erant,
ut oleum mutuentur <note>(v.. 8)</note>. Quibus responderunt,
non posse se dare, quia non sit forte quod omnibus
satis sit <note>(v. 9)</note>: alienis scilicet operibus ac meritis
neminem adjuvandum, quia uniquique lampadi suae
<pb n="1061A"/>
emere oleum sit necesse. Quas hortantur ut redeant
ad emendum: si vel sero praeceptis Dei obsequendo,
cum lampadum luce sponsi dignae efficiantur occursu.
Quibus morantibus, sponsus ingressus est; atque
una cum eo in nuptias sapientes, quae comparato
lampadum lumine operiebantur, introeunt, id est, in
coelestem gloriam sub ipso statim adventu dominicae
claritatis incedunt <note>(v. 10)</note>. Et quia jam poenitentiae
nullum est tempus, fatuae accurrunt, aperiri sibi
aditum rogant. Quibus respondetur a sponso, quia <hi>nescio vos</hi> 
 <note>(v. 12)</note>. Non enim in officio advenientis
adfuerant, neque ad vocem tubae excitantis occurrerant,
neque introeuntium comitatui adhaeserant: sed
morantes et indignae, introeundi ad nuptias tempus
amiserant.</p>
          </div3>
<div3>
            <head>6.</head>
            <p>
 <hi>Talenta secundum fidei mensuram distributa.</hi> --
<pb n="1061B"/> <hi>Sicut enim homo peregre proficiscens, vocavit servos
suos, et tradidit illis substantiam suam,</hi> 
 et reliqua
<note>(v. 14)</note>. Divisio pecuniae inaequalis est: sed non ad
dividentem referenda diversitas est; ait enim, unumquemque
secundum virtutem suam accepisse. Ergo
in quantum quis capax esset accepit: et extra moderantis
arbitrium est, quod erat in jure sumentis.
Patremfamilias, <emph>796</emph> se ipsum esse significat.
Peregrinationis tempus poenitentiae spatium est: quo
in coelis a dextris Dei assidens, potestatem universo
generi humano fidei atque operationis evangelicae
permisit. Igitur unusquisque secundum fidei suae
mensuram talentum, id est, Evangelii praedicationem
a praedicante suscepit. Haec enim incorrupta substantia
<pb n="1061C"/>
est, hoc Christi patrimonium aeternis haeredibus
reservatum.</p>
          </div3>
<div3>
            <head>7.</head>
            <p>
 <hi>Cui quinque talenta.</hi> --Sed servus ille, qui
quinque talenta accepit <note>(v. 20)</note>, populus ex lege credentium
est: ex qua profectus, meritum ipsius recte
probeque perfuncta evangelicae fidei operatione
duplicavit. In ratione autem ponenda judicii examen
est, quo coelestis verbi usus, et reditus dispensati talenti
postulatur. Igitur cui erant quinque commissa,
Domino reverso de quinque decem obtulit: talis scilicet
in fide repertus, qualis in lege, qui decem verborum
<pb n="1062A"/>
quinque libris Moysi praeceptorum obedientiam
per gratiam evangelicae justificationis expleverit.
Igitur jubetur in gaudium Domini introire, id est, in
honorem gloriae Christi recipitur <note>(v. 21)</note>.</p>
          </div3>
<div3>
            <head>8.</head>
            <p>
 <hi>Cui duo.</hi> --Ille vero servus, cui duo talenta
commissa sunt <note>(v. 22)</note>, gentium populus est, fide
atque confessione et Filii justificatus et Patris,
et Dominum nostrum Jesum Christum Deum atque
hominem et Spiritu et carne confessus. Nam et corde
fides, et ore confessio est. Haec ergo huic sunt duo
talenta commissa. Sed ut prior ille omne sacramentum
in quinque talentis, id est, in lege cognoverat,
idque ipsum fide Evangelii duplicaverit: ita iste incremento
duum talentorum, idque operatione
promeruit. Ratione ac reditu dissimili, par tamen a
<pb n="1062B"/>
Domino munus amborum est; ut gentium fidem exaequatam
credentium ex lege scientiae nosceremus.
Nam collaudatione eadem jubetur in gaudium Domini
introire <note>(v. 23)</note>. Est autem duplicatio sumptae
pecuniae, operationem fidei addidisse, et quae opinione
crediderant, rebus factisque gessisse.</p>
          </div3>
<div3>
            <head>9.</head>
            <p>
 <hi>Cui unum talentum.</hi> --Qui vero unum talentum
accepit, et in terra recondidit <note>(v. 24)</note>, populus est
in lege persistens, totus carnalis et stupidus, et nihil
spiritale intelligens, et quem virtus praedicationis
evangelicae non subeat, sed propter invidiam salvandarum
gentium, in terra acceptum talentum absconderit;
neque ipse utens, neque utendum aliis dispenset,
sed sufficere sibi legem existimet ad salutem.
Atque ideo cum ab eo ratio expostularetur, ita ait:
<pb n="1062C"/> <hi>Timui te</hi> 
 <note>(v. 25)</note>, tamquam per reverentiam ac metum
veterum praeceptorum, usu evangelicae libertatis abstineat
dicatque: <hi>Ecce quod tuum est,</hi> velut in his
quae a Domino praecepta sunt fuerit immoratus.</p>
          </div3>
<div3>
            <head>10.</head>
            <p>
 <hi>In terra abscondere quid.</hi> --In terra vero talentum
abscondere hoc <emph>797</emph> est, novae praedicationis
gloriam sub obtrectatione corporeae passionis occulere.
Qui cum Christum Dominum ad salutem gentium
missum fuisse non possit abnuere (nam et adventus
et passio ejus ex lege est), obtemperare tamen
Evangeliis ipse noluerit. Ait enim: <hi>Scio quia
<pb n="1063A"/>
homo durus es, metis ubi non seminasti, et colligis ubi
non sparsisti</hi> <note>(v. 24)</note>. Rerum praesentium natura non
fert messem esse sine semine, et colligi quae sparsa
non fuerint: sed totus spiritalis hic sermo est. Diximus
enim hunc populum esse de lege, non ignorantem
Domini adventum et gentium salutem; sed infidelem:
quippe cum sciat metendos illic justitiae
fructus, ubi lex sata non sit, et colligendos ex gentibus,
qui non ex Abrahae sint stirpe dispersi: et idcirco
durus hic homo sit, scilicet sine lege justificaturus,
sine dispersione collecturus, et sine satione
messurus.</p>
          </div3>
<div3>
            <head>11.</head>
            <p>
 <hi>Quanta culpa. Quae hujus culpae vindicta.</hi> --Atque ideo hoc magis sine venia erit, cur praedicationem
occuluerit, et commissum sibi talentum suffoderit,
<pb n="1063B"/>
cum scire messurum esse sine semine, et
collecturum esse quae non sparsisset: sed potius
oportuisse eum nummulariis dare, id est, universo
generi hominum, quod saeculi negotiis occupetur,
usum crediti sibi talenti communicare, Domino reditus
ejus a singulis postulaturo. Ob quam culpam
talentum ab eo non tam Evangelii, quod suffoderat,
quam legis aufertur, eique qui quinque duplicaverit
datur, Domino dicente: <hi>Omni enim habenti dabitur,
et abundabit: qui autem non habet, etiam quod habet
auferetur ab eo</hi> <note>(v. 29)</note>. Potest quidem habens abundare;
quia facile est, per incrementum vel munificentiae
vel laboris, opulentum posse ditescere: sed
quo modo non habens habebit ad damnum? Hoc
ideo, quia habentibus usum evangeliorum, etiam
<pb n="1063C"/>
legis honor redditur: non habenti autem fidem
Christi, etiam quod ex lege habere sibi videbatur
honoris, aufertur.
</p>
          </div3>
        </div2>

<div2>
          <head>CAPUT XXVIII. <hi>De adventu filii hominis venientis in majestate sua.</hi> </head>
<div3>
            <head>1.</head>
            <p>
 <hi>Malorum et bonorum discretio in judicio.</hi> -- <hi>Cum
autem venerit filius hominis in majestate sua, et omnes
angeli cum eo,</hi> et reliqua <note>(Matth. XXV, 31)</note>. Omnem
ipse sermonis hujus rationem absolvit. De judicii
enim tempore adventuque commemorat, quo fideles
ab infidelibus separabit, atque ab infructuosis fructuosa
discernet, haedos videlicet ab agnis, et in dextera
ac sinistra collocans unumquemque, digna aut
bonitatis aut malitiae suae sede constituet: indicans
<pb n="1063D"/>
se in minimis suis, id est, iis qui sibi <emph>798</emph> cum
humilitatis suae exspectatione famulentur, et esurientibus
ali, et sitientibus potari, et peregrinantibus
confoveri, et nudis contegi, et infirmis visitari, et
sollicitis consolari <note>(v. 40)</note>. Ita enim in universorum
<pb n="1064A"/>
fidelium corporibus mentibusque transfunditur, ut
haec humanitatis officia, aut gratiam suam impensa
mereantur, aut offensam negata commoveant.</p>
          </div3>
<div3>
            <head>2.</head>
            <p>
 Post quem sermonem, quo se venturum in reditu
claritatis ostenderat, nunc passurum esse se
admonet <note>(Matth. XXVI, 1)</note>: ut sacramentum crucis
admixtum esse gloriae aeternitatis agnoscerent. Sumitur
inter haec perimendi ejus a Judaeis consilium:
et congregatis principibus sacerdotum, occasio tanti
facinoris exspectatur <note>(v. 4)</note>.
</p>
          </div3>
        </div2>

<div2>
          <head>CAPUT XXIX. <hi>De muliere, quae accessit ad Jesum in domum Simonis leprosi habens alabastrum unguenti pretiosi.</hi> </head>
<div3>
            <head>1.</head>
            <p>
 <hi>Cum autem esset Jesus in Bethania in domo Simonis
<pb n="1064B"/>
leprosi, accessit ad eum mulier habens alabastrum
unguenti pretiosi,</hi> et reliqua <note>(Matth. XXVI, 6 et
7)</note>.Sub ipso tempore passionis non ex nihilo est, ut
mulier unguentum pretiosum recumbentis Domini
capiti infuderit: dehinc ut discipuli irascerentur, et
dicerent vendi istud potius in usum pauperum debuisse
<note>(v. 8 <hi>et</hi> 9)</note>: tum ut Dominus et mulieris factum
comprobaret, et aeternam cum praedicatione Evangelii
operis hujus esse memoriam sponderet: postremo
ut post id Judas ad vendendam salutem ejus
erumperet.</p>
          </div3>
<div3>
            <head>2.</head>
            <p>
 <hi>Mulier ungens Christum, plebs gentium. Discipulorum
pro Israel favor. Pauperes, Judaei fidei indigi.</hi> 
--Mulier haec in praefiguratione gentium plebis
est, quae in passione Christi gloriam Deo reddidit.
<pb n="1064C"/>
Caput enim ejus perunxit: caput autem Christi Deus
est. Nam unguentum boni operis est fructus. Et
propter corporis curam mulierum sexui maxime gratum
est. Igitur omnem curam corporis sui, et totum
pretiosae mentis affectum in honorem Dei laudemque
transfudit. Sed discipuli favore salvandi Israelis, ut
saepe numero, commoventur: vendi hoc in usum
pauperum debuisse. Sed neque mulier haec venale
unguentum circumferebat. Et pauperes, fidei indigos
instinctu prophetico nuncupaverunt. Atque
hanc gentium fidem emi potius ad salutem egeni hujus
populi debuisse. Quibus Dominus ait, plurimum
esse temporis, quo habere curam pauperum possent;
caeterum non nisi ex praecepto suo salutem gentibus
posse praestari, quae secum infuso mulieris hujus unguento
<pb n="1064D"/>
sint consepultae <note>(v. 11 <hi>et</hi> 12)</note>: quia regeneratio
non nisi commortuis in baptismi professione redhibetur. <emph>799</emph> 
 Et idcirco ubi praedicabitur hoc Evangelium,
narrabitur opus ejus <note>(v. 13)</note>: quia cessante
Israel, Evangelii gloria fide gentium praedicatur. Qua
<pb n="1065A"/>
aemulatione in Judae persona Israel profanus accensus,
omni odio ad exstinguendum nomen Domini incitatur.
</p>
          </div3>
        </div2>

<div2>
          <head>CAPUT XXX. <hi>De die prima azymorum, in qua accesserunt discipuli ad Jesum, dicentes: Ubi vis paremus tibi comedere pascha?</hi> </head>
<div3>
            <head>1.</head>
            <p>
 <hi>Christianum nomen quando indultum.</hi> -- <hi>Prima
autem die azymorum accesserunt discipuli ad Jesum,
dicentes: Ubi vis paremus tibi pascha manducare?</hi> 
et reliqua <note>(Matth. XXVI, 17)</note>. Discipuli ire ad quemdam
hominem jubentur, et ei dicere quod cum eo
Dominus pascha cum discipulis facere vellet. Qui
praeceptis obtemperaverunt, et pascha paraverunt
<note>(v. 19)</note>. Sed oportuerat eos scire quo pergerent, et
de hominis nomine edoceri. Alioquin incerti ad quem
<pb n="1065B"/>
mitterentur, quomodo missi quae praecepta fuerant,
exsequerentur? Verum sermo prophetiae, rerum
praesentium effectibus admiscetur. Hominem enim,
cum quo pascha celebraturus esset, non nominat.
Nondum enim Christiani nominis honor credentibus
erat praestitus, qui vere sunt Deum mentis ac fidei
oculis contuentes: ut cum eo pascha Domini Apostolos
praeparare sciremus, cui in tempore Domini
novum nomen esset addendum.</p>
          </div3>
<div3>
            <head>2.</head>
            <p>
 <hi>Judas corpus Christi non sumpsit.</hi> --Post quae
Judas proditor indicatur, sine quo pascha accepto
calice et fracto pane conficitur: dignus enim aeternorum
sacramentorum communione non fuerat. Nam
discessisse statim hinc intelligitur, quod cum turbis
reversus ostenditur. Neque sane bibere cum Domino
<pb n="1065C"/>
poterat, qui non erat bibiturus in regno: cum universos,
tunc bibentes ex vitis istius fructu, bibituros
secum postea polliceretur <note>(v. 29)</note>. <hi>Hymnoque dicto, in
montem reversi sunt</hi> <note>(v. 30)</note>. Consummatis scilicet universis
divinorum mysteriorum virtutibus, gaudio et exsultatione
communi in coelestem gloriam efferuntur.</p>
          </div3>
<div3>
            <head>3.</head>
            <p>
 <hi>Petri in Christum affectus.</hi> --Futurae quoque
eos infirmitatis admonuit, et nocte eadem omnes
metu atque infidelitate turbandos <note>(v. 31)</note>. Cujus rei
fides etiam auctoritate prophetiae veteris continebatur,
percusso pastore oves esse spargendas <note>(Zach.
XIII, 7)</note>: se tamen resurgentem in Galilaeam praecessurum
esse, ut infirmitatem eorum sponsione reditus
sui consolaretur <note>(Matth. XXVI, 32)</note>. Sed Petrus
pro fidei suae calore respondit, caeteris licet scandalizantibus
<pb n="1065D"/>
( <hi>passive</hi> ), numquam se scandalizaturum.
In tantum enim et affectu et charitate Christi efferebatur
<note>(v. 33)</note>, ut et imbecillitatem <emph>800</emph> carnis suae,
et fidem verborum Domini non contueretur: quasi
vero dicta ejus efficienda non essent. Cui ait: <hi>Priusquam
gallus cantet, ter me negabis</hi> <note>(v. 34)</note>. Sed tam
<pb n="1066A"/>
ille, quam caeteri ne mortis quidem metu decessuros
se de confessione nominis sui pollicentur: ad omnem
enim se ministerii constantiam, intrepida fidei
voluntate firmaverant.
</p>
          </div3>
        </div2>

<div2>
          <head>CAPUT XXXI. <hi>Cum venit Jesus in agrum qui dicitur Gethsemani, et dicit discipulis suis,</hi> Sedete donec eam illuc orare, <hi>et de tristi anima sua usque ad mortem, de calice si possibile est transire a se, de spiritu prompto et carne infirma; et rursum,</hi> Pater, non potest hic calix transire nisi illum bibam? fiat voluntas tua.</head>
<div3>
            <head>1.</head>
            <p>
 <hi>Tunc venit cum illis Jesus in agrum, qui dicitur
Gethsemani, et dicit discipulis suis, Sedete hic donec
eam illuc orare, </hi> et reliqua <note>(Matth. XXVI, 36)</note>. Fidem
discipulorum, et constantiam devotae sibi voluntatis
<pb n="1066B"/>
acceperat: sed et turbandos et diffisuros
sciebat. Quos considere in loco jubet, dum progrederetur
orare. Et assumpsit Petrum, Jacobum et
Joannem Zebedaei filios. Quibus assumptis, tristis
esse moestusque coepit: et ait tristem animam suam
usque ad mortem esse <note>(v. 37, 38)</note>.</p>
          </div3>
<div3>
            <head>2.</head>
            <p>
 <hi>Divinitati Christi tristitiam, metum,</hi> etc., <hi>tribuentium
opinio confutatur.</hi> --Aliquorum ea opinio
est, quod cadere propter se moestitudo in Deum potuerit,
eumque futurae passionis metus fregerit: quia
dixerit, <hi>Tristis est anima mea usque ad mortem</hi> <note>(v. 38)</note>;
et illud, <hi>Pater, si possibile est, transeat a me calix
iste</hi> <note>(v. 39)</note>; et rursum, <hi>Spiritus quidem promptus
est, caro autem infirma</hi> <note>(v. 41)</note>; et ad postremum
bis idipsum, <hi>Pater, si non potest hic calix transire,
<pb n="1066C"/>
nisi illum bibam, fiat voluntas tua</hi> <note>(v. 42)</note>. Volunt enim
ex infirmitate corporis aerumnam Spiritui adhaerere:
ac si virtutem illam incorruptae substantiae, imbecillitatis
suae sorte assumptio carnis infecerit, et aeternitas
naturam fragilitatis acceperit. Quae si ad metum
tristis est, si ad dolorem infirma, si ad mortem trepida;
jam et corruptioni subdita erit, et incidet in
eam totius infirmitatis affectio. Erit ergo quod non
erat, de angore moesta, de timore sollicita, de dolore
perterrita: ac sic aeternitas demutata in metum, si
potest esse quod non erat, potuit perinde hoc <emph>801</emph> 
 quod in ea est aliquando non esse. Deus autem
sine mensura temporum semper est: et qualis
est, talis aeternus est. Aeternitas autem in infinito
manens, ut in his quae fuerant, ita in illis quae consequentur
<pb n="1066D"/>
extenditur: semper integra, incorrupta,
perfecta, praeter quam nihil, quod esse possit, extrinsecus
sit relictum. Non ipsa in aliquo, sed intra
eam cuncta: potens ita largiri nobis ipsa quod suum
est, ut sibi nihil de eo quod sit largita decedat.</p>
          </div3>
<div3>
            <head>3.</head>
            <p>
 <hi>Quinam opinionis hujus auctores.</hi> --Sed eorum
<pb n="1067A"/>
omnis hic sensus est, ut opinentur metum mortis in
Dei filium incidisse qui asserunt non de aeternitate
esse prolatum neque de infinitate paternae substantiae
exstitisse, sed ex nullo per eum qui omnia creavit
effectum: ut assumptus ex nihilo sit, et coeptus
ex opere, et confirmatus ex tempore. Et ideo in eo
doloris anxietas, ideo Spiritus passio cum corporis
passione, ideo metus mortis: ut qui mortem timere
potuit, et mori possit; qui vero mori potuit,
licet in futurum erit <note>( <hi>subaud.</hi> aeternus)</note>, non tamen
per eum qui se genuit ex praeterito sit aeternus. Qui
 si per fidem vitaeque probitatem capaces Evangeliorum
esse potuissent, scirent Verbum in principio
Deum, et hoc a principio apud Deum, et natum
esse ex eo qui erat, et hoc in eo esse qui natus est,
<pb n="1067B"/>
quod is ipse est penes quem erat ante quam nasceretur:
eamdem scilicet aeternitatem esse et gignentis
et geniti. Mori igitur nihil in Deo potuit, neque
ex se metus Deo ullus est. In Christo enim Deus
erat mundum reconcilians sibi <note>(II Cor. V, 19)</note>.</p>
          </div3>
<div3>
            <head>4.</head>
            <p>
 <hi>Tristitia Christi non de se, sed de discipulis orta
est.</hi> --Sed introspiciendus omnis hic sermo est, ut
quia moestum fuisse Dominum legimus, causas moestitudinis
reperiamus. Admonuerat superius, omnes
scandalizaturos. Petrus de se confidens responderat,
etiamsi caeteri perturbarentur, se non commovendum:
quem Dominus etiam ter negaturum esse respondit.
Sed et ille et caeteri omnes discipuli, ne si in
ipsa quidem morte positi sint, pollicentur sese negaturos.
Et procedens, jussit discipulos suos consedere
<pb n="1067C"/>
dum oraret. Assumptisque Petro et Jacobo et
Joanne coepit tristis esse. Ergo non ante tristis est
quam assumit, et omnis metus illis esse coepit
assumptis: atque ita non de se orta est, sed de his
quos assumpserat, moestitudo. Et quidem recordandum
est, non alios hic assumptos fuisse, quam ipsos
illos, quibus venturus in regno suo filius hominis
ostensus est, tum cum assistentibus in monte Moyse
et Elia, toto aeternae gloriae suae honore circumdatus
est <note>(Matth. XVII, 1 et seqq.)</note>. Sed <emph>802</emph> quae tunc assumendorum
eorum, eadem et nunc fuit causa.</p>
          </div3>
<div3>
            <head>5.</head>
            <p>
 <hi>Tristitia Christi usque, non ob mortem. Blasphemiam
in Spiritum Christus timet suis.</hi> --
<pb n="1068A"/>Denique 
ait, <hi>Tristis est anima mea usque ad mortem.</hi> 
Numquid ait, Tristis est anima mea propter mortem <note>(V. lib. X de Trinit. num. 36)</note>?
Certe non ita. Nam
si de morte erat metus, ad eam utique referri per
quam erat debuit. Sed aliud est usque in id, aliud ob
id metuere. Et causam non facit quidquid in fine est,
quia usque in id quod ab altero coeptum sit differatur.
Superius igitur dixerat, <hi>Scandalum patiemini in me
in ista nocte <note>(Matth. XXVI, 31)</note>
            </hi>. Sciebat exterrendos,
fugandos, negaturos: sed quia Spiritus blasphemia
nec hic nec in aeternum remittitur, metuebat ne se
Deum abnegarent, quem caesum et consputum et
crucifixum essent contemplaturi. Quae ratio servata
in Petro est, qui cum negaturus esset, ita negavit: <hi>Non novi hominem 
 <note>(Ibid., 72)</note>
            </hi>: quia dictum aliquid in
<pb n="1068B"/>
filium hominis remittetur. Tristis ergo est <hi>usque ad
mortem.</hi> Non itaque mors, sed tempus mortis in metu
est: quia post eam resurrectionis virtute fides esset
firmanda credentium.</p>
          </div3>
<div3>
            <head>6.</head>
            <p>
 Sequitur illud: <hi>Sustinete et vigilate mecum. Et
progressus procidit in faciem suam orans <note>(Ibid., 38,
39)</note>
            </hi>. Manere secum pervigiles admonet. Sciebat enim
ingravante diabolo fidem eorum consopiendam: et
parem secum vigilantiam imperat, quibus eadem
passio immineat.</p>
          </div3>
<div3>
            <head>7.</head>
            <p>
 <hi>Transitum calicis non sibi, sed suis deprecatur.</hi> 
--Deinde orat: <hi>Pater meus, si possibile est, transeat
a me calix iste: sed tamen non sicut ego volo, sed sicut
tu vis.</hi> Transire a se calicem rogat. Numquid ait,
Transeat me calix iste? haec enim futura erat pro se
<pb n="1068C"/>
timentis oratio. Sed aliud est, ut se transeat, aliud ut
a se transeat deprecari. In eo enim quod se transit,
ipse ille a molestia transeuntis excipitur: qui
autem ut a se transeat rogat, non ut ipse praetereatur
orat, sed ut in alterum id quod a se transit excedat.
 Numquid possibile erat non pati Christum?
Atquin jam a constitutione mundi sacramentum hoc
in eo erat nostrae salutis ostensum. Numquid pati
ipse nolebat? Atquin superius fundendum in remissionem
peccatorum corporis sui sanguinem consecraverat <note>(Ibid., 28)</note>.
Quomodo ergo ait, <hi>Pater, si possibile
est?</hi> et quomodo, <hi>Non sicut ego volo, sed sicut
tu vis?</hi> Totus igitur super his qui passuri erant metus
<pb n="1069A"/>
est: atque ideo, quia non est possibile se non pati
pro his rogat qui passuri post se erant, dicens, <hi>Transeat calix a me,</hi> 
 id est, quomodo a me bibitur,
ita ab his bibatur, sine spei diffidentia, sine sensu
doloris, sine metu mortis.</p>
          </div3>
<div3>
            <head>8.</head>
            <p>
 <hi>Patiendi virtutem eis flagitat.</hi> --Ideo autem <hi>si
possibile est;</hi> quia et carni et sanguini horum gravis
terror est, et difficile est eorum acerbitate corpora
humana non vinci. <emph>803</emph> Quod autem ait, <hi>Non sicut
ego volo, sed sicut tu vis:</hi> vellet quidem eos non pati,
ne forte in passione diffidant, sed cohaereditatis suae
gloriam sine passionis difficultate mereantur. Non
ergo ut non patiantur rogat, dicens, <hi>Non ut ego
volo:</hi> sed ut, ait, quod Pater vult, bibendi calicis in
eos ex se transeat firmitudo: quia ex voluntate ejus
<pb n="1069B"/>
non tam per Christum vinci diabolum, quam etiam
per ejus discipulos oportebat.</p>
          </div3>
<div3>
            <head>9.</head>
            <p>
 <hi>Metus Christi causa, infirmitas nostra.</hi> --Post
quae ad discipulos redit, et dormientes deprehendit:
et Petrum coarguit cur secum una saltem hora non
 vigilet <note>(v. 41)</note>. Petrum ideo ex tribus, quia prae
caeteris non se scandalizaturum fuerat gloriatus. Superioris
autem metus sui indicat causas, dicens, <hi>Orate ne intretis in tentationem</hi> 
 <note>(v. 41)</note>. Hoc erat igitur
quod volebat; et ideo in oratione tradiderat,
Non inducas nos in tentationem, ne quid in nos infirmitati
carnis liceret <note>(Matth. VI, 13)</note>. Cur autem ne
in tentationem venirent orare eos admonuisset, ostendit
dicens, <hi>Spiritus quidem promptus, caro autem
infirma,</hi> non utique de se: ad eos enim hic sermo
<pb n="1069C"/>
conversus est. Aut quomodo nunc de se spiritus
promptus, si superius tristis est anima usque ad
mortem? Sed vigilari praecipit et orari, ne in tentationem
incidant, ne infirmitati corporis succumbant:
et idcirco si possibile est ut a se transeat calix orat,
quia bibendi ejus caro omnis infirma sit.</p>
          </div3>
<div3>
            <head>10.</head>
            <p>
 <hi>Passio Christi virtutem nobis contulit patiendi.</hi> 
--Rursum vero discedens oravit, dicens, <hi>Pater,
non potest transire calix iste nisi illum bibam? fiat voluntas
tua <note>(Ibid., 42)</note>
            </hi>. Passuris discipulis per fidei justificationem,
omnem in se corporis nostri infirmitatem
assumpsit: crucique secum universa ea quibus
 infirmabamur affixit. Ideo peccata nostra
portat, et pro nobis dolet: quia fidei in nobis calore
fervente, cum adversum diabolum passionis bello sit
decertandum, omnes imbecillitatum nostrarum dolores
cum corpore ejus et passione moriuntur. Et
ideo transire ab eo calix non potest, nisi illum bibat:
<pb n="1070A"/>
 quia pati nisi ex ejus passione non possumus.</p>
          </div3>
<div3>
            <head>11.</head>
            <p>
 <hi>Discipulorum somnus et variae Christi allocutiones
quid significent.</hi> --Verum quod iterum reversus
reperit dormientes; ostendit absentiae suae tempore
plures quodam fidei somno detinendos. Sed
rursum oravit, idem repetens: reversusque, qui vigilare
jusserat, qui consopitos objurgaverat, ait, <hi>Dormite jam et requiescite</hi> 
 <note>(v. 45)</note>. Post orationem
frequentem, post discursus recursusque multiplices,
metum demit, securitatem reddit, in requiem adhortatur,
voluntatem Patris jam de nobis securus exspectat,
dicens, <hi>Fiat voluntas tua:</hi> quia transiturum
in nos calicem bibens, infirmitatem corporis nostri,
et timoris sollicitudinem, et ipsum dolorem mortis
<pb n="1070B"/>
absorberet. Quod autem ad eos revertens, dormientesque <emph>804 </emph> 
reperiens, primum reversus objurgat, secundo
silet, tertio quiescere jubet: ratio ista est, quod
primum post resurrectionem dispersos eos et diffidentes
ac trepidos reprehendet: secundo misso
Spiritu paracleto, gravatis ad contuendam Evangelii
libertatem oculis, visitabit. Nam aliquandiu legis
amore detenti, quodam fidei somno occupati sunt.
Tertio vero, id est claritatis suae reditu, securitati
eos quietique restituet.
</p>
          </div3>
        </div2>

<div2>
          <head>CAPUT XXXII. <hi>De Juda, qui erat unus de duodecim discipulis, veniente ad Jesum cum plurima turba ut eum traderet; de gladio quem jussit Petro convertere in locum suum.</hi> </head>
<div3>
            <head>1.</head>
            <p>
 <hi>In Christum nulla potestas nisi quam dederit.</hi> --
<pb n="1070C"/> <hi>Et adhuc eo loquente ecce Judas unus de duodecim
venit, et cum eo plurima turba <note>(Matth., XXVI, 47-49)</note>
            </hi>.
In his omnibus passionis est ordo. Sed in osculo
Judae haec fuit ratio: ut doceremur inimicos
omnes, eosque quos sciremus desaevituros in nos
esse, diligere. Osculum enim ejus Dominus non respuit.
Quod autem ait Judae, <hi>fac quod facis</hi> traditionis
suae potestatem sub verbi hujus conditione
permittit. Nam qui juris sui habebat adversum traditores
advocare duodecim millia legionum angelorum,
longe facilius unius hominis et consiliis et
artibus potuisset occurrere <note>(v. 53)</note>. Denique Pilato ait: <hi>Non haberes in me potestatem, nisi data tibi esset 
 <note>(Job.
XIX, 11)</note>
            </hi>. Dat igitur in se potestatem dicendo: <hi>Fac
quod facis <note>(Joan. XIII, 27)</note>
            </hi>: scilicet quia voluntatis
crimen pro facti pensatur invidia, re perageret quod
voluntate jam faceret.</p>
          </div3>
<div3>
            <head>2.</head>
            <p>
 <hi>Qui gladio utens gladio peribit.</hi> -- <hi>Unus autem
<pb n="1071A"/>
ex his, qui erant cum eo gladium exserens, servo principis
sacerdotum aurem abscidit: eique Dominus ait:
Converte gladium tuum in locum suum. Omnes enim,
qui gladio utuntur, gladio peribunt <note>(Matth. XXVI, 51,
52)</note>
            </hi>. Ergo hic ipse jam judicatus est, quia gladio
utens gladio interibit? Sed non omnibus gladio utentibus
mors solet esse per gladium. Nam plures aut
febris aut alius accedens casus absumit, qui gladio
aut judicii officio aut resistendi latronibus necessitate
sint usi. Igitur ab apostolo servo principis sacerdotum
auricula desecatur: populo videlicet sacerdotio
servienti, per Christi discipulum inobediens
auditus exciditur, et ad capacitatem veritatis hoc quod
erat inaudiens amputatur. <emph>805</emph> Turba autem omnis
adversus Dominum gladiis armata processerat. Recondi
gladium praecepit: quia eos non humano, sed
oris sui gladio esset perempturus. Caeterum si secundum
sententiam ejus omnis gladio utens, gladio
perimeretur; recte ad necem eorum gladius exserebatur,
qui eodem utebantur ad facinus.</p>
          </div3>
<div3>
            <head>3.</head>
            <p>
 <hi>Sacerdotis confessio. Vestis discissio.</hi> --
<pb n="1071B"/>Reliqua
vero gestorum ordinem habent. Falsi testes conquisiti:
sacerdos ejus ipsius, in qua gloriabatur, legis ignarus,
etiam sacramento an ipse Christus esset fidem
quaerens: quasi occulte de eo lex prophetaeque loquerentur.
Quin etiam is ipse Christum est confessus invitus,
Domino dicente: <hi>Tu dixisti.</hi> Cujus majestate audita
vestem sibi discidit, ipsum videlicet quo contegebatur
velamentum legis abrumpens. In palmis vero atque
sputis, ad consummandam hominis humilitatem,
universa in eum contumeliarum genera exercebantur <note>(Ibid., 59-67)</note>.</p>
          </div3>
<div3>
            <head>4.</head>
            <p>
 <hi>Petri negatio.</hi> --Diligenter autem contuendum
est, qua conditione Petrus negaverit: quanquam de
hoc superius tractatum est. Nam primo ait, non se
intelligere quid diceret: sequenti, non se ei adhaesisse:
tertio vero, se hominem non nosse. Et vere
prope jam sine piaculo hominem negabat, quem Dei
filium primus agnoverat: tamen quia ex infirmitate
<pb n="1071C"/>
carnis vel ambiguus extitisset, amarissime flevit, recolens
trepidationis istius culpam se nec admonitum
potuisse vitare <note>(Ibid., 70-75)</note>.</p>
          </div3>
<div3>
            <head>5.</head>
            <p>
 <hi>Judae poenitentia ementium arguit infidelitatem.</hi> 
--Traditur deinde Pilato gentium judici. Non enim
judicari reus poterat ex lege, ipse sine dolo atque
peccato. <hi>Tunc videns Judas, qui eum tradidit, quoniam
damnatus est,</hi> et caetera <note>(Matth., XXVII)</note>. Judas
agens poenitentiam, pretium sanguinis Christi reddidit
sacerdotibus: ut licet ipse venditi sanguinis
justi auctor esset, tamen ementium infidelitatem ipsa
professio vendentis argueret. <hi>Qui responderunt, quid
ad nos? Tu videris</hi> <note>(v. 4)</note>. Professio audax atque
caeca est. Emisse se justi sanguinem audiunt, et
extra judicii reatum futuros esse se credunt: cum
tamen dicendo: <hi>Tu videris,</hi> facinus ipsum in vendente
constituant, contra autem vendentis testimonio
scelus ementium confirmetur. Secedens itaque
suspendit se damnato Christo <note>(v. 5)</note>. Ita mortis Judae
tempus est comparatum ut sub passione Domini
<pb n="1071D"/>
commotis infernis supernisque omnibus et revulsis,
et in oblivionem officii sui universorum elementorum
<pb n="1072A"/>
procuratione stupefacta, nec inter mortuos visitaretur,
nec inter vivos post resurrectionem haberet
poenitentiae facultatem.</p>
          </div3>
<div3>
            <head>6.</head>
            <p>
 <hi>Emptio agri figuli de pretio Christi plena mysteriis.</hi> 
--De argenteis vero redditis <note>(Ibid., 6)</note>, quia pretium <emph>806</emph> 
 sanguinis esset, neque in corbanan, id est, in
oblationum pecunia admisceri liceret, consilio inito
emitur ager figuli, et in sepulturam peregrinorum
deputatur. Magnum in hoc prophetiae sacramentum
 et in factis iniquitatis miraculi plena meditatio.
Figuli opus est de luto vasa formare: cujus
in manu sit, ex luto eodem vas aut idipsum aut pulchrius
reformare. Agrum autem saeculum nuncupari,
ipsis Domini nostri verbis continetur <note>(Matth. XIII,
38)</note>. Christi ergo pretio saeculum emitur, id est, universitas
ejus acquiritur, et in sepulturam peregrinorum
atque inopum deputatur. Nihil hinc pertinet ad
Israel, et totus hic saeculi empti usus alienis est:
his videlicet, qui in pretio Christi sanguinis sepelientur,
quo universa sunt empta. Omnia enim a Patre
<pb n="1072B"/>
accepit, quae in coelis et quae in terra sunt <note>(Matth.
XXVIII, 18)</note>: et ideo hic ager figuli est, quia Dei
omnia sunt, cujus in manu sit, nos ut velit tamquam
figulus reformare. In hoc igitur agro Christo commortui
et consepulti, hujus peregrinationis nostrae
aeternam requiem sortiemur. In cujus rei fidem Jeremiae
prophetia subditur, ut in facti istius opere
tanto ante divinae vocis auctoritas ostenderetur <note>(Matth. XXVII, 9)</note>.</p>
          </div3>
<div3>
            <head>7.</head>
            <p>
 <hi>Cur sacerdoti:</hi> Tu dixisti, <hi>Pilato:</hi> Tu dicis, <hi>responsum 
est.</hi> --Interroganti autem Pilato, an ipse esset
rex Judaeorum, respondit: <hi>Tu dicis.</hi> Sed quam
diversus sermo est, qui fuerat ad sacerdotem? Illi
enim quaerenti, an ipse Christus esset, dixerat: <hi>Tu
dixisti <note>(Matth. XXVI, 64)</note>
            </hi>. Hoc ideo, quia lex omnis
venturum Christum praedicaverat, respondetur tamquam
de praeteritis sacerdoti, quia semper venturum
Christum ex lege ipse dixisset. Huic vero legis
ignaro, interroganti an ipse esset rex Judaeorum, dicitur:
<pb n="1072C"/> <hi>Tu dicis:</hi> 
 quia per fidem praesentis confessionis salus
gentium est, et quod hoc de se ille qui antea ignorabat
loquatur, quod hi negent qui antea loquebantur.
</p>
          </div3>
        </div2>

<div2>
          <head>CAPUT XXXIII. <hi>De Pilato: cum sederet pro tribunali, misit ad illum uxor sua, dicens:</hi> Nihil tibi sit et justo isti. <hi>De transeuntibus juxta crucem qui movebant capita sua, et dicebant:</hi> Hic est qui destruebat templum, et in triduum illud reaedificabat.</head>
<div3>
            <head>1.</head>
            <p>
 <hi>Pilati uxor, gentium plebs. Lotio manuum Pilati.</hi> -- <hi>Sedente autem Pilato pro tribunali, misit ad illum uxor
sua, dicens: Nihil tibi sit et justo isti <note>(Matth. XXVII,
19)</note>
            </hi>. Species in ea gentium plebis est: quae jam fidelis
eum, cum quo conversabatur, incredulum populum
ad Christi fidem <emph>807</emph> advocat. Quae quia ipsa multum
sit passa pro Christo, in eamdem gloriam futurae
spei illum cum quo conversabatur invitat. Denique
Pilatus et manus lavit, et populo Judaico innocentem
se a Domini sanguine esse testatus est (v.
<pb n="1072D"/>
24): quia Judaeis suscipientibus in se ac filios suos fusi
dominici sanguinis crimen, quotidie in confessionem
fidei ablutus gentium populus demigrat <note>(v. 25)</note>.</p>
          </div3>
<div3>
            <head>2.</head>
            <p>
 <hi>Barabbas quid.</hi> --
<pb n="1073A"/>Offerenti vero Pilato, ut, secundum
solemnis diei privilegium, quo unum ex reis,
poscentibus dimitti oportebat, Jesum absolveret <note>(Ibid., 17)</note>:
Barabban potius hortantibus sacerdotibus
populus elegit <note>(v. 20, 21)</note>. Interpretatio autem
nominis Barabbae est patris filius. Jam itaque arcanum
futurae infidelitatis ostenditur, Christo patris filium
praeferendo, antichristum scilicet hominem peccati
et diaboli filium: potiusque adhortantibus principibus
suis eligunt damnationi reservatum, quam
salutis auctorem.</p>
          </div3>
<div3>
            <head>3.</head>
            <p>
 <hi>Chlamys coccinea et purpurea. Corona spinea.
Calamus in manu. In capite.</hi> --Caeso deinde Domino
imponitur chlamys coccinea, et vestis purpurea, et
corona spinea, et arundo dexterae, et genu posito adoratus
illuditur. Susceptis videlicet omnibus corporis
nostri infirmitatibus, omnium deinde martyrum, quibus
regnum secum erat debitum, sanguine in cocci
colore perfunditur: pretiosoque prophetarum ac patriarcharum,
in purpura, honore vestitur. Spinis
<pb n="1073B"/>
quoque, id est, compungentium quondam peccatis
gentium coronatur: ut ex rebus perniciosis atque inutilibus,
quae capiti ejus, id est, Deo circumdata moliuntur,
gloria quaereretur peccatorum. Est enim
aculeus in spinis, ex quibus Christo victoriae corona
contexitur. In calamo vero earumdem gentium infirmitas
atque inanitas manu comprehensa firmatur. Quin
etiam capiti ejus illiditur. Capiti, ut opinor, de ictu
calami non grandis injuria est: sed typica in eo ratio
servatur, ut infirmitas gentilium corporum manu Christi
antea comprehensa, etiam in Deum patrem, quod
caput ejus est, acquiescat. In his autem omnibus
Christus dum illuditur adoratur <note>(Ibid., 28-30)</note>.</p>
          </div3>
<div3>
            <head>4.</head>
            <p>
 Procedentes autem, homini quidam Cyrenensi
lignum passionis imponunt. Indignus enim Judaeus
erat Christi crucem ferre: quia fidei gentium erat relictum,
et crucem accipere et compati. Locus deinde
crucis talis est, ut positus in medio terrae, et tamquam
<pb n="1074A"/>
in vertice hujus universitatis insistens, ad capessendam
Dei cognitionem universis gentibus esset
aequalis. Oblatum quoque vinum felli admixtum
bibere recusavit: non enim aeternae gloriae incorruptioni
peccatorum amaritudo miscetur. Vestis <emph>808</emph> 
vero ejus sorte potius divisa quam scissa, mansuram
incorruptionem corporis indicabat <note>(Ibid., 32-35)</note>.</p>
          </div3>
<div3>
            <head>5.</head>
            <p>
 <hi>Latronum situs quid repraesentet.</hi> --Atque ita
in ligno vitae, cunctorum salus et vita suspenditur:
cui duo latrones, laevae ac dexterae affiguntur,
( et ideo cum eo, ut intelligi posset mors hominum
a morte Unigeniti discrepare: ille enim reddidit
spiritum sponte cum voluit, istis crura sunt comminuta <hi>(Lucae XXIII, 33)</hi> 
 omnem humani generis universitatem
vocari ad sacramentum passionis Domini
ostendentes. Sed quia per diversitatem fidelium atque
infidelium fit omnium secundum dexteram sinistramque
divisio: unus ex duobus ad dexteram
situs, fidei justificatione salvatur <note>(Ibid., 43)</note>. Additur
etiam illud opprobrium, quo se ipse Israel infidelitatis
<pb n="1074B"/>
argueret, cum dicitur: <hi>Hic est qui destruebat
templum Dei, et in triduum illud reaedificabat,</hi> et
reliqua <note>(Matth. XXVII, 40)</note>. Non erat difficile de
cruce descendere: sed sacramentum erat paternae
voluntatis explendum. Sed majora opera in cruce
positus agebat, totius commotione naturae: hoc
igitur maximum omnium, et veluti difficillimum
ponitur? Quid ergo veniae erit, cum post triduum
reaedificatum Dei templum in corporis resurrectione
cernetur? Quod autem latrones ambo conditionem
ei passionis exprobrant <note>(v. 44)</note>; universis etiam
fidelibus scandalum crucis futurum esse significat.</p>
          </div3>
<div3>
            <head>6.</head>
            <p>
 <hi>Triduum mortis Christi. Derelictio Christi a Deo.
Aceti potati mysterium.</hi> --Nox autem ex die, divisio
temporum est. Ita enim tertius dierum trium totidemque
noctium numerus expletur: et occultum
divinae operationis mysterium totius creationis stupore
sentitur. Clamor vero ad Deum, corporis 
<pb n="1075A"/>vox est, recedentis a se Verbi Dei contestata dissidium.
Denique cur relinquatur exclamat, dicens: <hi>Deus, Deus meus, quare me dereliquisti 
 <note>(v. 46)</note>
            </hi>? Sed
relinquitur; quia erat homo etiam morte peragendus.
Quin etiam hoc, quod per calamum datum in
spongia acetum cum potasset, proclamans spiritum
reddidit, diligenter est contuendum <note>(Ibid., 48-50)</note>.
Vinum et honor est immortalitatis et virtus, quod
per vitium aut incuriae aut <emph>809</emph> vasis inacescit.
Hoc igitur cum in Adam coacuisset, ipse accepit et
potavit ex gentibus. In calamo enim ex spongia ut
potaret offertur, id est, ex corporibus gentium vitia
corruptae aeternitatis accepit; et in se atque immortalitatis
 communionem ea quae in nobis erant
vitia transfudit. Denique in Joanne, post quam perpotaverat,
dixit: <hi>Consummatum est <note>(Joan. XIX, 30)</note>
            </hi>:
quia omne vitium humanae corruptionis hausisset.
Et quia nihil agendum esset extrinsecus,
spiritum cum clamore et voce magna emisit <note>(Matth.
XXVII, 50)</note>: dolens non omnium se peccata portare.</p>
          </div3>
<div3>
            <head>7.</head>
            <p>
 <hi>Quae Christi mortem consecuta sunt.</hi> --
<pb n="1075B"/>Et deinceps
velum templi scinditur: quia exinde populus
est divisus in partes, et veli honor cum custodia
Angeli protegentis aufertur. <hi>Movetur terra:</hi> capax
enim hujus mortui esse non poterat. <hi>Petrae scissae
sunt:</hi> omnia enim tum valida et fortia penetrans
Dei verbum et potestas aeternae virtutis irruperat. <hi>Et monumenta aperta sunt:</hi> 
 erant enim mortis claustra
 reserata. <hi>Et multa corpora sanctorum dormientium
surrexerunt:</hi> illuminans enim mortis tenebras,
et infernorum obscura collustrans, in sanctorum
ad praesens conspicatorum resurrectione mortis ipsius
spolia detrahebat. Ut autem infidelitatis facinus
Israeli accumularetur; centurio et custodes hanc
totius naturae perturbationem contuentes, Dei filium
confitentur <note>(Ibid. 51-54)</note>.</p>
          </div3>
<div3>
            <head>8.</head>
            <p>
 <hi>Sepultura Christi.</hi> --Quod autem a Joseph rogato
Pilato ut corpus redderet, et sindone involvitur,
et in monumento novo in petra excisa reponitur et
saxum monumenti ostio advolvitur <note>(Ibid., 58-60)</note>:
<pb n="1075C"/>
quamquam sit ordo gestorum, et sepeliri eum esset
necesse, qui resurrecturus esset ex mortuis; tamen
non sine rerum aliquarum momento expressa sunt
singula. Joseph apostolorum habet speciem: et idcirco
quamquam in duodecim apostolorum numero
non fuerit, discipulus Domini nuncupatur. Hic munda
sindone corpus involvit. Et quidem in hoc eodem
linteo reperimus de coelo ad Petrum universorum <emph>810</emph> 
 animantium genera summissa <note>(Act. X, 12)</note>.
Ex quo forte non superflue intelligitur, sub lintei
hujus nomine consepeliri Christo ecclesiam: quia
tum in eo, ut in confusione ecclesiae, mundorum
atque immundorum animalium fuerit congesta diversitas.
<pb n="1076A"/>
Domini igitur corpus tamquam per apostolorum
doctrinam infertur in vacuam et in novam
requiem lapidis excisi: scilicet in pectus duritiae
gentilis quodam doctrinae opere excisum Christus infertur,
rude scilicet ac novum, et nullo antea ingressu
timoris Dei pervium. Et quia nihil praeter
eum oporteat in pectora nostra penetrare, lapis ostio
advolvitur: ut quia nullus antea in nos divinae cognitionis
auctor fuerat illatus, nullus absque eo postea
inferatur. Metus deinde furandi corporis et sepulcri
custodia atque obsignatio, stultitiae atque infidelitatis
testimonium est: quod signare sepulcrum ejus
voluerint, cujus praecepto conspexissent de sepulcro
mortuum suscitatum.</p>
          </div3>
<div3>
            <head>9.</head>
            <p>
 <hi>Resurrectio die Dominica. Angelus ejus index
primus cur. Cur primum mulierculae ejus consciae.</hi> --Motus vero terrae tempore matutino <note>(Matth. XXVIII,
2)</note>, diei dominici resurrectionis est virtus: cum
contuso mortis aculeo, et illuminatis illius tenebris,
resurgente Virtutum coelestium Domino, infernorum
<pb n="1076B"/>
trepidatio commovetur. Angelus autem Domini de
coelo descendens, et lapidem revolvens, et sepulcro
adsidens, misericordiae Dei patris insigne est, resurgenti
filio ab inferis Virtutum coelestium ministeria
mittentis. Atque ideo prior ipse resurrectionis
est index, ut quodam famulatu paternae voluntatis
resurrectio nuntiaretur. Sed confestim Dominus mulierculis
per angelum adhortatis occurrit, et consalutat <note>(Ibid., 9)</note>:
ut nuntiaturae exspectantibus discipulis
resurrectionem, non angeli potius quam
Christi ore loquerentur. Quod vero primum mulierculae
Dominum vident, salutantur, genibus advolvuntur,
nuntiare apostolis jubentur; ordo in contrarium
causae principalis est redditus: ut quia a sexu
isto coepta mors esset, ipsi primum resurrectionis
gloria et visus et fructus et nuntius redderetur. Emitur
vero a custodibus, qui omnia haec viderant <emph>811</emph> 
argento resurrectionis Christi silentium, et mendacium
furti honore scilicet saeculi et cupiditate,
 quia in pecunia honor ejus est, Christi gloria denegatur
<pb n="1076C"/> <note>(Ibid., 12, 13)</note>.
</p>
          </div3>
<div3>
            <head>1.</head>
            <p>
 <hi>Principes vero sacerdotum, qui debuerant
converti ad poenitentiam, et Jesum quaerere resurgentem,
perseverant in malitia: et pecuniam, quae ad usus
templi data fuerat, vertunt in redemptionem mendacii,
sicut ante triginta argenteos Judaei </hi>
              <note>(Hieron. Judae)</note> <hi>dederant proditori. Omnes igitur, qui stipe templi,
et his quae conferuntur ad usus Ecclesiae, abutuntur
in aliis rebus, quibus suam expleant voluntatem, similes
sunt Scribarum et sacerdotum, redimentium
mendacium et sanguinem Salvatoris.</hi> </p>
          </div3>
<div3>
            <head>2.</head>
            <p>
 Undecim autem discipuli ejus abierunt in Galilaeam,
<pb n="1077A"/>
in montem ubi constituerat illis Jesus <hi>
              <note>(v.
16)</note>. Post resurrectionem Jesus in monte et Galilaea
conspicitur, ibique adoratur, licet quidam dubitent,
et dubitatio eorum nostram augeat fidem.</hi> </p>
          </div3>
<div3>
            <head>3.</head>
            <p>
 <hi>Tum manifestius ostenditur Thomae: et latus
lancea vulneratum, et manus fixas demonstrat clavis.</hi> 
Accedens Jesus locutus est eis dicens: Data est mihi
omnis potestas in coelo et in terra <hi>
              <note>(v. 18)</note>. Illi potestas
data est, qui paulo ante crucifixus, qui sepultus
in tumulo, qui mortuus jacuerat, qui postea resurrexit.
In coelo autem et in terra potestas data est: ut qui
ante regnabat in coelo, per fidem credentium regnet in
terris.</hi> Euntes ergo docete omnes gentes, baptizantes
eos in nomine Patris et Filii et Spiritus sancti <note>(v. 19)</note>.
 <hi>Primum docent omnes gentes, deinde doctas
intinguunt aqua. Non enim fieri potest, ut corpus baptismi
recipiat sacramentum, nisi ante anima fidei susceperit
veritatem. Baptizantur autem</hi> in nomine Patris
<pb n="1078A"/>
et Filii et Spiritus sancti: <hi>ut quorum est una divinitas,
sit una largitio; nomenque Trinitatis unus Deus est.</hi> </p>
          </div3>
<div3>
            <head>4.</head>
            <p>
 Docentes eos servare omnia quaecumque mando
vobis <note>(v. 20)</note>. <hi>Ordo praecipuus: jussit apostolis, ut
primum universas docerent gentes, deinde fidei tingerent
sacramento, et post fidem ac baptisma, quae essent
observanda praeciperent. Ac ne putemus levia esse quae
jussa sunt et pauca, addidit:</hi> Omnia quaecumque
mandavi vobis: <hi>ut qui crediderint, qui in Trinitate
fuerint baptizati, omnia faciant quae praecepta sunt.</hi> 
Et ecce ego vobiscum sum <note>( <hi>mss. addunt,</hi> omnibus
diebus)</note> usque ad consummationem saeculi. <hi>Qui usque
ad consummationem saeculi cum discipulis se futurum
esse promittit, et illos ostendit semper esse victuros,
et se numquam a credentibus recessurum. Qui
autem usque ad consummationem mundi sui praesentiam
pollicetur, non ignorat illam diem, in qua scit se
futurum cum apostolis.</hi> 

</p>
          </div3>
        </div2>
      </div1>
</body>
  </text>
</TEI>