<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Commentarius in psalmos XV XXXI XLI</title>
              <author ref="http://viaf.org/viaf/89595978">Hilarius Pictaviensis<date>315-367</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 9</title>
           <idno>HilPic.CoInPsX</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>TRACTATUS DE PSALMO XV.</head>
<div3>
          <head>1.</head>
          <p>
 Tituli inscriptione praenotatur iste psalmus:
sed quae fuerit David tituli inscriptio, in historia non
invenimus. Verumtamen tituli inscriptionem in passione
Domini factam recognoscimus: et negari non
potest secundum interpretationem, quia iste psalmus
de passione et ressurectione Christi prophetasse videatur,
<pb n="0891D"/>
quod in illo loco manifestum est, ubi ait,
VERS. 10: <hi>Quoniam non derelinques animam meam
in inferno, nec dabis sanctum tuum videre corruptionem.</hi> 
David enim mortuus est et sepultus: Christi autem
caro sola non vidit corruptionem, nec detineri potuit
anima ejus in inferno. Quamobrem psalmus qui et
de passione ejus et resurrectione et haereditate dicturus
esset, merito notatus est tituli inscriptione.
Quid enim in se habuit scriptura tituli, quam cruci
ejus Pilatus affixit? <hi>Jesus,</hi> inquit, <hi>rex Judaeorum.</hi> 
Quod in se nomen et ipse confessus est, interrogante
eum Pilato: <hi>Tu es rex Judaeorum <note>(Marc. XV, 26)</note>
          </hi>? <hi>In hoc,</hi> 
 inquit, <hi>veni et in hoc natus sum.</hi> </p>
        </div3>
<div3>
          <head>2.</head>
          <p>
 Sed numquid carnalium Judaeorum rex ab eo
<pb n="0892A"/>
super Sion montem sanctum ejus? non utique arbitror
in monte hoc terreno qui est in Judaea, regnum
a Patre datum Domino, cujus coeleste regnum
Apostolus docet: sicut et ipsam civitatem Jerusalem,
non hanc Christi esse ostendit quae nunc servit cum
filiis suis, sed illam quae sursum est, matrem nostram
liberam, coelestem Jerusalem. Ita nec horum
Judaeorum qui circumcisi sunt circumsicione manu
facta, sed sicut Apostolus docuit, dicens: quia non
est hic Judaeus qui palam videtur, neque illa circumcisio
quae in carne sit, sed circumcisio cordis,
cujus laus non ex hominibus, sed ex Deo est; et non
horum Judaeorum rex Jesus qui ex operibus apud
homines gloriantur, sed quorum gloria apud Deum
propter spem gratiae ejus est. Vide enim Apostolum
<pb n="0892B"/>
dicentem, quorum sit gloria apud Deum. <hi>Si enim,</hi> 
inquit, <hi>Abraham ex operibus justificatus est, apud
homines habens gloriam <note>(Rom. IV, 2)</note>
          </hi>; ad quid credit
in eum qui justificare impium potest, et gratuitam
misericordiam Dei sperat? habet gloriam, sed non
apud Deum.</p>
        </div3>
<div3>
          <head>3.</head>
          <p>
 Judaeorum itaque rex Christus, quorum gloria
non ex hominibus, sed ex Deo. Denique et hic psalmus
significanter ait, VERS. 5 et 6: <hi>Dominus est
portio haereditatis meae. Funes ceciderunt mihi in ipsis
potentissimis, etenim haereditas mea perquam maxima
est.</hi> Quae est ergo haereditas Domini, nisi haec de qua
scriptum est: <hi>Posce, et dabo tibi gentes haereditatem
tuam <note>(Ps. II, 8)</note>
          </hi>. Peccatores autem ex gentibus credunt
in eum qui justificare impium potest. Et si gloria
<pb n="0892C"/>
eorum non ex hominibus, sed ex Deo est; et istorum
Judaeorum rex Christus. Non enim hic Judaeus
qui palam videtur, neque illa quae in aperto in
carne fit circumcisio. Sed quid ait? numquid ex illa
circumcisione non plurimi crediderunt? verum est quia
crediderunt, sed et ipsi ad exemplum gentium reducti,
ut prius se confiterentur peccatores, et sic misericordiam
mererentur, sicut Paulus ad Galatas scribens docet: <hi>Si tu,</hi> 
 inquit, <hi>cum Judaeus sis, gentiliter vivis; quomodo
gentes cogis judaizare <note>(Gal. II, 14)</note>
          </hi>? Nos natura judaei,
et non ex gentibus peccatores, scientes quod non
justificatur omnis caro ex lege. Itaque volens lucrifieri
in Christo inventus est peccator; quia Christus venit
non justificatos vocare, sed peccatores. Itaque et qui
ex circumcisione manu facta crediderunt, ad confessionem
<pb n="0892D"/>
peccatricum gentium humiliati crediderunt,
ut essent omnes haereditas Christi: non in his qui ex
operibus suis justificabuntur, sed in his qui per gratuitam
gratiam Dei justificantur. Et haec est tituli
inscriptio, quod sit ipse rex Judaeorum. Itaque narrat
hic psalmus quorum Judaeorum rex Christus esse
videatur, et quam habeat rationem tituli inscriptione;
qui non eorum Judaeorum qui palam viderentur,
et quorum esset aperta in carne circumcisio,
sed potius illorum Judaeorum qui in secreto Judaei,
quibus circumcisio cordis, quorum gloria non ex
hominibus, sed ex Deo est. Videamus denique psalmi
textum, si ad haec quae diximus attinet.</p>
        </div3>
<div3>
          <head>4.</head>
          <p>
 VERS. 1. <hi>Custodi me,</hi> inquit, <hi>Domine, quoniam
<pb n="0893A"/>
in te speravi.</hi> Qui debitum petit, non sperat: nam si
debetur mihi aliquid, jure id reposco. Quod si quis
mihi ex voluntate tribuat, non ex oblatione; de hac
consuetudine ejus, benevolentiam ejus sperabo. Itaque
hic qui non ex operibus justitiam magnificabat,
sed gratuitam Dei gratiam introducebat, <hi>Custodi me,</hi> 
dixit, <hi>Domine, quia in te speravi. Dicam Domino, Deus
meus es tu.</hi> Potestas enim Domini in eo est, ut faciat
in servum quod vult, non quod necesse habet. Si
autem operibus merces debetur; id mihi retribuet,
quod necesse habuerit, non quod voluerit. Si enim
operatus fuero, velit nolit, debetur mihi merces, et
evacuabitur per haec gratia Dei, sicut Apostolus ait:
Nam qui operatur, merces illi accepta fit per debitum,
non per gratiam; sed qui se non ex operibus
<pb n="0893B"/>
suis, sed ex gratia Dei salvum fieri vult, sicut oportet
nos omnes credere; hic sperans in Deum constituet
sibi bonum quod voluerit Deus, non quod necesse
habuerit, ac per hoc significanter ait, VERS. 2: <hi>Dixi Domino, Deus meus es tu.</hi> 
 Neque enim umquam
Dominus gratias agit servo, si fecerit quod jusserit;
sed per haec omnia exspectari volet benevolentiam
suam et gratiam, sicut et Dominus docet dicens: <hi>Quis ex vobis habet servum arantem aut pascentem?
Numquid cum venerit domum, dicit ei, transi et recumbe?
sed dicit, transi et ministra mihi, et tunc manducabis.
Numquid agit dominus illi gratias servo, quia
sic fecerit? amen dico vobis quia non agit. Sic et vos
cum omnia feceritis quae jussero vobis, dicite: Servi
inutiles sumus: quod necesse habuimus, fecimus 
 (Luc.
<pb n="0893C"/>
XVII, 7)</hi>. Igitur qui agnoscit se Deum habere, talem
exhibere debet servitutis humilitatem. Sed haec confessio
non est operum, sed fidei. Itaque novi Testamenti
bene annuntiator ait: <hi>Dixi Domino meo, Deus
meus es tu.</hi> Et quid post haec dicit?</p>
        </div3>
<div3>
          <head>5.</head>
          <p>
 <hi>Quoniam bonorum meorum non indiges,</hi> VERS. 3. <hi>Sanctis qui sunt in terra.</hi> 
 Quid tam consequens erat,
quam quod ait, bona sua necessaria non esse sanctis
terrae, neque ea bona Domini ad usum esse sanctorum
terrae habitatorum? Quae autem sunt bona
Christi, quae bona Novi Testamenti, nisi gratuita,
nisi peccatorum remissio? Haec bona sanctis terrae
necessaria non sunt. <hi>Non egent qui sani sunt medico,
sed qui male habent <note>(Marc. II, 17)</note>
          </hi>. Et proprie illos
qui se in operibus suis justificant, sanctos non coeli
<pb n="0893D"/>
sed terrae appellavit; ex hominibus enim laus eorum,
non ex Deo est: quales fuisse eos Dominus notat,
justificantes se in conspectu hominum, qui reprehendentibus
quod cum publicanis conviveret, <hi>Non
veni,</hi> inquit, <hi>justos facere salvos, sed peccatores <note>(Ibid.)</note>
          </hi>.
Igitur gratia gratuita et remissio peccatorum justis
necessaria non est; sed utique justis qui se justos putant;
nam vere justus ex fide venit <note>( <hi>f.</hi> vivit)</note>. Isti itaque
sancti non indigent bonorum filii sui. Itaque infra
ait: <hi>Non congregabo synagogas eorum de sanguine
meo.</hi> Non est enim talibus redemptio per sanguinem
meum necessaria, qui se justos esse arbitrantur.</p>
        </div3>
<div3>
          <head>6.</head>
          <p>
 Sed quare ait: <hi>Ipsi miras fecerunt voluntates
tuas in se;</hi> VERS 4: <hi>multiplicatae sunt infirmitates eorum:
<pb n="0894A"/>
post haec acceleraverunt?</hi> Tractat hunc locum
Apostolus plenissime ad Romanos, <hi>quod lex introivit
ut amplificaretur peccatum. Ubi amplificatum est peccatum,
ibi gratia abundavit <note>(Rom. V, 20)</note>
          </hi>. Postquam
enim repudiantes gratiam Dei inventi sunt in operibus
legis, infirmis mira facta est voluntas Dei, qua
ad gratiam suam provocabat eos. Quicumque ergo
vult salvus esse, oportet ut gratia Dei liberari velit.
Itaque bene psalmus ait: <hi>Ipsi miras fecerunt voluntates
tuas in se; multiplicatae sunt infirmitates eorum:
post haec acceleraverunt.</hi> Cum enim multiplicatae sunt
infirmitates eorum qui se in operibus justificari volebant,
mirae factae sunt voluntates Dei quae ad fidem
gratiae vocabant. Horum igitur synagogas, ait, non
aggregabo de sanguine meo: id est, non redimam
<pb n="0894B"/>
eos qui redemptionem meae gratiae non requirunt. <hi>Nec
memorabor,</hi> inquit, <hi>nomina eorum per labia mea.</hi> Qui
enim in operibus suis vult salvus esse, hic beneficium
meum non confitetur: et <hi>qui me confessus non
fuerit coram hominibus, nec ego confitebor illum coram
Patre meo qui est in coelis <note>(Matth. X, 32)</note>
          </hi>. Quod si
hos tales non fuerat congregaturus, supererat ut ostenderet
quos in haereditate accepturus esset. Itaque
ordine subjungit:</p>
        </div3>
<div3>
          <head>7.</head>
          <p>
 VERS. 5. <hi>Dominus portio haereditatis meae et calicis
mei: tu es qui custodisti mihi haereditatem meam.</hi> 
Si enim eos qui ex operibus justificantur repudiabat,
eos utique quos Deus per gratiam salvos faciebat,
habere malebat. Itaque significanter ait: <hi>Dominus
portio haereditatis meae.</hi> Cum enim Dominus gratia
<pb n="0894C"/>
sua salvos fecerit illos, quos ille in haereditatem dedit;
vere Dominus est portio haereditatis ejus. Servavit
autem obsequium filius, ut haereditatem suam
non in sanguine suo quaesitam praedicaret; sed per
Deum donatam sibi diceret a Deo, ut et calicis sui,
id est passionis, Dominum portionem esse confiteatur.
Etenim si passione Domini redemptae sunt gentes
de peccato, ipsa tamen passio Domini voluntas
Patris fuit, sicut testatur in evangelio dicens (ut
homo loquitur quem suscepit): <hi>Pater, transeat calix
iste a me: verumtamen, non quod ego volo, sed quod
tu <note>(Matth. XXVI, 39)</note>
          </hi>. Igitur si voluntatem Domini
consideres, ipse confessus est dicens: si fieri potest,
transeat iste calix a me. Unde etiam redemptio
gentium non in voluntate Filii, sed in voluntate
<pb n="0894D"/>
Patris recipienda est. Non enim quod ego volo, inquit,
sed quod tu. Igitur hanc ipsam gratiam qua
per mortem ejus redemptae sunt gentes, non sibi
Filius, sed Patri assignat. Itaque et haereditatis suae
et calicis portionem Dominum esse asserit.</p>
        </div3>
<div3>
          <head>8.</head>
          <p>
 VERS. 6. <hi>Funiculi,</hi> inquit, <hi>ceciderunt mihi in
potentissimis: etenim haereditas mea maxima est mihi.</hi> 
Fuit enim consuetudo vetus, ut et fines possessionum
in funiculo mensurarentur: ideoque hic cum
de haereditatis suae portione loqueretur, <hi>funiculi,</hi> inquit, <hi>ceciderunt mihi in ipsis potentissimis.</hi> 
 Accipimus
autem rei hujus testimonium ex cantico Moysi, ubi
scriptum est: <hi>Cum dispersit Deus filios Adae, et statuit
fines gentium secundum numerum angelorum Dei,
<pb n="0895A"/>
et facta est portio Domini populus ejus, Jacob funiculus
haereditatis ejus <note>(Deut. XXXII, 8)</note>
          </hi>. Et merito hic
qui portionem haereditatis suae Deum esse dixerat,
funiculos possessionis suae in ipsis potentissimis cecidisse
dicebat. Quid enim nisi potentissimi sunt,
quos Dominus justificat, quos Dominus honorificat? <hi>Quis accusabit electos Dei? Deus qui justificat? quis
damnavit 
 <note>(Rom. VII, 33)</note>
          </hi>? Igitur qui in talibus haereditatem
suam futuram esse dicebat, merito ait: <hi>Funiculi ceciderunt mihi in ipsis potentissimis.</hi> 
 Quod
autem <hi>ceciderunt,</hi> ait; nemo sic accipiat, quasi deteriorem
factam haereditatem suam dicat, quia omne
quod cadit deterius fiat; sed usus est proprio verbo
et necessario. Ubi enim quis non propter meritum
eligitur, ibi quasi quaedam sors cadit gratiae; sicut
<pb n="0895B"/>
in assumptione apostoli qui subrogatus est in locum
Judae, scriptum est, quia <hi>sors cecidit super Matthiam <note>(Act. I, 26)</note>
          </hi>.
Itaque quia non nisi ex gratia Domini
talis sibi haereditas sorte contigerit, significanter
ait: <hi>Funiculi ceciderunt mihi in ipsis potentissimis:
etenim haereditas mea maxima mihi est.</hi> Hic novus
Adam loquitur</p>
        </div3>
<div3>
          <head>9.</head>
          <p>
 VERS. 7. <hi>Benedicam Dominum qui intelligere me
fecit:</hi> nihil enim scit Filius, nisi quae vidit et audivit
a Patre. Itaque benedicit eum, qui intelligere se
fecit. Et vere hic intellectus non ex homine, sed ex
Deo est. Nam quis hominum duabus positis haereditatibus,
quarum altera sit in operibus magnifica
et dives, altera pauper et egens; eligat eam quae
aliena egeat misericordia? Verum Filius edoctus a
<pb n="0895C"/>
Patre, mavult in his haereditatem qui in Deum sperent,
quam qui in operibus suis justificantur. Ita
pulchre ait: <hi>Benedicam Dominum qui intelligere fecit
me: adhuc autem et sicut in nocte erudierunt me renes
mei.</hi> Quid eum erudierunt renes sui? scilicet,
ait, intelligere eum fecerunt, melius esse sperare in
Domino, quam in suo opere justificari. Nam et ipsum
Dominum nonne renes sui quasi in nocte erudierunt
sperare in Deum? Nam et contristata est
anima ejus usque ad mortem. Didicit sperare in
Deum, et hoc est quod ait in hunc se intellectum
eruditum esse a renibus quasi in nocte. Et sequentia
enim ostendunt de passione eum sua dicere, cum
subjungit:</p>
        </div3>
<div3>
          <head>10.</head>
          <p>
 VERS. 8-10. <hi>Providebam Dominum in conspectu
<pb n="0895D"/>
meo semper, quia a dextris est mihi ut non commovear.
Propter hoc jucundatum est cor meum, et exsultavit
lingua mea, insuper et caro mea habitabit in spe: quia
non derelinques animam meam in infernum, neque dabis
sanctum tuum videre corruptionem.</hi> Et textus quidem
hic et ordo manifestus est: sed quod renes nominavit,
et quasi in nocte, ait, erudierunt me; ne
obscuriora videantur, interrogemus. Deus scrutator
dicitur renum et cordis, in quibus quasi duobus locis
hominis secreta teneantur. Sed in corde quidem secretum
animae, in renibus vero secretum carnis est;
quas subinde inter se diversitates interioris et exterioris
hominis etiam Apostolus docet cum ait: <hi>Consentio
legi secundum interiorem hominem; sed video
<pb n="0896A"/>
aliam legem in membris meis repugnantem legi mentis
meae <note>(Rom. VII, 12)</note>
          </hi>. Et alio loco: <hi>Igitur ego ipse quidem
mente servio legi Dei; carne autem legi peccati <note>(Ibid. 25)</note>
          </hi>.
Talem ergo ipse quamdam et Dominus
noster Jesus sentire se refert dissensionem, ubi ait: <hi>Spiritus promptus, caro autem infirma:</hi> 
 secundum interiorem
enim hominem consentiebat legi Patris, ut
pateretur; secundum exteriorem autem, ut ipse testatur,
in carne trepidabat. Itaque quia renes secreta
continent carnis quae infirmabatur in tempore passionis,
eruditum se renibus suis ait, ut intelligeret
ipse, licet esset Filius, sperare in Deum. Quod similiter
de eo et epistola quae scribitur ad Hebraeos,
sentit. <hi>Quamquam enim,</hi> ait, <hi>esset Filius Dei, didicit
ex his quae passus est obaudientiam: et perfectus factus
<pb n="0896B"/>
est omnibus obaudientibus causa salutis aeternae <note>(Heb.
V, 8)</note>
          </hi>. Sic enim renes erudierunt eum, ut provideret
Deum a dextris suis semper ut non moveatur. Scilicet
de voluntate, spiritus promptus est, sed caro infirma.
Et proprie sic eruditum se esse dixit renibus
suis quasi in nocte; non dixit in noctem, sed quasi
in nocte. Non enim penitus contenebrati sunt sensus
ejus de timore mortis, qui dicebat: <hi>Verum non quod
ego volo, sed quod tu <note>(Matth. XXXVI, 39)</note>
          </hi>. Sed tamen
non erat sine quadam perturbatione, qui infirmitatem
et tristitiam fatebatur. Nam si alibi David ait: <hi>Metus
mortis cecidit super me, timor et tremor occupaverunt
me, et operuit me tenebra <note>(Psal. LIV, 6)</note>
          </hi>; recte haec
tenebra ex timore mortis veniens, quam minima
fuisse in Filio Dei convenit, non nox, sed quasi nox
<pb n="0896C"/>
appellatur. Itaque significanter dicitur: Adhuc autem
quasi in nocte erudierunt me renes mei. Quid autem
erudierunt? Scilicet quod sequitur infra, ut provideret
Deum in conspectu suo semper, quia a dextris
ejus est ut non commoveatur.</p>
        </div3>
<div3>
          <head>11.</head>
          <p>
 <hi>Pro hoc,</hi> ait, <hi>jucundatum est cor meum, et exsultavit
lingua mea; adhuc autem et caro mea habitabit
in spe: quoniam non derelinques animam meam in inferno,
neque dabis sanctum tuum videre corruptionem.
Notas fecisti mihi vias vitae: implebis me laetitia cum
vulto tuo: delectationes in dextera tua.</hi> Ergo et jucunditates
in dextera Dei, quibus cunctis repletus est
Filius. In dextris enim habebat Deum. <hi>Providebam
Dominum,</hi> inquit, <hi>in conspectu meo semper; quia a
dextris meis est.</hi> Ascendens autem in coelum, ipse
<pb n="0896D"/>
in dextris Patris factus est. In dextris quae sit
istius dextrae sinistra, interrogemus. Novit ergo quodam
loco Apostolus, arma justitiae dextra et sinistra,
gloriam quidem et ignobilitatem. Dextra formam justitiae
puto; ignobilitatem autem et infamiam sinistra.
Attamen utraque justitiae arma sunt. Sed ut perveniamus
ad dextra arma justitiae, in sinistris prius
militandum est. Suscipienda est vero in hoc mundo
ignobilitas, infamia, infirmitas, stultitia et caetera
his similia; ut perveniamus ad nobilitatem, ad gloriam,
ad virtutem, ad sapientiam: quae omnia accipiemus,
cum pervenerimus illic ubi Christus est in
parte dextra Dei sedens. Seminamur autem in ignobilitate,
ut resurgamus in gloriam; seminamur in
<pb n="0897A"/>
mortalitate ut resurgamus in aeternitatem. Itaque Dominus
noster passus in tempore passionis flagellorum
ludibria atque sputaminum, cum accusaretur quasi
blasphemus, cum intra latrones deputaretur, positus
in tanta ignobilitate et infamia, quid nisi in sinistris
armis justitiae militabat? Itaque tunc in sinistra Dei
positus, providebat eum a dextris suis, ut non commoveretur.
At vero posteaquam resurrexit et ascendit
in coelum, perveniens ad dexteram, ad palmam
justitiae, ad gloriam, ad nobilitatem, impletur laetitia
cum vultu Dei, et habet delectationes in dextris ejus.
A quibus nos spe cohortatur Apostolus dicens: <hi>Quia
non sunt condignae praesentis temporis passiones ad illa
ventura bona, quae adaperientur in nobis <note>(Rom. VIII,
18)</note>
          </hi>. Propter quod et nos libentius in infirmitatibus
<pb n="0897B"/>
nostris gloriemur, ut protegat nos virtus Dei. Et
nunc quidem sit nobis ipsis Pater in dextris ut non
moveamur, translaturus nos postmodum in dextris
suis, in divitias Domini nostri Jesu Christi: cui est
gloria. Amen.
</p>
        </div3>
      </div1>

<div1>
        <head>TRACTATUS DE PSALMO XXXI.</head>
<div3>
          <head>1.</head>
          <p>
 <hi>Psalmus David intellectus</hi> notat quam continet
prophetiam. Apostolus docuit, quia Novum Testamentum
annuntiaret per vocationem gentium. In quo justificanda
erat fides sine operibus, et in quo futura
promittebatur remissio iniquitatum et oblivio peccatorum
per gratuitam gratiam Dei: et ad hoc manifesta
est ratio. Sed operae pretium est persequi omnem
psalmi textum, in quo affectus psallentis deprehendantur.
<pb n="0897C"/>
Quis viderit secundum carnem, tentationes
introeuntes ad fidem? Vidit enim beatos quidem
esse, quorum justitia ex operibus non computaretur.
Lex enim intravit ut amplificarentur peccata: et lex
iram fabricat: et ubi lex non est, nec transgressio.
Quamobrem non immerito beatus vocabitur, qui non
fuerit sub lege, sed fuerit potius sub gratia.</p>
        </div3>
<div3>
          <head>2.</head>
          <p>
 Verum fides haec qualis requiratur, notavit psalmista
dicendo, VERS. 2: <hi>Neque inventus fuerit in
ore ejus dolus.</hi> Credo utique talem virum quaerat,
qualem venientem ad se Nathanaelem Dominus laudavit;
quales non erant in Israel, quos ita Deus increpaverat
per prophetas: <hi>Populus hic labiis me honorat,
cor autem eorum longe est a me <note>(Isa. XXIX, 13)</note>
          </hi>.
Nec dubium est quin hoc sit dolus, aliud in labiis,
aliud in corde habere. Itaque bene David in alio
psalmo: <hi>Credidi,</hi> inquit, <hi>propter quod locutus sum <note>(Psal. CXV, 10)</note>
          </hi>.
Et Apostolus enarrat: <hi>quia corde
creditur ad justitiam, ore autem confessio fit ad salutem <note>(Rom. X, 10)</note>
          </hi>.
Ita si in corde credat quod labia confitentur,
non invenietur in ore ejus dolus. At si labiis
quis honoret Deum, cor autem ejus longe inveniatur
ab eo; dolus in ore ejus est, quo proprie in eo tempore
notamur, in quo doctrinas hominum et consilia
nostra sequimur, mandata Dei repudiantes. Sic enim
scriptum est: <hi>Populus hic labiis me honorat, cor autem
eorum longe est <note>(Isa. XXIX, 13)</note>
          </hi>. <hi>Colunt me, mandata
et doctrinas hominum sequentes <note>(Matth. XV, 7)</note>
          </hi>.
Sic et Dominus in Evangelio legis doctores hypocritas
<pb n="0898A"/>
vocat, praetereuntes voluntatem Dei, et consilia
sua statuentes. Omnis autem hypocrita simulator est
et dolosus est. Et profecto manifestus dolus est,
fidem Deo promittere, et humanis consiliis credere.
Hujusmodi autem viri nec remittere iniquitates, nec
operire peccata possunt; quia salutem suam magis
ponunt in consiliis hominum, quam in auxilio Dei.
Denique quasi suam statim tentationem in vacillatione
fidei notat propheta; et quasi semetipsum castigans,
quid alii vitare debeant, commonet dicens: cum gravis
super se manus Dei fuisset, hoc est perseverans
in tentationibus multis, clamasse quidem ad Deum,
sed in clamore non perseverasse: verum postremo
tacuisse, et ex taciturnitate continuo inveterasse ossa
sua.
<pb n="0898B"/>
</p>
        </div3>
<div3>
          <head>3. </head>
          <p>
Ossa autem spiritaliter quid aestimemus, frequenter
notavimus: quia sicut corporis sui stabilimentum
et fortitudo sunt ossa, ita et mentis nostrae
stabilimentum et fortitudo patientia est; ita hic qui
gravata super se manu Dei perseverare non potuit
ad Deum, sed defecit et tacuit; inveterasse merito
dicit ossa sua: id est consenuisse patientiam suam.
Omne autem senium affert infirmitatem. Itaque et
manifestum est infirmatam esse patientiam ejus. Et
proprie posuit inveterasse, id est ad veterem impatientiam
redisse: novus enim homo et nativitas nova
habet perseverantem patientiam; inde Apostolus ait: <hi>Vexatio patientiam pariet, patientia probationem, probatio
spem; spes autem non conturbat, quia charitas
Dei diffusa est in corda nostra 
 <note>(Rom. V, 3)</note>
          </hi>. Igitur
<pb n="0898C"/>
quia in novo homine charitas Dei diffusa est in corde
per Spiritum sanctum qui clamat: Abba Pater; merito
perseverans est patientia ejus, ut possit dicere: <hi>Quis me dividet a charitate Dei? Vexatio, angustia,
an nuditas, an fames, an gladius 
 <note>(Rom. VIII, 35)</note>
          </hi>? At
qui defecit clamando et sperando in Deum, benedicit
quia inveteraverunt ossa sua; quod est, ad veterem
impatientiam reversa sunt, deficiente novae nativitatis
charitate, quae numquam de Patre desperat.</p>
        </div3>
<div3>
          <head>4.</head>
          <p>
 Quid ergo docet? Quoniam haec nobis fida repromissio
est: quoniam si iniquitas aut operatio peccati,
etiamsi gravis facta fuerit manus Domini super nos,
et onera verit nos tentationibus multis, non deficere
debet clamor noster ad Deum. Quid si tacuerimus?
Quod revertamur ad veteres cogitationes, remedium
<pb n="0898D"/>
in nostris consiliis requirentes, adhibentes curas et
sollicitudines, et per sapientiam nostram relinquentes
spem quae est ex Deo, quae est firmior omnibus cogitationibus
nostris. Et hanc quasi in tentatione notans
propheta, psallit, VERS. 3 et 4: <hi>Quoniam tacui,
inveteraverunt omnia ossa mea; cum clamassem
tota die ac nocte; gravata est in me manus tua.</hi> Et quid
novissime ait? <hi>Conversus sum in miseriam, dum infixa
est mihi spina.</hi> Ideo aperte significat, ex hoc vitio
quod in tentationibus supervenientibus clamare ad
Deum et sperare desiisset, succedente silentio et taciturnitate,
suscepisse se in cogitationibus curas et
sollicitudines vitae suae, ac per hoc conversum se esse
in miseriam, relicta scilicet spe adjutorii Dei: atque
<pb n="0899A"/>
significanter ait, infixam sibi esse spinam. Spinas
enim in Evangelio Dominus docet curas et sollicitudines
victus esse, quibus suffocatur verbum: aut quam
hic propheta spinam, id est curam et sollicitudinem
vitae, infixam esse sibi dicit, ex eo ex quo tacuerit et
desierit clamare ad Deum, per quod conversum se
esse in miseriam confitetur. Et quoniam hae curae
et sollicitudines saeculares frequenter in animos nostros,
etiam cum non attenduntur, irrepunt; <hi>Peccatum,</hi> 
inquit, <hi>meum cognitum mihi fac.</hi> </p>
        </div3>
<div3>
          <head>5.</head>
          <p>
 Et separavit, distinguens iniquitatem a peccato;
quia iniquitas ignota esse minime potest. Cujus verbi
magis aptior est significantia in graeco. Ansdayan
enim vocant, per quod significatur tempus quo sine
lege vixerit mundus, cum adhuc in gentili vita Deum
<pb n="0899B"/>
nesciret. Omnes autem conversi ad Dominum confiteantur
necesse est, damnabilem fuisse prioris temporis
vitam. At vero quia peccati nomen in hoc definimus,
in quo quis intrat in curas et sollicitudines et
cogitationes victus, quae quammultae et variae sunt,
quarumque imagines invitis etiam bonis quam frequenter
occurrunt; quis possit in sua observantia deprehendere?
Itaque super hoc bene auxilium de Deo
requirit propheta dicendo, VERS. 5: <hi>Peccatum
meum cognitum mihi fac, Domine.</hi> Et in hoc peccati
nomen a principio mundi et teneri, si ipsam protoplasti
transgressionem discriminemus, manifesto invenimus.
Sed de hoc longum erit persequi; aeque
tamen sensus discriminantes inter peccatum et iniquitatem
persequentibus quoque manifestantur. De
<pb n="0899C"/>
peccato enim petit, ut cognitum sibi fiat; ut vero
iniquitatem non celaverit sibi inquit. Illud enim,
quia sine scientia hominis non erat, supererat in eo
medicina humilitatis ut annuntiaret illud, et confiteretur
Domino. At vero peccatum, cujus varietas etiam
ignoranti poterat obrepere, cujus multitudo fallere
poterat et latere, ut cognitum sibi fieret deprecatus
est. Perseveravit denique in significantia verbi; et
quia iniquitatem a peccato separabat, dixit: <hi>Ego,</hi> inquit, <hi>renuntiabo adversum me iniquitatem meam, Domine.</hi> 
Adeo et hic non peccatum meum nuntiabo,
Domine, sed iniquitatem. Peccatum enim annuntiare
non poterat, cujus cognitionem sibi quaerebat a Domino.
At vero iniquitatem quam in conscientia habebat,
hanc, ait, annuntiabo adversum me coram Domino.
<pb n="0899D"/>
Iniquitati enim alia nulla medicina est, nisi
confessio ad Deum. Facimus enim ignoranter quod
agnitum facit Dominus, cum agnitionem ejus conversio
fecerit, et necesse est poenitentia consequatur.
Ita post iniquitatem hanc, si confessus fuerit coram
Domino, et annuntiaverit illam adversum se, scilicet
accusator sui factus, redimet impietatem cordis sui.
Et hic prudenti ratione ait: <hi>Dixi: pronuntiabo adversum
me iniquitatem meam, Domine; et tu remisisti
impietatem cordis mei.</hi> Denique qui iniquitatem non
confitetur Domino, superbiam adversum Dominum
recipit, ac sic impietatem acquirit. Dominum enim
non agnoscit patrem totius creaturae. Contra, propheta
eum qui confitebitur, ac per hoc impietatis crimen
<pb n="0900A"/>
deprecatur, humilem vocat; quod est utique
superbo contrarium.</p>
        </div3>
<div3>
          <head>6.</head>
          <p>
 Pro hoc enim, inquit, deprecabitur humilis et
justus ad te in tempore recte. Est ergo tempus quando
non est recte justus a Domino. Ipse propheta in
subsequenti docet dicens, VERS. 6: <hi>Verum in diluvium
multarum aquarum ad illum non appropinquabunt.</hi> 
Ergo in diluvio multarum aquarum non rectum
est tempus, ut justus appropinquet ad Dominum;
justi enim viri non est dare animae suae audaciam,
sicut et lex dicit: <hi>Non dabis animae tuae audaciam.</hi> 
Quod si quis profundus et altissimus mysteriis Dominum
quaerat, scrutetur omnia judicia ejus: et si
forte ad sustinendos omnes fructus <note>( <hi>f.</hi> fluctus)</note> ejus
existimet se posse sufficere, non erit iste vir justus,
<pb n="0900B"/>
neque utiliter in diluvio aquarum multarum appropinquare
conabitur ac Dominum quaerere; quoniam
in exaltatione sapientiae suae, profundi ejus absconsa
pulsare pertentaverit. Sic et apostolus Paulus: <hi>Et ne
in multitudine,</hi> ait, <hi>adapertionum exalter, datus est
carni meae stimulus, angelus satanae qui me colaphizet:
propter quod ter Dominum rogavi: et dictum est mihi:
Sufficit tibi gratia mea: nam virtus in infirmitate perficitur <note>(II Cor. XII, 7-9)</note>
          </hi>.
Itaque et hic propheta,
cum dixisset: quia justi et humiles in diluvio aquarum
multarum non appropinquabunt ad Dominum,
ostendit ipse quo magis sibi tempore Dominus requiratur,
VERS. 7: <hi>Tu es,</hi> inquit, <hi>refugium meum a tribulatione
circumdante me.</hi> Et hic ergo magis in infirmitatibus
gloriatur, ut protegat eum virtus Dei, sicut
<pb n="0900C"/>
Paulus ait: <hi>Libentius ergo in infirmitatibus meis gloriabor,
ut protegat me virtus Christi <note>(Ibid. 9)</note>
          </hi>. Denique
et subjunxit: <hi>Exultatio mea, libera me a circumdantibus
me.</hi> Dominum exultationem suam vocat: quia
non glorietur sapiens in sapientia sua, neque fortis
in fortitudine sua; sed in hoc unusquisque glorietur,
quod cognovit et timet Dominum. <hi>Exultatio ergo mea
libera me a circumdantibus me.</hi> </p>
        </div3>
<div3>
          <head>7.</head>
          <p>
 VERS. 8. <hi>Intelligam et conjungar tibi in via hac
qua ambulabis: firmabo in te oculos meos.</hi> Sequitur
praeceptum quod mandatur: <hi>Post Dominum Deum
tuum ambulabis.</hi> Et hoc est fidelis vir, non sibi ipsum
eligere viam, sed ipsum sequi viam quam Dominus
ostendit, illud putare rectum quod ille mandavit.
Denique ait: <hi>Confirmabo in te oculos meos;</hi> ut scilicet
<pb n="0900D"/>
nullum aliud iter videant, nisi quod dirigat Dominus:
quod ait in alio psalmo manifestius: <hi>Sicut oculi
ancillae in manibus dominae suae, sic oculi nostri ad Dominum
nostrum <note>(Psal. CXXII, 2)</note>
          </hi>; scilicet, non quod
ipsi verum intendere dirigamur; sed quod Dominus
convertit oculos nostros, in cujus manibus esse debebunt;
et quia in ejus potestate sit, ubi aperiat visum
nostrum, ubi claudat.</p>
        </div3>
<div3>
          <head>8.</head>
          <p>
 Quod si quis ad hoc refugium Dei non sponte
accedat, discamus quomodo talem castigat propheta,
cui comparet, quid prohibeat. <hi>Nolite,</hi> inquit, VERS.
9, <hi>fieri sicut equus et mulus, quibus non est intellectus.</hi> 
Homo enim verbo obsequitur, et ad vocem obaudit.
At vero quibus dici potest: <hi>Quaesivi et non fuit homo,
<pb n="0901A"/>
vocavi et non fuit qui exaudiret <note>(Isa. LXIII, 5)</note>
          </hi>; ejusmodi
sunt equus et mulus: in freno et camo cogendi
sunt illuc ire quo nolunt. Ex quo postulat justus, ut
dura cervix et durae maxillae eorum tormento et violentia
molliantur. Et benigne propheta non vult illos
duritiae suae relinqui, quicumque sponte non appropinquant
ad Dominum: sed potius expostulat quibuscumque
suppliciis pertrahantur, dummodo salvi fiant.
Itaque ait: <hi>In freno et camo maxillas eorum deduc, qui
non appropinquant ad te.</hi> </p>
        </div3>
<div3>
          <head>9.</head>
          <p>
 VERS. 9. <hi>Multa flagella peccatoris.</hi> Per haec enim
Dominus salutem peccatoribus fabricat: inferendo
enim plagas et tribulationes, superbiam peccatorum,
ut timere consuescat, erudit. <hi>Sperantem autem in
Dominum misericordia circumdabit.</hi> Neque enim aut
<pb n="0901B"/>
freno aut camo ducendus est, aut flagello arguendus
ut appropinquet, cujus spes semper est in auxilio
Dei. Itaque huic proxima est misericordia ejus. Quamobrem
sicut propheta ait, VERS. 11: <hi>Jucundamini in
Domino, et exultate justi, et gaudete omnes recti corde.</hi> 
Per Jesum Christum Dominum nostrum, cui est gloria
in saecula saeculorum. Amen.
</p>
        </div3>
      </div1>

<div1>
        <head>TRACTATUS DE PSALMO XLI.</head>
<div3>
          <head>1.</head>
          <p>
 Disciplinam enarrandi generaliter in omnibus
psalmis servandam puto, ut prius titulus inspiciatur,
et ad ipsum omnis psalmus aptetur. Neque enim
aliquis tam stultus est, qui cum se de cedro promiserit
esse dicturum, describat quercum: nedum Spiritus
Dei quem locutum credimus per prophetam, aliud in
<pb n="0901C"/>
titulo notaverit, aliud in psalmi cantico dixerit, sicut
in praesenti ea utique cantavit David quae <hi>intellectus</hi> 
esse deberent <hi>filiis Core <note>(Num. XVI, 8)</note>
          </hi>: sic enim est
praetitulatio psalmi. Legimus autem synagogam Core
in tempore Moysi adversus ordinationem Dei murmurasse,
ut summam ministrationis sacerdotii quam
Aaron et filii ejus secundum voluntatem Dei susceperant,
usurpare sibi et rapere niterentur. Quod vitium
cupiditatis Apostolus notat et monet quodammodo
arguens: <hi>Ita dico vobis per gratiam quae data est mihi
in omnibus vobis, ne supra modum sapiatis, quam sapere
vos oportet <note>(Rom. XII, 3)</note>
          </hi>; sed in eo sapiat unusquisque
vestrum secundum quod et Dominus impertivit
mensuram fidei: <hi>Sicut enim in uno corpore multa
membra habemus, omnia autem membra non eosdem actus
<pb n="0901D"/>
habent; sic multi unum corpus sumus in Christo, alter
autem alterius membra, habentes charismata diversa <note>(Ibid. 4 - 6)</note>
          </hi>.
Igitur alii datur ministratio, alii prophetia,
alii virtus, alii sermo doctrinae. Quod si quis
supra modum sapere volens egrediatur mensuram
partitionis Domini, invenitur in stultitia Core, vocabiturque
spiritualiter filius Core: et his talibus cantabitur <hi>intellectus,</hi> 
 psalmus iste quem docet.</p>
        </div3>
<div3>
          <head>2.</head>
          <p>
 VERS. 2. <hi>Sicut cervus desiderat ad fontes aquarum,
sic desiderat anima mea ad Deum vivum.</hi> Arbitror
enim non sine causa fontes positos aquarum,
cum proximum fuisset, ut diceret, sicut desiderat
cervus ad aquas; sed maluit <hi>ad fontes aquarum</hi> nominare,
id est originem et principium aquarum; sciens
<pb n="0902A"/>
videlicet per sapientiam spiritalem quae sola novit radices
arborum, et naturas bestiarum, etiam hoc mutum
animal, non proximas quasque aquas, sed ipsos
aquarum fontes desiderare, mundiora et puriora rivorum
appetere principia. Quo exemplo commoneri
vult, ut et nos ad ipsum fontem vitae et sapientiae
Dominum, qui est omnium caput, desideremus. Unus
est enim iste fons, ex quo multae spiritualium aquarum
divisiones efficiuntur, ut curationes, ut prophetiae,
ut genera linguarum, ut ministrationes, ut sermo
scientiae, ut sermo doctrinae. Sed et proximorum modi
non ita appetendi sunt, ut per aemulationem et concertationem
et discordias, ipsius fontis desideria negligamus.
Negligimus enim eum, quotiens nolumus
mensuram divisionis ejus et ordinationis in pace et
<pb n="0902B"/>
charitate servare. Ita in similitudinem filiorum Core
figurati quicumque in hac superbia invenientur, commonebuntur
hoc psalmo, ut intelligant potius ad quod
intendere debeant desiderium suum, dicente justo: <hi>Sicut desiderat cervus ad fontes aquarum; sic desiderat
anima mea ad Deum vivum.</hi> </p>
        </div3>
<div3>
          <head>3.</head>
          <p>
 VERS. 3. <hi>Quando veniam et parebo ante faciem Dei?
Factae sunt mihi lacrymae meae panes die ac nocte, dum
dicitur mihi quotidie, Ubi est Deus tuus?</hi> Sed de hoc ipso, <hi>quando veniam et parebo,</hi> 
 ostenditur nobis quoniam
non de proximo impetrabile est; et nisi fuerint nobis
panis lacrymae nostrae die ac nocte, nequaquam perveniatur
ad faciem Domini. Et debet intellectus filiorum
Core doctrinae ordinem sequi, ut sciat per multas tribulationes
et vexationes et imperia <note>( <hi>f.</hi> improperia)</note> pervenire
<pb n="0902C"/>
usque ad domum Dei, ne exaltetur in superbia
sua, sciens quod virtus in infirmitatibus magis probatur,
neve sibi rapiat dignitatem, quia Apostolus ait: <hi>Id
sapite in vobis quod et in Christo Jesu: qui cum esset in
forma Dei, non rapinam existimavit se esse parem Deo;
sed humiliatus est, formam servi accipiens, et habitu inventus
ut homo. Exinanivit se usque ad mortem, mortem
autem crucis <note>(Philip. II, 5-8)</note>
          </hi>; in qua cum esset affixus,
audivit haec improperia: <hi>Ubi est Deus tuus?</hi> cum
dicerent ei exprobrantes: <hi>Veniat et liberet eum <note>(Matth.
XXVII, 43)</note>
          </hi>. Docetur ergo, ut dixi, synagoga Core, per
quantas tribulationes et lacrymas accedatur ad domum:
quas sibi lacrymas pulchre ait propheta in pane
fuisse, id est in cibum vitae aeternae; et ex ordine venit,
ut in subsequentibus dicat:
<pb n="0902D"/>
</p>
        </div3>
<div3>
          <head>4. </head>
          <p>
VERS. 5. <hi>Haec memini, et effudi in me animam
meam, quia transibo in locum tabernaculi admirabilis
usque ad domum Dei.</hi> Et quidem aliquantulum hic
praeloquendum puto de signantia verbi, quid sit <hi>effudi.</hi> 
Ideo se effudisse dicit, quia transiturus esset in
locum tabernaculi usque ad domum Dei. Bona autem
spiritus sunt transitus usque ad domum Dei. Effundere
ergo animam, spei bonae operatio est: sed quid
de communi ejus novimus? quia quidquid effunditur,
projicitur et perit, nec tam salvum est quam cum
retineatur in vasculo. Hoc enim est effundere, quod
alicubi clausum habueris id foras fundere. Ita qui dixit, <hi>effudi animam meam,</hi> 
 non aliud dixisse intelligendus
est, quam projeci et perdidi et vilem habui.
<pb n="0903A"/>
Quomodo ergo ideo projecit et perdidit, quia transiturus
esset in locum tabernaculi usque ad domum
Dei? nisi forte manifestum facit praeceptum Dei, qui
ait discipulis suis: <hi>Quicumque salvaverit animam suam,
perdet illam; et quicumque perdiderit, salvam faciet eam <note>(Luc. XVII, 33)</note>
          </hi>.
Et revera ordinem tenuit: cum enim
praelocutus de tribulationibus fuisset, quoniam factae
essent lacrymae ejus panis die ac nocte, dum dicitur
ei quotidie, <hi>Ubi est Deus tuus? Haec,</hi> inquit, <hi>memini,
et effudi in me animam meam:</hi> in quo non aliud dixisse
intelligendus est, quam projeci et perdidi et vilem
habui. Quomodo ergo animam Deo projecit? Scit enim
justus, quotiens superveniunt tribulationes et persecutiones
et improperia propter nomen Dei, perdendam
esse et projiciendam et vilem habendam animam, ut
<pb n="0903B"/>
salva fiat in die Domini; ideoque et hic significanter,
non ideo se fudisse animam suam ostendit, quia desperaverit
de spe vitae futurae; sed ideo effudisse animam,
quia transiturus esset in loco tabernaculi admirabilis
usque ad domum Dei. Docti igitur hoc psalmo,
quotiens persequetur inimicus et improperabit
nobis nomen Domini, effundamus ei animas nostras,
perdere eas, parati, ut salvas faciamus illas: non
ideo effundentes eas, quasi desperemus de fiducia
adjutorii Dei; sed ideo quia certi simus reddendas
illas esse nobis, et transituros nos esse in loco tabernaculi
admirabilis usque ad domum Dei.</p>
        </div3>
<div3>
          <head>5.</head>
          <p>
 Quisquis autem hic locus sit admirabilis tabernaculi,
in quo transitus erit usque ad domum Dei,
jam hic interrogare incipiamus. In veteribus libris
<pb n="0903C"/>
invenimus tabernaculum a Moyse factum Deo Israel,
in quo arca testamenti tenebatur <note>(Exod. XXVI, I)</note>, et
in hoc omnia celebrata mysteria, et hic eos prius hostias
offerentes apparuisse ante faciem Dei, usquequo
per Salomonem aedificata est domus Dei, transivit
arca ex tabernaculo pellium in templum lapidibus
instructum: sed illud tabernaculum quod in deserto
fuerat, et illae pelles quae ante tecta templi cooperiebant,
ministerio admirabiles fuerunt. Denique in
Canticis canticorum initia sua sponsa sic laudat: <hi>Nigra
sum et bona, filiae Jerusalem, sicut tabernaculum
Cedar, sicut pelles Salomonis <note>(Cant. I, 4)</note>
          </hi>. Et in alio
psalmo David licet in atria Domini concupisceret;
laudat tamen et tabernacula ejus dicens: <hi>Quam admirabilia,</hi> 
inquit, <hi>Domine, concupiscit anima mea in atria
<pb n="0903D"/>
Domini <note>(Psal. LXXXIII, 2)</note>
          </hi>. Est enim quidem admirabile
tabernaculum Dei; sed magis concupiscenda domus
Dei. Denique et ipse David pacifico jam regno Israel,
cum arca Dei in Sylon sub pedibus <note>( <hi>f.</hi> pellibus)</note>
tabernaculi moraretur, concupiscit aedificare domum
Dei. Sed quid illi ait propheta? <hi>Non mihi
aedificabis domum <note>(II Reg. VII, 7)</note>
          </hi>: non est omnium
aedificare domum Dei. Itaque quasi ad majores
ascensiones, transitus nobis est faciendus
in loco tabernaculi, ut perveniamus usque ad
domum Dei. Et admonemur de exemplo Jerusalem,
quia non prius aedificatur domus Domini, nisi hoste
victo atque peccato: sed tamen tamdiu in tabernaculo
sumus, quousque desertum transeatur, et intretur
<pb n="0904A"/>
in terram Jordanis, initium repromissae haereditatis,
debelletur omnis Chananaeus hostis.</p>
        </div3>
<div3>
          <head>6.</head>
          <p>
 Id autem interest inter dignitatem tabernaculi
et domus, quod in tabernaculo non semper degitur;
at vero in domo semper, sicut in ascensionibus significat
David dicens: <hi>Quoniam elegit Dominus Sion,
complacitam habuit inhabitationem sibi: haec requies
mea in saeculum saeculi <note>(Psal. CXXXI, 13)</note>
          </hi>. At vero in
tabernaculo non habet requiem: movendum est enim
in tempore belli, in quo et recedebat nubes ab eo
quae significabat praesentiam Dei: quae recte comparabitur
similitudo nobis, quamdiu in hoc corpore peregrinamur,
in hac aequanimitate vincamus omnia
vitia ejus, ut nullus hostis vivens aut vigens relinquatur.
Visitabit enim nos etiam in tabernaculo Deus,
<pb n="0904B"/>
et in tempore quietis: at ubi exorta fuerit pugna cum
vitiis, constringendum est tabernaculum nostrum,
et ad expeditionem belli praeparandum; nec poterit
expandi, nec delectari in requiem Dei tempore quo
fiet interpellatio vitiorum: et praecedet te Deus quidem
in pugna, ut si ambulaveris post eum, facile
vincas hostes tuos, habitare autem illo tempore in te
non potest. Itaque licet vincas, licet exsuperes vitia
carnis, ex ipsa tamen conflictatione contaminas manus
tuas in sanguine tuo. Nec idoneus eris in hoc
tempore aedificare domum Domini, sicut reprobatur
David qui operatus esset in sanguine. Ille autem
aedificat domum Domini qui intrat in requiem, qui
nullis inquietatur vitiis, cui omnis hostis extinctus
est, qui possit dicere: <hi>Mihi autem mundus crucifixus
<pb n="0904C"/>
est et ego mundo <note>(Gal. VI, 14)</note>
          </hi>; apud quem omnia vetera
transierunt, nova facta sunt, quale regnum Salomonis
in figuram nostri refertur. Sed si in hujus
vitae cursu nemo tam perfectus inveniatur, qui mundus
ab omni interpellatione peccati pervenire in domum
Dei possit: potero tamen ita dicere, <hi>quoniam
transibo in locum tabernaculi usque ad domum Dei:</hi> id
est in hac vita praesenti, ut quandiu in hoc mundo
sum, in locum transeam tabernaculi; quippe cum
quotidie pugna contra carnem et sanguinem, contra
spiritualia nequitiae gerenda sit. At cum resoluta fuerit
inhabitatio tabernaculi hujus, sicut Apostolus ait,
et accipere domum non manibus fabricatam, sed
aeternam in coelis; cum transfiguratum fuerit corpus
humilitatis nostrae in similitudinem corporis filii Dei:
<pb n="0904D"/>
tunc perveniam in domum Dei, quo tempore possit
in aeternum habitare in me; et recte psallam, <hi>quoniam
transibo in locum tabernaculi admirabilis usque
ad domum Dei.</hi> </p>
        </div3>
<div3>
          <head>7.</head>
          <p>
 Erit autem hic transitus meus <hi>in voce exultationis
et confessionis, sonus epulantis.</hi> Nec mirum autem
si umbra futurorum bonorum habuit imaginem hujus
jucunditatis, vel cum David transferens arcam Dei de
tabernaculo Sylon, intrabat in Jerusalem cum choro et
tympanis diem festum agens, vel cum Salomon aedificato
templo intulit omne ministerium in multa exultatione
cantantium et psallentium Deo. Nec mirum,
inquam, cum unusquisque nostrum tabernaculum hoc
corporis sui commutabit in illam domum non manu
<pb n="0905A"/>
factam, sed aeternam in coelis, si erit transitus ejus
in voce exultationis et confessionis sonus epulantis.</p>
        </div3>
<div3>
          <head>8.</head>
          <p>
 Hanc igitur spem qui percepit, merito interpellavit
tristitiam animae dicendo, VERS. 6: <hi>Ut quid, anima,
tristis es, et ut quid conturbas me? Spera in Deum,
quoniam confitebor illi, salutare vultus mei et Deus
meus.</hi> Et vide nisi conveniat intellectui huic quem
secuti sumus, ut in tempore persecutionis et improperii
nominis Dei hujusmodi spe consoletur animam
justus. <hi>Ut quid tristis es, anima, et ut quid conturbas
me? Spera in Deum quoniam confitebor illi.</hi> Sed
quoniam fieri non potest, ut projiciens animam suam
in mortem non aliqua contristatione turbetur, quippe
cum ipse omnium virtutum Dominus, ipse princeps
fidei, ipse Filius Dei, qui antequam in tempus crucis
<pb n="0905B"/>
veniret, ac fiducia loquebatur ut diceret: <hi>Nemo auferet
animam meam a me, potestatem habeo ponendi
animam meam et iterum resumendi eam <note>(Joann. X, 18)</note>
          </hi>;
idem tamen in proxima hora mortis, <hi>perturbata est,</hi> 
inquit, <hi>anima mea usque ad mortem <note>(Marc. XIV, 34)</note>
          </hi>;
et, <hi>Pater, si fieri potest, transeat calix iste a me <note>(Matth. XXVI, 39)</note>
          </hi>,
et in novissimo gemitu: <hi>Deus,
Deus meus, ut quid me dereliquisti <note>(Matth. XXVII, 46)</note>
          </hi>?
Ita et psalmus iste imaginem persecutionis in ordinem
ostendens, quantae conflictiones tribulationesque sustinendae
sint justo, per quas tentanda et probanda
sit fides ejus; ideo ait, VERS. 7: <hi>Deus meus, turbata
est in me anima mea.</hi> Quis enim est cujus non turbetur
anima in tempore persequentium nomen Dei?
Praeter illam enim necessitatem fragilitatis humanae,
<pb n="0905C"/>
praeter corporales trepidationes, est quaedam peculiaris
fidei perturbatio, cum videantur persecutores nominis
Dei increscere et dominari, nec vindicare Deus
famulos suos, nec subvenire tribulationibus eorum,
nec extendere adversus inimicos suos potentem dextram
suam. Et ideo quia nemo in hujusmodi tempore
sensum judiciorum Dei retinet, pulchra est illa exclamatio
Domini: <hi>Deus, Deus meus, quare me dereliquisti <note>(Ibid.)</note>
          </hi>?
qua ostendit se non intelligere causam
quare sit derelictus. Et si ille sapientiae magister et
enarrator Patris, Filius sic perturbatur, ut interroget
Patrem ut quid dereliquisset; quid facient reliqui
quamlibet justi, cum judiciorum Dei altitudines supervenerint
eis? Verumtamen docet psalmus, quid
in his perturbationibus retinere et solum facere debeamus.
<pb n="0905D"/>
Oportet enim omnem virum justum cum
tentatur, cum tribulatur, cum angustiatur, cum in
perturbatione animae venit, etsi quare haec sibi accidant
non intelligit, fidem tamen non relinquere, nec
condemnare credulitatem, quam docuit propheta dicendo: <hi>Propterea memor ero tui, Domine, de terra
Jordanis et Hermonis a monte modico.</hi> 
 Nam quia perturbata
est in me anima mea, propterea, inquit,
memor ero tui de terra Jordanis et Hermonis. In
terra enim Jordanis introitum significat repromissae
haereditatis populo Israel. Et quoniam nos spiritualibus
spiritualia comparantes, nobis haereditatis introitus
fides existimatur. Haec est enim janua repromissionum
nostrarum. Itaque ubi initium fidei nostrae
<pb n="0906A"/>
commendare voluit Propheta, ibi terram Jordanis et
montem Hermonem nominavit. Sic et in Canticis canticorum
ubi prima vocatio Ecclesiae facta est: <hi>Veni,</hi> 
inquit, <hi>a Libano, sponsa; veni a Libano, sponsa;
veni a Libano <note>(Cant. IV, 8)</note>
          </hi>: transiens transibis,
et transibis ab initio fidei, a capite Hermon.
Nec moveat quemquam quod in hoc loco et Sanir
nominatus est, cum idem sit mons Sanir qui Hermon,
quem in terra Jordanis constitutum esse historia
docet per Moysem in Deuteronomio. <hi>Et accepimus,</hi> 
ait, <hi>in tempore illo terram de manibus duorum
regum Amorrhaeorum, qui erant secus Jordanem,
a torrente usque Hermon Sanir <note>(Deut. III, 8)</note>
          </hi>. Amorrhaeus
nominavit illum Sanir. Caput ergo Hermon
quod est in terra Jordanis, initium vocatur fidei.
<pb n="0906B"/>
Ideo illic et Joannes primus praecursor auditur, et
Joanni primum Christus ostenditur: illic Spiritu
sancto Dominus adimpletur, illic paternae vocis testimonium
redditur: <hi>Hic est filius meus in quo complacui <note>(Matth. III, 17)</note>
          </hi>.
Hic progrediens initia virtutum,
hic initia signorum quibus Filius Dei creditur
operatus.</p>
        </div3>
<div3>
          <head>9.</head>
          <p>
 Merito igitur caput Hermon initium fidei vocatur:
unde memores nos esse oportet salutare vultus nostri
Deum nostrum, quotiens in tentationibus anima
nostra turbatur. Initium enim fidei simplex prima
credulitas, qua via intramus ad fidem Dei per Jesum
Christum. <hi>Sapientia vero inter perfectos quaeritur <note>(I Cor. II,
6)</note>
          </hi>: quae varietates sint judiciorum Dei, quae altitudines
cogitationum ejus. Ita etsi in tempore persecutionum,
<pb n="0906C"/>
in perturbatione mortis instantis defecerit
sapientia, initium tamen fidei non relinquatur:
sed saltem simplici illa et nuda credulitate memores
simus Dei, scientes quia non habeat in nos inimicus
potestatem, nisi quantum permittitur. Non abutamur
tamen insipientis mulieris jactatione, qua dictum est: <hi>Ubi sunt opera justitiae Dei? Job, quid profuit timor Domini <note>(Job. XXII, 3)</note>
          </hi>?
Sed quoties in hanc perturbationem
veniet cogitatio, justum erit secundum hujus psalmi
doctrinam dicere: <hi>Deus meus, perturbata est anima mea;
propterea memor tui ero de terra Jordanis et Hermonis
de monte modico.</hi> Ergo et significanter monti Hermoni <hi>modici</hi> 
 addit appellationem: fidei enim initium mons
pusillus, et cui multae ascensiones usque ad regnum
coelorum per contumelias, per injurias, per tribulationes,
<pb n="0906D"/>
per mortem crucis credere in Deum primus
ascensus est: quoties enim in illo vertice amarissimo
crucis perturbabitur anima mea de initio fidei, de
monte modico; memor ero, Domine, qui es salus
vultus mei.</p>
        </div3>
<div3>
          <head>10.</head>
          <p>
 <hi>Abyssus</hi> enim <hi>abyssum invocat in voce cataractarum
tuarum,</hi> id est fluctus tentationis Dei, qua terra
patietur: quia altitudines cogitationum et judiciorum
ejus quis novit? Diluvium est sensus Domini, cujus
magnitudinem ostendere volens justus, quoniam de
tribulationibus suis loquebatur: <hi>Abyssus,</hi> inquit
VERS. 8, <hi>abyssum invocat, in voce cataractarum ejus.</hi> </p>
        </div3>
<div3>
          <head>11.</head>
          <p>
 <hi>Omnes altitudines tuae et fluctus tui super me
transierunt.</hi> Reddit causam cur turbata est anima ejus:
<pb n="0907A"/>
abyssus enim abyssum invocat in voce cataractarum.
Praelocuti quidem jam sumus, quid esse abyssum putaverimus;
reddimus tamen rationem quid de hoc ipso
propheta ait: <hi>Judicia tua, Domine, abyssus multa <note>(Psal.
XXXV, 7)</note>
          </hi>: magnum enim profundum est in altitudines
judiciorum Dei, quasi in nos ita frequenter ut judicium
judicia consequantur quae caro emergat, quae
caro sustineat? Vide apostolum, licet in pace tractaret,
intendens tamen mysterium Dei, perturbatus exclamat: <hi>O altitudo sapientiae et scientiae Dei! quam
inscrutabilia judicia ejus, quam investigabiles viae ejus <note>(Rom. XI, 33)</note>
          </hi>!
Haec igitur altitudo cordis Dei recte
abyssus nominatur, cujus profundum nemo cognoscit:
multae enim altitudines, ubi nullus est finis. Et
merito hic nos abyssus ad abyssum invocat in voce
<pb n="0907B"/>
cataractarum tuarum. Species quasdam abyssorum
constituamus, quo tractatus magis luceat. Ecce Filius
Dei in multis signis et virtutibus veniens curat multorum
varias aegritudines, et accusatur quod faciat sanitates.
Quis unquam male audivit qui bene fecerit?
Et admittit Pater tam impiam contumeliam Filii sui:
ecce una abyssus. Judicia Dei struuntur, comparantur
falsi testes quasi adversus blasphemum et irreligiosum,
cum esset solus verus Dei testis: et dicunt impii
testimonium, et obtinent causam: ecce altera
abyssus consequitur priorem. Colaphizatur, flagellatur,
in ludibriosum habitum componitur, exsultat et
subsannat inimicus, in Filium Dei longa omnis transit
impietas: ecce jam tertia abyssus supervocatur,
damnatur in cruce gloriae Dominus, inter latrones et
<pb n="0907C"/>
impios deputatur. Vide quanta judicia abyssus consequatur,
ut merito ab hoc dici possit: Omnes altitudines
et fluctus tui super me transierunt.</p>
        </div3>
<div3>
          <head>12.</head>
          <p>
 Et hic jam satis dictum puto. Sed ne aliquis
requirat et studio praeterisse nos existimet, quid sit
quod ait: <hi>In voce cataractarum tuarum abyssus abyssum
invocat,</hi> modice de cataractarum voce repetamus.
Habent utique hae visibiles aquarum cataractae
voces suas, quia emissiones fluminum sonare et strepere
necesse est. Et quoties ex infinito lacu stagnorum
vel fontium eructatione surgunt in exitum flumina,
cujus profundum nequaquam deficere et exhauriri
queat; bene de his dicitur abyssus abyssum
invocat in voce cataractarum. Sed nos meminisse debemus
de quibus abyssis loquatur propheta, de quibus
<pb n="0907D"/>
etiam praelocuti sumus. Itaque et cataractas horum
nosse debemus: omnes autem eructationes judiciorum
Dei per voces prophetarum invenimus sonuisse,
quas hic cataractas appellatas existimo. Abyssus
abyssum invocat in voce cataractarum. Post praedicationem
prophetarum consecuta sunt Dei judicia,
et velut vocarunt se in illam vocem quam praemiserat
ut sequerentur. Vox cataractae fuit: <hi>Opprimamus
justum quia inutilis est nobis, et contrarius est operibus
nostris, et Filium Dei se nominat <note>(Sap. II, 12)</note>
          </hi>. Altera
vox cataractae est: <hi>Sicut ovis ad victimam adductus,
<pb n="0908A"/>
et sicut agnus coram tondente se non aperuit os
suum <note>(Isa. LIII, 7)</note>
          </hi>. Est et alia vox: <hi>Foderunt manus meas
et pedes meos, dinumeraverunt omnia ossa mea <note>(Psal.
XXI, 17)</note>
          </hi>. Est et illa vox: <hi>Diviserunt vestimenta mea, et
super vestimentum meum miserunt sortem <note>(Ibid. 19)</note>
          </hi>: <hi>et
in siti mea potaverunt me aceto <note>(Psal. LXVIII, 22)</note>
          </hi>. Et quid
necesse est nunc omnes voces cataractarum referre,
cum pleni sunt libri prophetarum de contumeliis et
passione Domini? Quoniam ergo omnes praedicationes
etiam rerum gestarum fides secuta est, in hanc vocem
cataractarum abyssus abyssum invocavit, ut
suppleret scilicet effectus sonos earum. Igitur quia
de talibus abyssis loquebatur propheta, opportune
subjungens ait:</p>
        </div3>
<div3>
          <head>13.</head>
          <p>
 VERS. 9 et 10. <hi>Inter diem mandavit Dominus
<pb n="0908B"/>
misericordiam suam, et nocte manifestavit: apud me
oratio mea Deo vitae meae: dicam Deo, susceptor meus
es, quare oblitus es?</hi> Dat videlicet doctrinam et consolationem
omnibus justis, ut si ex multis tentationum
fluctibus operti, perturbationem sensus patiuntur,
quae tenebrae oculorum nox vocatur; meminerint
quia semper in hanc noctem manifestatur misericordia
Dei potens, nisi sit tempus causa miserandi.
Sed cum in periculum venerimus, et perturbatio ex
desperatione vitae quamdam cordi nostro fecerit noctem,
tunc si potuerimus dicere: <hi>Apud me oratio Deo
meo: dicam, susceptor meus es, quare me dereliquisti?</hi> 
Hoc ergo in nocte retinendum est; et cum caeteri
sensus perturbantur, hoc tamen deficere non debet
quod clamemus ad Dominum: <hi>quare me dereliquisti?</hi> 
<pb n="0908C"/>
de quo sermone prius tractavimus: quia etsi causa
judiciorum Dei non intelligamus quare nos in aliquibus
tentationibus relinquat; deficere tamen nos non
oportet, quin ab ipso misericordiam deprecemur.</p>
        </div3>
<div3>
          <head>14.</head>
          <p>
 <hi>Quare,</hi> inquit, <hi>tristis incedo, dum affligit me
inimicus,</hi> VERS. 11, <hi>et confringit ossa mea?</hi> Haec ergo
semper etiam in nocte apud justum erit oratio ejus.
Quod autem ait: <hi>Confringit ossa mea:</hi> non utique,
proxima mors, subintelligendum est; sed quia hic
in tribulatione frangebatur patientia ejus, quae est
stabilimentum et fortitudo mentis nostrae, sicut ossa
sunt corporis: ossa patientiam vocavit, quae cum assiduis
tribulationibus confringetur: <hi>dum confringit,</hi> 
ait, <hi>ossa mea,</hi> improperabant tribulantes me, cum
dicerent quotidie: <hi>Ubi est Deus tuus?</hi> Sed licet hanc
<pb n="0908D"/>
gravem manum sentiat justus, quid tamen fieri necesse
sit, et quod remedium obtinendum sit in persecutionibus,
docet dicens, VERS. 12: <hi>Ut quid tristis
es, anima mea, ut quid conturbas me? Spera in Deum,
quia confitebor illi, salutare vultus mei et Deus meus.</hi> 
Quo nobis proposito exemplo, si qua vexatio, si qua
pressura, si quod improperium nominis Dei venerit
super nos, si tristis erit anima nostra, si perturbabitur,
nos dicamus: Spera in Deum, quia confitebor
illi, protegente Jesu Christo Domino nostro, cui est
gloria in saecula saeculorum. Amen.

</p>
        </div3>
      </div1>
</body>
  </text>
</TEI>