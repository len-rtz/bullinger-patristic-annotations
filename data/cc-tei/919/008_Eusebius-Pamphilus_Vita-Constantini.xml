<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Vita Constantini</title>
              <author ref="http://viaf.org/viaf/29403098">Eusebius Pamphilus<date/> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 8</title>
           <idno>EusPam.VitCon</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>LIBER PRIMUS.</head>

<pb n="0009"/>
<p>
          <pb n="0009"/>ARGUMENTUM.--CAPUT PRIMUM. <hi>Prooemium, de morte imperatoris Constantini.</hi> --II. <hi>De filiis ejus imperatoribus.</hi> --III. <hi>De Deo pios principes honorante, et tyrannos puniente.</hi> 
--IV. <hi>Quod Deus Constantinum honoraverit.</hi> --V. <hi>Quod</hi> XXX <hi>quidem annis regnavit: vixit autem plusquam</hi> 
 LX.--VI. <hi>Quod Dei quidem famulus, gentium autem victor fuerit.</hi> --VII. <hi>Comparatio ejus cum Cyro Persarum et Alexandro Macedonum rege.</hi> 
--VIII. <hi>Quod orbem propemodum universum
subegerit.</hi> --IX. <hi>Quod pii imperatoris filius imperium filiis reliquit.</hi> --X. <hi>Quod historia haec necessaria et ad formandos
mores utilis sit.</hi> --XI. <hi>Quod sola Constantini gesta quae ad pietatem pertinent narraturus sit.</hi> --XII. <hi>Quod Constantinus in
tyrannorum aedibus, sicut Moses, educatus sit.</hi> --XIII. <hi>De patre ejus Constantio, qui Christianos ut Diocletianus et Maximianus
persequinoluit.</hi> --XIV. <hi>Quomodo Constantius exprobrata ipsi a Diocletiano paupertate, aerarium impleverit, et postea
collatoribus pecuniam reddiderit.</hi> --XV. <hi>De persecutione ab aliis concitata.</hi> --XVI. <hi>Quomodo Constantius simulans se simulacra
colere, eos quidem qui sacrificare parati essent expulerit: illos vero qui se Christianos profiteri maluissent, in palatio
retinuerit.</hi> --XVII. <hi>De affectu et amore Constantii erga Christum.</hi> --XVIII. <hi>Quod post abdicationem Diocletiani et Maximiani,
Constantius primus Augustus fuit, numerosa prole insignis.</hi> --XIX. <hi>De filio ejus Constantino, qui adhuc adolescens,
una cum Diocletiano in Palaestinam venit.</hi> --XX. <hi>Constantinus propter Diocletiani et Galerii insidias ad patrem revertitur.</hi> --XXI. <hi>Mors Constantii Constantinum filium imperatorem relinquentis.</hi> 
--XXII. <hi>Quomodo elato Constantio Constantinus a
militibus Augustus appellatus sit.</hi> --XXIII. <hi>Interitus tyrannorum brevis commemoratio.</hi> --XXIV. <hi>Quod Constantinus imperium
Dei arbitrio sit consecutus.</hi> --XXV. <hi>Constantini de Britannis et Barbaris victoriae.</hi> --XXVI. <hi>Quomodo Romam Maxentii
tyrannide liberare decreverit.</hi> --XXVII. <hi>Quod Constantinus Gentilium interilum considerans, Christianismum potius elegit.</hi> --XXVIII. <hi>Quomodo Deus oranti visionem ostenderit in coelo sub meridiem, crucem videlicet lucidam cum inscriptione,
monente ut in hac vinceret.</hi> 
--XXIX. <hi>Quomodo Christus Constantino in somnis visus, praeceperit ut signo ad crucis formam
facto uteretur in bellis.</hi> --XXX. <hi>Fabricatio ejus signi ad crucis similitudinem.</hi> --XXXI. <hi>Descriptio signi instar crucis formati,
quod Romani labarum vocant.</hi> --XXXII. <hi>Quomodo Constantinus Catechumenus factus, sacras Scripturas legerit.</hi> --XXXIII. <hi>De adulteriis a Maxentio Romae perpetratis.</hi> 
--XXXIV. <hi>Quomodo uxor praefecti pudicitiae servandae causa mortem
sibi conscivit.</hi> --XXXV. <hi>Caedes populi Romani jussu Maxentii.</hi> --XXXVI. <hi>Magicae artes Maxentii, et alimentorum penuria
Romae.</hi> --XXXVII. <hi>Maxentii exercitus in Italia superati.</hi> --XXXVIII. <hi>Maxentii interitus in ponte Tiberis.</hi> --XXXIX. <hi>Ingressus
Constantini in urbem Romam.</hi> --XL. <hi>De Constantini statua crucem tenente, et de ejus inscriptione</hi> --XLI. <hi>Exultatio
provinciarum, et largitiones Constantini.</hi> --XLII <hi>Honores episcopis delati, et ecclesiarum extructiones.</hi> --XLIII. <hi>De
Constantini in pauperes beneficentia.</hi> --XLIV. <hi>Quomodo synodis episcoporum inte fuit.</hi> --XLV. <hi>Quomodo insipientes toleraverit.</hi> --XLVI. <hi>Victoriae de Barbaris relatae.</hi> 
--XLVII. <hi>Mors Maximiani et aliorum quorum insidias Deo revelante
Constantinus deprehenderat.</hi> --XLVIII. <hi>Constantini decennalia.</hi> --XLIX. <hi>Quomodo Licinius Orientem afflixerit.</hi> -- <hi>L. Quomodo
Licinius Constantino insidiatus sit.</hi> --LI. <hi>Licinii insidiae adversus episcopos, et prohibitio synodorum.</hi> --LII. <hi>Christianorum
exilia et proscriptiones.</hi> --LIII <hi>Edictum Licinii ne mulieres una cum viris in ecclesiam convenirent.</hi> --LIV. <hi>Quomodo
eos qui sacrificare renuissent, militia solvit, et carcere inclusos ali vetuit.</hi> --LV. <hi>De iniquitate et avaritia Licinii</hi> --LVI. <hi>Quomodo persecutionem adversus Christianos tandem excitaverit.</hi> 
--LVII. <hi>Qualiter Maximianus fistuloso ac
verminante ulcere perdomitus pro Christianis legem scripserit.</hi> --LVIII. <hi>Qualiter Maximinus Christianorum persecutor,
fugiens servili habitu sese occultaverit.</hi> --LIX. <hi>Quomodo vi morbi excaecatus Maximinus legem pro Christianis dedit.</hi> </p>


<div2>
          <head>CAPUT PRIMUM. <hi>Prooemium de morte imperatoris Constantini.</hi> </head>

<pb n="0009A"/>
<p>Nuper quidem universum hominum genus secunda
ac tertia magni Imperatoris nostri decennalia certis
temporum spatiis redeuntia festivitatibus et conviviis
celebravit. Nos quoque ipsi nuper eumdem victorem
ac triumphatorem coetu famulorum Dei circumseptum,
laudatione in ejus vicennalibus dicta venerati sumus.
Sed et tricennalium orationum coronas ei texentes,
nuper in ipso palatio sacrum ejus caput redimivimus.
Verum nunc anceps animi haereo; cupiens quidem
aliquid more solito proferre, sed quo me vertam,
prorsus ignarus, inusitatae rei spectaculo perculsus.
Nam quocumque mentis oculos intendo, sive ad Ortum
<pb n="0009B"/>
Solis, sive ad Occasum, seu universum terrarum
orbem, seu coelum ipsum circumspicio, beatissimum
Principem ubique praesentem intueor. Ac liberos
quidem ejus quasi nova quaedam lumina, terrarum
ambitus omnes paternis radiis implere animadverto,
<pb n="0010A"/>
illumque ipsum auctoritate ac potentia etiamnum viventem,
resque humanas multo praestantius ac potentius
moderantem; quippe qui filiorum successione
diffusus sit atque amplificatus. Qui prius quidem honore
Caesarum affecti fuerant: nunc vero totum patrem
induti, ob eximiam religionis virtutem imperatores
et Augusti renuntiati sunt, cuncta patris ornamenta
prae se ferentes.</p>
</div2>

<div2>
          <head>CAPUT II. <hi>Prooemium de filius Constantini imperatoribus</hi> </head>
<p>Cumque eum qui paulo ante in mortali corpore
cernebatur, et nobiscum una versabatur, admirabili
quadam ratione etiam post obitum, quo tempore natura
quidquid superfluum est, tanquam alienum refutat,
iisdem regiis aedibus et honoribus ac laudationibus
<pb n="0010B"/>
frui video, incredibili admiratione percellor. Jam
vero cum ad ipsos usque coeli fornices mentis meae
aciem extendi, atque illic beatissimam ejus animam
cum ipso Deo versari cogito; terrestri quidem ac
mortali integumento liberatam, circumdatam vero
<pb n="0011A"/>
splendidissimae lucis stola: eamque non jam brevi
temporis curriculo in his caducis sedibus volutari,
sed corona perpetuo virente, et immortali vita ac
beato aevo donatam esse intelligo: mutus haereo, et
linguae rationisque usu penitus destitutus. Ac vocem
quidem proferre nullam possum: sed meam ipse tenuitatem
ultro condemnans, mihique ipse silentium
indicens, cedo potiori has partes, ut pro meritis congruas
laudes expromat: illi scilicet qui cum immortalis
Deus sit ac Dei sermo, solus sua ipsius dicta
firmare et rata facere potest.</p>
</div2>

<div2>
          <head>CAPUT III. <hi>De Deo pios principes honorante et tyrannos puniente.</hi> </head>
<p>Cum enim praedixerit, eos a quibus cultus et honoratus
fuisset, maximis praemiis a se vicissim remunerandos
<pb n="0011B"/>
esse; illos vero qui se hostes atque inimicos
ipsius professi essent, sibimetipsis perniciem
creaturos, promissorum ac verborum suorum veritatem
jam inde ab hac vita comprobavit. Quippe impiorum
quidem Deique adversariorum tyrannorum
abominandos exitus nobis ob oculos proposuit: famulo
autem suo non vitam solum, verumetiam mortem
felicissimam et maximis laudibus dignam praestitit:
adeo ut haec etiam omnium posterorum sermonibus
celebrari, nec tantum caducis, sed etiam immortalibus
honoribus affici meruerit. Mortalium quidem genus solatio
aliquo letiferi interitus excogitato, consecratis
imaginibus, tanquam immortalibus honoribus superiorum
hominum memorias colere solitum est. Et alii
quidem adumbratis encausticae picturae coloribus; alii
<pb n="0011C"/>
inanimis materiae sculptura similitudinem hominum
exprimentes; quidam in ligneis aut lapideis tabulis
litteras altius incidentes, eorum quos colebant virtutem
ad aeternam posteritatis memoriam consecrare
instituerunt. Verum haec omnia caduca, et temporis
longinquitate pereuntia; utpote quae mortalium corporum
figuram, non immortalis animi formam exprimerent.
Haec tamen sufficere iis videbantur, qui post
hujus mortalis vitae exitum nullius spem boni animo
conceperant. Deus vero, Deus inquam, communis
omnium rerum Servator, qui pietatis amatoribus
majora quam quae cogitatione hominum comprehendi
possint, apud se recondidit bona, primitias futurorum
praemiorum in antecessum quasi pignus dat in
hoc saeculo; immortalium rerum spem mortalibus
<pb n="0011D"/>
oculis quodammodo exhibens ac repraesentans. Hoc
vetusta Prophetarum oracula quae scriptis mandata
sunt, aperte praedicunt. Hoc vitae Deo carorum virorum
qui variis virtutibus refulserunt, posterorum
memoria etiamnum celebratae confirmant. Hoc ipsum
aetatis nostrae testimonio verissimum esse convincitur,
cum Constantinus solus omnium qui Romano
unquam imperio praefuerunt, summo omnium Regi
Deo acceptus, quasi illustre quoddam religiosae vitae
exemplum cunctis hominibus est propositus.</p>
</div2>

<div2>
          <head>CAPUT IV. <hi>Quod Deus Constantinum honoraverit.</hi> </head>
<p>Hoc denique Deus ipse quem veneratus est Constantinus,
<pb n="0012A"/>
evidenti suffragio comprobavit, dum illi
non modo in exordio, sed etiam in progressu et in
fine imperii semper propitius benignusque adfuit,
quippe quem humano generi ad divini cultus informationem
proposuerat. Hunc certe unum ex omnibus
quos unquam auditione accepimus imperatoribus,
velut clarissimum quoddam jubar, et velut quemdam
verae religionis praeconem maxima voce inclamantem,
innumeris in eum congestis bonis, designavit.</p>
</div2>

<div2>
          <head>CAPUT V. <hi>Quod</hi> XXX <hi>quidem annis regnavit: vixit autem plusquam</hi> LX.</head>
<p>Ac tempus quidem imperii ipsius, tribus denum
annorum circulis absolutis et aliquanto amplius honoravit;
<pb n="0012B"/>
totius autem vitae tempus quam inter homines
duxit, duplo majore spatio circumscripsit. Porro
cum eumdem velut imaginem monarchiae suae proponere
vellet, victorem eum omnis tyrannici generis
praestitit, et impiorum Gigantum exstinctorem, qui
desperatae mentis audacia impulsi, contra ipsum
Deum summum omnium Regem impietatis vexillum
sustulerant. Verum hi quidem cum momento temporis
extitissent, momento quoque ac dicto citius
exstincti sunt. Famulum autem suum Deus qui unus
est ac solus, cum solum adversus multos divina armatura
muniisset, ejusque opera orbem terrarum
impiorum hominum multitudine liberatum repurgasset,
cultus sui magistrum universis gentibus constituit;
clara voce cunctis audientibus testantem, se verum
<pb n="0012C"/>
quidem Deum agnoscere, falsorum autem Numinum
errorem aversari.</p>
</div2>

<div2>
          <head>CAPUT VI. <hi>Quod Dei quidem famulus, gentium autem victor fuerit.</hi> </head>
<p>Et hic quidem tanquam bonus ac fidelis servus, id
egit ac praedicavit; servum se palam nominans, summique
Regis famulum se fateri non erubescens. Deus
vero protinus ipsum remuneratus, Dominum ac victorem,
solumque ex omnibus qui unquam fuerunt
imperatoribus, semper invictum atque insuperabilem
praestitit: et ob victorias ac tropaea tantum imperatorem
eum effecit, quantum nemo unquam superiori
memoria ullum extitisse recordatur; adeo felicem et
Deo carum, adeo pium ac fortunatum, ut plures quidem
gentes ac nationes quampriores imperatores sub
<pb n="0012D"/>
ditionem suam redegerit: imperium vero omni molestia
vacuum ad extremum usque diem obtinuerit.</p>
</div2>

<div2>
          <head>CAPUT VII. <hi>Comparatio ejus cum Cyro Persarum et Alexandro Macedonum rege.</hi> </head>
<p>Cyrum Persarum regem prae cunctis qui unquam
exstiterint enituisse vetus narrat historia. Verum
ille nequaquam felicem exitum vitae, immo turpem
potius atque ignominiosum sortitus esse dicitur, utpote
a muliere interfectus. Alexandrum Macedonum
regem innumerabiles gentes domuisse praedicant
Graeci: sed priusquam ad virilem aetatem pervenisset,
commessationibus et temulentia confectum,
<pb n="0013A"/>
immatura morte periisse. Et hic quidem duorum ac
triginta annorum spatio totius vitae cursum absolvit;
quorum non plus quam tertiam partem tempus regni
illius sibi vindicat. Grassatus autem est per caedes
instar fulminis, gentes atque urbes integras absque
ullo aetatis discrimine crudeliter servituti subjiciens.
Sed cum vix dum in ipso aetatis flore ageret, et
amasium suum lugeret, mors repente superveniens,
illum improlem; nulla stirpe, nulla fundatum domo;
in externo et hostico agro, ne humanum genus diutius
vastaret, extinxit. Mox regnum ejus varia in
membra divulsum est, singulis ejus ministris partem
sibi rapere atque auferre contendentibus. Verum hic
quidem ob hujusmodi mala laudibus effertur.</p>
</div2>

<div2>
          <head>CAPUT VIII. <hi>Quod orbem propemodum universum subegerit.</hi> </head>

<pb n="0013B"/>
<p>Noster vero imperator ex eo aetatis anno regnare
orsus est, quo Macedo ille decessit. Ac vitae quidem
spatium duplo majus habuit quam ille; regni vero
triplo longius. Ceterum cum exercitum suum mansuetis
ac modestis religionis praeceptis munivisset, in
Britanniam quidem et in eos qui in ipso habitabant
Oceano ad Solis occasum longe lateque diffuso, signa
intulit. Scythiam vero universam quae sub ipso Septentrione
posita, in plurimas gentes et nomine et
moribus discrepantes dividitur, suo adjunxit imperio.
Jam vero cum ad extremos meridiei fines imperium
propagasset, ad ipsos nimirum Blemmyas et
Aethiopas: eos quoque qui ad Solis Ortum incolunt,
in suam ditionem redigendos putavit. Denique, ad
<pb n="0013C"/>
ultimos usque continentis terminos, hoc est, ad extremos
Indos et circumsitos undique populos, cunctos
mortales qui universum terrarum orbem incolunt,
splendidissimis pietatis radiis illustrans, Regulos,
Praefectos et Satrapas gentium Barbararum, sibi obnoxios
ac subditos habuit: qui sua sponte et cum
gaudio ipsum salutabant, et Legatos cum muneribus
ad eum mittebant, ejusque notitiam atque amicitiam
plurimi aestimabant. Adeo ut eum in sua quisque
provincia partim imaginibus, partim statuis publice
dedicatis honoraret: solusque ex imperatoribus Constantinus,
ubique terrarum notissimus esset ac celeberrimus.
Igitur ad has usque gentes regiis allocutionibus
Deum suum cum omni libertate praedicavit.</p>
</div2>

<div2>
          <head>CAPUT IX. <hi>Quod pii imperatoris filius imperium filiis reliquit.</hi> </head>

<pb n="0013D"/>
<p>Caeterum non id verbis quidem praestitit, re autem
ipsa frustratus est. Sed in omni genere virtutis semet
exercens, variis pietatis fructibus abundavit; amicos
quidem ingentibus beneficiis sibi devinciens; subditos
vero elementiae legibus moderans, et imperium suum
placidum cunctis atque optabile exhibens. Donec post
longa annorum curricula, Deus quem coluerat, variis
illum certaminibus defessum immortalitatis praemiis
remuneratus, ex mortali regno ad immortalem
vitam sanctis animis apud se praeparatam transtulit;
trium liberorum sobole, qui in imperio ei succederent,
excitata. In hunc igitur modum imperialis dignitas
<pb n="0014A"/>
a patre quidem transmissa ad ipsum pervenit;
jure autem naturae liberis, ac nepotibus servata, et in
perpetuum deinceps tanquam paterna quaedam haereditas
propagata est. Ac Deus quidem ipse qui beatissimum
illum Principem adhuc nobiscum in terris
agentem divinis honoribus sublimavit, eumdemque
morientem eximia quadam praerogativa dignitatis ornavit,
solus vitae illius scriptor fuerit idoneus; quippe
qui certamina illius resque praeclare gestas in coelestibus
tabulis consecraverit.</p>
</div2>

<div2>
          <head>CAPUT X. <hi>Quod historia haec necessaria, et ad formandos mores utilis sit.</hi> </head>
<p>Ego vero tametsi tanti quidem viri felicitate dignum
quidpiam dicere difficile admodum esse intelligam,
<pb n="0014B"/>
silere autem tutum ac periculo vacuum: necessarium
nihilominus puto piissimi Principis imaginem,
exemplo mortalis picturae, verborum coloribus expressam
ad sempiternam posterorum memoriam consecrare,
ut desidiae atque inertiae crimen a nobis
depellamus. Me enim profecto puderet mei ipsius,
nisi omnem meam industriam ac facultatem, licet
admodum levis sit atque exigua, in hunc qui divinum
Numen summa observantia veneratus est, conferrem.
Sed et ad communem hominum vitam utile,
mihique imprimis necessarium hoc opus fore confido,
quo generosissimi imperatoris res gestae, summo
omnium imperatori Deo acceptae, comprehenduntur.
Quomodo enim turpe non fuerit, Neronis quidem
et aliorum impiorum tyrannorum qui longe illo
<pb n="0014C"/>
deteriores fuerunt, memoriae non defuisse diligentissimos
scriptores, qui mala argumenta eleganti sermone
exornantes, numerosis historiarum voluminibus
condiderunt: nos vero silere, quibus Deus
ejusmodi imperatorem qualem nulla unquam aetas
vidit nancisci, et in ejus conspectum, notitiam ac
colloquium pervenire concessit.</p>
</div2>

<div2>
          <head>CAPUT XI. <hi>Quod sola Constantini gesta quae ad pietatem pertinent narratarus sit.</hi> </head>
<p>Quamobrem si cuiquam alteri, nobis certe praecipue
convenit, ut tot ac tanta quae audivimus bona,
iis nuntiemus, quorum mentes bonorum operum
exemplo ad amorem Dei excitantur. Quippe alii quidem
<pb n="0014D"/>
vitam hominum minime gravium, et res gestas
ad morum emendationem prorsus inutiles, aut gratia,
aut odio quorumdam, aut ad doctrinae suae
ostentationem scribere aggressi, turpissimorum flagitiorum
narrationem magnifico verborum apparatu
aliter quam decuit amplificarunt: iis qui singulari
Dei beneficio malorum expertes fuerant, pessimorum
operum et quae oblivione ac tenebris involvi
debuerant, magistros se praebentes. At nobis oratio
quidem ipsa quamvis suscepti operis magnitudini
prorsus impar sit, sola tamen pulcherrimorum facinorum
narratione illustrari posse videtur. Ipsa vero
operum Deo acceptorum commemoratio, iis utique
qui animum recte comparatum habuerint, non inutilem
<pb n="0015A"/>
sed in primis fructuosam lectionem praebitura
est. Itaque quamplurima alia quae de hoc principe
narrari possunt: conflictus et praelia, fortia facinora
atque victorias, tropaea ac triumphos de hostibus
partos, et quae praeterea ad singulorum utilitatem ab
eo constituta sunt: leges ad subditorum et Reipublicae
commodum latas; alios denique plurimos
Principatus labores ab eo exantlatos, qui in omnium
ore ac memoria versantur, praetereundos mihi nunc
esse arbitror: quippe cum instituti operis argumentum
admoneat me, ut ea sola quae ad Dei cultum pertinent,
dicendo ac scribendo persequar. Caeterum
cum haec ipsa numero pene infinita sint; ex iis quae
ad notitiam nostram pervenerunt opportunissima
quaeque dumtaxat; et posterorum memoria dignissima
<pb n="0015B"/>
seligens, quam potero brevissime exponam. Si quidem
tempus ipsum hanc deinceps licentiam nobis
concedit, ut beatissimi Principis laudes quovis orationis
genere libere praedicemus <note>(Eccl. II)</note>. Nam antea
quidem id facere nequaquam licebat, propterea quod
vetitum est ne quemquam ante obitum ob incertas vitae
mutationes beatum pronuntiemus. Proinde Deum
adjutorem invoco, ac coeleste ejus verbum precor,
ut in hoc opere aspirare mihi velit. Ordiar autem a
prima illius aetate in hunc modum.</p>
</div2>

<div2>
          <head>CAPUT XII. <hi>Quod Constantinus in tyrannorum aedibus, sicut Moses, educatus sit.</hi> </head>
<p>Vetus narrat historia, gentem Hebraeorum a saevissimis
<pb n="0015C"/>
olim tyrannis oppressam fuisse: Deumque
cum oppressos benigno ac propitio vultu respexisset,
providisse ut propheta Moses, qui tum adhuc infans
erat, in mediis tyrannorum aedibus et in ipso eorum
gremio educaretur, omnemque quae apud illos erat
sapientiam perdisceret. Postea vero cum ille progressu
temporis ad virilem pervenisset aetatem, et
divina justitia quae oppressis opitulari solet, poenas
ab iniquis tyrannis exposceret; tunc Dei Propheta ex
ipsis tyrannicis profectus aedibus, divinae voluntati
ministerium suum exhibuit. Et ipsos quidem tyrannos
a quibus fuerat educatus, re ac verbis a versatus est:
eos vero qui revera fratres et cognati erant, amicos
ac familiares elegit. Posthaec Deus cum illum totius
gentis ducem constituisset, Hebraeos quidem acerbissima
<pb n="0015D"/>
apud hostes servitute liberavit: tyrannorum
autem genus coelitus inflictis suppliciis ejus opera
ultus est. Vetus, inquam, haec historia, instar fabulae a
multis accepta, omnium aures mortalium implevit.
Nunc vero idem nobis Deus majora omnibus fabulis
miracula ipsis oculis spectare concessit, quod genus
spectaculi apud eos qui recens viderunt, omni
auditione fide dignius habetur. Nostra enim aetate
tyranni quidem qui adversus Deum summum omnium
Regem bellum movere instituerant, ejus Ecclesiam
graviter oppresserunt. Constantinus vero qui
postea tyrannorum interfector fuit; dum adhuc adolescens
esset et juvenili lanugine decorus, in medio
illorum, ut quondam ille Dei famulus Moses, in ipsis
<pb n="0016A"/>
tyrannorum aedibus subsedit. Neque tamen eosdem
cum impiis mores, tametsi admodum adolescens,
sectatus est. Quippe jam inde ab illa aetate, egregia
indoles divino Spiritu impulsa, ipsum ad piam Deoque
acceptam vitam, incitabat. Sed et patris aemulatio
stimulos admovebat, qua ad virtutis et bonorum actuum
imitationem juvenis provocabatur. Pater siquidem
ei fuit (nam et hujus memoriam opportune renovare
congruum est) Constantius: imperatorum
nostri temporis nobilissimus. De quo nonnulla quae
ad filii commendationem pertinent, breviter a nobis
exponenda sunt.</p>
</div2>

<div2>
          <head>CAPUT XIII. <hi>De patre ejus Constantio, qui Christianos ut Diocletianus et Maximianus persequi noluit.</hi> </head>
<p>
            <pb n="0016B"/>Cum imperium Romanum a quatuor Augustis regeretur,
hic diversum a collegis suis vitae institutum
aemulatus, solus cum Deo rerum omnium moderatore
pacem firmavit. Illi enim ecclesias Dei expugnare
adorti, solo aequarunt, et oratoria una cum ipsis
fundamentis aboleverunt. Hic vero a nefaria illorum
impietate puras manus atque integras servavit,
nec se ullatenus eorum similem praestitit.
Et illi quidem Dei cultorum tam virorum quam mulierum
caedibus, tanquam civili quodam bello provincias
sibi subjectas polluerunt. Hic vero animum
ab hujusmodi scelere purum atque inviolatum semper
servavit. Illi coacervatis impiissimae superstitionis
malis, seipsos primum, ac deinde subditos omnes
nequissimorum daemonum fraudibus manciparunt.
<pb n="0016C"/>
Hic profundissimae pacis intra imperii sui fines auctor
ac signifer, subditis suis permisit ut absque ulla
molestia divino cultui inservirent. Denique illi cunctos
mortales gravissimis exactionibus opprimendo,
vitam illis minime vitalem et quavis morte acerbiorem
praestiterunt. Solus Constantius placidum ac
tranquillum principatum suum subditis exhibens, paterna
quadam cura ac sollicitudine eos fovit. Porro
cum aliae quoque innumerabiles hujus viri virtutes
ab omnibus praedicentur, uno et altero ejus facinore
commemorato, ex quibus conjectura fieri possit de
iis quae silentio praetereuntur, ad propositum nobis
scribendi argumentum transgrediemur.</p>
</div2>

<div2>
          <head>CAPUT XIV. <hi>Quomodo Constantius exprobrata ipsi a Diocletiano paupertate, aerarium impleverit, et postea collatoribus pecuniam reddiderit.</hi> </head>

<pb n="0016D"/>
<p>Cum hic princeps crebris hominum sermonibus
celebraretur, quod mitis esset ac placidus; quod optimus
Deique amantissimus; quodque ob incredibilem
erga subditos indulgentiam, nullam pecuniam in
thesauris reconditam haberet: imperator is qui tunc
temporis supremum imperii gradum obtinebat, missis
ad eum quibusdam hominibus, objurgavit ejus in
republica gerenda negligentiam: et paupertatem ipsi
probro vertit; hoc maxime argumento fidem dictis
faciens, quod nihil in thesauris reconditum haberet.
At ille eos qui ab imperatore venerant rogavit, ut
<pb n="0017A"/>
apud se aliquantisper marari vellent. Deinde ex omnibus
provinciis quae ipsius imperio parebant convocato
opulentissimo quoque, se pecunia opus habere
iis significavit; hancque occasionem oblatam esse,
qua suam quisque erga principem benevolentiam
sponte declarare deberet. Illi vero, utpote qui jampridem
in votis habuissent, ut suum erga illum studium
testificandi aliquando offerretur occasio: hoc
audito, confestim auro, argento ac reliquis opibus
thesauros ejus compleverunt: ambitiose certantes
inter se, ut se invicem in largiendo superarent: idque
laeto atque hilari vultu omnes praestitere. Posthaec
Constantius homines a seniore Augusto ad se
missos, thesaurorum suorum spectatores esse jussit,
et ea quae vidissent renuntiare. Se quidem impraesentiarum
<pb n="0017B"/>
haec apud se congregasse: caeterum ea
jampridem apud ipsos dominos tanquam apud fidos
depositarum opum custodes sibi servari. Et hi quidem
admiratione hujus rei perculsi sunt: humanissimus
autem princeps post eorum discessum opum
dominos accivisse dicitur: et obsequio illorum ac
studio erga se magnopere laudato, jussisse ut cunctis
opibus suis receptis domum reverterentur. Hoc
igitur unum illius principis facinus est, quo singularis
ejus humanitas perspicue declaratur. Alterum
facinus, illustre ejus erga Deum pietatis indicium
praebet.</p>
</div2>

<div2>
          <head>CAPUT XV. <hi>De persecutione ab aliis concitata.</hi> </head>
<p>Praesides provinciarum per universum orbem viros
<pb n="0017C"/>
divino cultui deditos imperatorum jussu persequebantur.
Primique omnium ex ipsis imperialibus palatiis
progressi Dei amantissimi martyres, pro religione
certamina obierunt; ignem et gladios marisque
altissimos gurgites, et cuncta mortis genera alacri
animo perpessi. Adeo ut brevi temporis spatio cuncta
imperatorum palatia cultoribus Dei viduata sint.
Quo maxime factum est, ut hujus sceleris auctores,
Dei praesentia atque auxilio orbati remanerent. Dum
enim cultores divini numinis persequuntur, eadem
opera precationes pro semetipsis fieri solitas abegerunt.</p>
</div2>

<div2>
          <head>CAPUT XVI. <hi>Quomodo Constantinus simulans se simulacra colere, eos quidem qui sacrificare parati essent expulerit: illos vero qui se Christianos profiteri maluissent, in palatio retinuerit.</hi> </head>

<pb n="0017D"/>
<p>Soli Constantio sapiens quoddam consilium venit
in mentem. Acres quidem ipsa quam gessit mirabilis
est auditu; factu tamen longe admirabilior. Palatinis
omnibus qui in ipsius aula militabant, ad ipsos usque
judices in summis potestatibus constitutos, data
eligendi utrum mallent facultate, hanc conditionem
detulit, ut siquidem daemonibus sacrificassent, manere
ipsis in palatio et consuetis honoribus frui liceret:
si vero id facere renuissent, ab ipsius aditu
excluderentur, et ab ipsius notitia ac familiaritate remoti
discederent. Cum ergo universi bifariam dirempti
<pb n="0018A"/>
essent; aliusque in hanc, alius in illam partem
discessisset; et uniuscujusque propositum ac
sententia explorata fuisset: tunc eximius princeps
consilium suum quod hactenus latuerat, detegens,
illorum quidem timiditatem ac nimium sui ipsorum
amorem condemnavit: hos vero ob devotam divino
numini conscientiam magnopere probavit. Ac deinde
illos quidem tanquam Dei proditores, ne principis
quidem obsequio dignos judicavit. Nam quomodo,
inquit, fidem erga principem suum servaturi sunt,
qui erga Deum perfidi esse deprehenduntur? Itaque
ejusmodi viros a regiis aedibus procul ablegandos
esse censuit. Illos vero quos Deo dignos esse veritatis
ipsius testimonio constaret, eodem erga principem
animo futuros esse affirmans, protectores atque
<pb n="0018B"/>
imperii ipsius custodes constituit; ejusmodi
homines inter praecipuos amicorum et maxime necessarios
habendos esse dicens, multoque pluris
aestimandos quam maximarum opum thesauros.</p>
</div2>

<div2>
          <head>CAPUT XVII. <hi>De affectu et amore ejusdem Constantii erga Christum.</hi> </head>
<p>Hujusmodi fuit Constantini pater sicut a nobis
breviter indicatum est. Qualis autem exitus vitae illi
contigerit, cum se talem erga Deum praestitisset,
quantumque discrimen inter illum et reliquos imperii
consortes is quem coluerat Deus esse voluerit,
quisquis rem ipsam attentius expenderit, facile cognoscet.
Postquam enim multa regiae virtutis indicia
diutissime praebuisset, unum quidem summum omnium
Deum agnoscens, eorum vero qui plures Deos,
<pb n="0018C"/>
colerent impietatem condemnans, et sanctorum hominum
precationibus domum suam undique munivisset,
reliquum deinceps vitae tempus expedite ac
tranquille summa cum gloria exegisse dicitur: compos
ejus felicitatis quam vulgo perhibent in eo positam
esse, ut neque ab aliis afficiamur neque alios
ipsi afficiamus molestia. Ad hunc igitur modum toto
imperii sui tempore, quod aequabile perpetuo ac
placidum fuit, universam familiam, conjugem scilicet
ac liberos cum omnibus ministris, uni omnium
Regi Deo consecravit. Adeo ut multitudo eorum qui
in ipsius palatio simul versabantur, nulla re ab Ecclesia
Dei differret. Inter quos erant etiam ministri
Dei, qui continuis precationibus pro salute principis
Deum venerabantur: cum tamen vulgo apud alios
<pb n="0018D"/>
ne ipsum quidem Dei cultorem nomen proferre fas
esset.</p>
</div2>

<div2>
          <head>CAPUT XVIII. <hi>Quod post abdicationem Diocletiani et Maximiani, Constantius primus Augustus fuit, numerosa prole insignis.</hi> </head>
<p>Porro eas ob res non diu posthac mercedem a
Deo est consecutus: in tantum ut primum imperii
locum obtineret. Nam cum seniores Augusti nescio
quo pacto imperio se abdicassent, quae repentina
mutatio proximo post ecclesiarum eversionem anno
illis contigit; solus exinde Constantius primus Augustus
renuntiatus est. Qui initio quidem Caesarum
<pb n="0019A"/>
diademate cum Galerio decoratus priorem gradum
obtinuerat: postea vero cum in illa Caesaris dignitate
egregium sui specimen edidisset, summum
apud Romanos honoris fastigium adeptus est; inter
quatuor qui postmodum designati sunt, primus Augustus
appellatus. Sed et numerosae sobolis praestantia
reliquos imperatores superavit, maximo liberorum
utriusque sexus choro circumdatus. Denique
cum in extrema senectute positus, debitum communi
naturae persoluturus atque ex hac luce migraturus
esset, ibi Deus admirabilem potentiam suam ei denuo
exhibens, providit ut filiorum ipsius natu maximus
Constantinus jamjam morituro ad capessendum
imperium praesto esset.</p>
</div2>

<div2>
          <head>CAPUT XIX. <hi>De filio ejus Constantino, qui adhuc adolescens una cum Diocletiano in Palaestinam venit.</hi> </head>

<pb n="0019B"/>
<p>Quippe hic una cum imperatoribus patris sui collegis
versabatur, et quemadmodum vetus ille Dei
propheta Moses in medio illorum, sicut jam diximus,
degebat. Cumque transacta pueritia jam adolescentiae
annos ingressus esset, summo in honore
apud supra dictos imperatores erat. Cujusmodi nos
quoque eum vidimus, cum per Palaestinam provinciam
transiret una cum seniore Augusto. Ad cujus
dextram assistens, cunctis qui videndi desiderio tenebantur
praestantissimus apparebat, et qui regiae
cujusdam celsitudinis animi jamtum indicia praeberet.
Nam quod ad pulchritudinem et proceritatem corporis
attinet, nemo erat qui cum illo conferri posset.
<pb n="0019C"/>
Sed et virium robore adeo inter aequales eminebat,
ut ab illis etiam formidaretur. Animi vero
virtutibus longe illustrior quam dotibus corporis
fuit. Ac primum quidem modestia animum exornavit:
deinde humanioribus disciplinis; et tum innata prudentia,
tum sapientia divinitus infusa non mediocriter
eum excoluit.</p>
</div2>

<div2>
          <head>CAPUT XX. <hi>Constantinus propter Diocletiani et Galerii insidias ad patrem revertitur.</hi> </head>
<p>At imperatores illius temporis, cum adolescentem
viderent generosum ac fortem, magnumque et
excelso animo praeditum, invidia simul ac metu ob
id torqueri coepere. Itaque tempus opportunum captabant,
<pb n="0019D"/>
ut malo atque ignominia juvenem afficerent.
Id juvenis cum intellexisset (quippe insidiae semel
atque iterum ei comparatae, Dei nutu detectae fuerant)
fuga salutem sibi quaesivit, magnum illum prophetam
Mosem in hoc etiam imitatus. Porro Deus
in omnibus illum adjuvit, providentia sua sic cuncta
disponens, ut patri ad successionem imperii praesto
esset.</p>
</div2>

<div2>
          <head>CAPUT XXI. <hi>Mors Constantii Constantinum filium imperatorem relinquentis.</hi> </head>
<p>Cum ergo evitatis insidiarum dolis, celeri cursu
ad patrem profectus esset, ipse quidem post longum
temporis spatium in patris conspectum venit. At
<pb n="0020A"/>
Constantio sub idem tempus ultimus vitae dies imminebat.
Qui cum filium insperato sibi adesse cerneret,
lecto exiliens, ambabus ulnis eum amplexus
est: huncque unum quo angebatur dolorem, ex absentia
scilicet filii conceptum, jam ex animo penitus
excussum esse affirmans, gratias Deo maximas egit,
posthac mortem omni immortalitate potiorem sibi
esse testatus. Dispositis deinde ex arbitrio rebus
suis, et vale dicto liberis suis utriusque sexus qui
instar cujusdam chori ipsum undique cingebant; in
palatio et in regio cubili jacens, imperii administratione,
ut naturalis ratio postulat, filio natu maximo
in manus tradita, ex hac luce migravit.</p>
</div2>

<div2>
          <head>CAPUT XXII. <hi>Quomodo elato Constantio, Constantinus a militibus Augustus appellatus sit.</hi> </head>

<pb n="0020B"/>
<p>Neque tamen idcirco absque imperatore remansit
respublica, quippe Constantinus paterna ornatus
purpura, et ex paternis aedibus progressus, Constantium
patrem tanquam redivivum et in filio adhuc
regnantem cunctis exhibuit. Posthaec funus
paternum antecedens cum ingenti paternorum amicorum
multitudine, quorum alii anteibant, alii subsequebantur,
pulcherrimo apparatu exequias Deo
devoti principis celebravit. Cuncti beatissimum imperatorem
acclamationibus et laudibus prosequebantur;
unoque animorum consensu mortuum principatu
filii restitui atque in lucem revocari censebant;
et faustis acclamationibus novum principem, imperatorem,
<pb n="0020C"/>
Augustum, primo statim impetu appellabant.
Et hae quidem filium laudantium voces patri
mortuo ornamentum afferebant: filium vero beatum
praedicabant, qui tanti patris successor esset renuntiatus.
Sed et omnes provinciae ejus imperio subjectae,
maximo gaudio et inexplicabili laetitia perfusae
sunt; utpote quae ne minimo quidem temporis
momento imperiali providentia destitutas se fuisse
sensissent. Hujusmodi piorum ac Dei amantium hominum
exitum esse Deus in imperatore Constantio
universis nostrae aetatis hominibus declaravit.</p>
</div2>

<div2>
          <head>CAPUT XXIII. <hi>Interitus tyrannorum brevis commemoratio.</hi> </head>
<p>Qualis vero exitus fuerit aliorum qui Ecclesias
Dei tanquam indicto bello oppugnarunt, nequaquam
<pb n="0020D"/>
hic commemorandum esse duxi, nec bonorum memoriam,
malorum attexta commemoratione esse
violandam. Sufficiunt certe res ipsae, ad reprimendos
et in officio continendos eos qui scenam omnem calamitatum
quae singulis illorum acciderunt, ipsis
oculis atque auribus accepere.</p>
</div2>

<div2>
          <head>CAPUT XXIV. <hi>Quod Constantinus imperium Dei arbitrio sit consecutus.</hi> </head>
<p>In hunc modum universorum auctor et totius
mundi moderator Deus Constantinum tali parente
genitum, principem atque imperatorem per se ipse
provexit: adeo ut, cum caeteri omnes aliorum suffragio
<pb n="0021A"/>
hunc honorem consecuti sint, solus hic fuerit
de cujus promotione nemo mortalium gloriaretur.</p>
</div2>

<div2>
          <head>CAPUT XXV. <hi>Constantini de Britannis et Barbaris victoriae.</hi> </head>
<p>Postquam igitur in imperio firmatus est, primum
quidem imperii partibus sibi a patre transcriptis
prospicere coepit; universas provincias quae antea
sub patris administratione fuerant, cum summa humanitate
perlustrans. Sed et Barbaros qui ad Rhenum
et occidentalem oceanum positi novos motus concitare
ausi essent, cunctos suae dominationi subjiciens,
ex feris mansuetos reddidit. Alios vero reprimere
contentus, tanquam feras bestias ab imperii sui finibus
absterruit: eos videlicet quorum insanabiles
animos ad tranquillam et quietam vivendi rationem
<pb n="0021B"/>
traduci nullo modo posse animadverterat. Quibus ex
animi sententia confectis, reliquas orbis partes sibi
ob oculos proponens, interim quidem adversus Britannicas
gentes in intimo oceani recessu sitas trajecit.
Eas vero cum subegisset, ad alias mundi partes
oculos convertit, ut ea quae auxilio ipsius indigebant,
persanaret.</p>
</div2>

<div2>
          <head>CAPUT XXVI. <hi>Quomodo Romam Maxentii tyrannide liberare decreverit.</hi> </head>
<p>Posthaec universum terrarum orbem instar vasti
cujusdam corporis animo complexus, ipsamque totius
mundi caput et imperii Romani dominatricem
urbem, tyrannica dominatione oppressam conspiciens;
<pb n="0021C"/>
primum quidem eam vindicandi ac liberandi
partes iis cessit qui reliquas imperii romani portiones
obtinebant, utpote aetate potioribus. Sed cum
nullus eorum opitulari posset, adeoque ipsi qui id
tentare voluerant ignominiosum exitum nacti essent;
vitam sibi minime vitalem esse professus, si urbem
omnium dominam tanta aegritudine affectam despiceret,
ad extinguendam tyrannidem sese adcinxit.</p>
</div2>

<div2>
          <head>CAPUT XXVII. <hi>Quod Constantinus eorum qui simulacra coluissent interitum considerans Christianismum potius elegit</hi> </head>
<p>Jam vero cum intelligeret praeter militares copias
praestantiore aliquo subsidio sibi opus esse, ob maleficas
artes magicasque praestigias quas tyrannus studiose
<pb n="0021D"/>
consectabatur: Deum sibi adjutorem quaesivit, armorum
quidem apparatum et militum copias secundo
loco ducens; auxilium autem divini numinis invictum
et inexpugnabile esse sibi persuadens. Igitur
cogitare apud se coepit, quemnam sibi Deum adscisceret.
Quod dum sollicite inquirit, haec illi subiit
cogitatio: ex plurimis qui ante se imperium tenuerant,
eos quidem qui in deorum multitudine spem
suam collocassent, et qui victimis illos ac donariis
coluissent, primum vaticiniis ad assentationem compositis,
et oraculis fausta omnia pollicentibus delusos,
tandem infausto mortis genere interiisse; nec
deorum quemquam praesto illis adfuisse, qui eos invecto
divinitus exitio liberaret. Solum ipsius patrem,
<pb n="0022A"/>
qui contrariam prioribus illis viam iniisset; et qui
eorum quidem errorem condemnasset, unum vero
supremum omnium Deum toto vitae spatio coluisset;
eumdem servatorem ac imperii custodem, et omnium
bonorum auctorem habuisse. Haec ille cum apud se
expendisset; recteque animadvertisset, illos quidem
qui in deorum multitudine fiduciam posuissent, in
multitudinem quoque exitiorum esse delapsos; adeo
ut nec generis illorum ac sobolis, nec stirpis ac nominis,
nec memoriae ullum inter homines vestigium
remanserit: contra vero Deum patris sui, multa
eaque illustria potentiae suae documenta ipsi praebuisse.
Cumque praeterea considerasset, eos qui jam antea
copias adversus tyrannum duxerant, cum deorum
multitudine ad pugnam profectos, turpem exitum
<pb n="0022B"/>
habuisse. Alter enim re infecta cum omnibus copiis
ignominiose recesserat: alter in medio exercitu jugulatus,
tanquam fortuita mortis praeda exstiterat.
Haec, inquam, omnia cogitatione sua complexus,
deos quidem qui nusquam essent colendo nugari, et
post tot ac tanta documenta caeco adhuc errore ferri,
summae dementiae esse existimavit: solum vero Deum
genitoris sui sibi esse colendum censuit.</p>
</div2>

<div2>
          <head>CAPUT XXVIII. <hi>Quomodo Deus oranti visionem ostenderit in coelo sub meridiem, crucem videlicet lucidam cum inscriptione, monente ut in hac vinceret.</hi> </head>
<p>Hujus ergo opem implorare coepit, orans atque
obsecrans ut se ipsi noscendum praeberet, ac praesentibus
negotiis adjutricem manum porrigeret. Haec
<pb n="0022C"/>
precanti ac suppliciter postulanti imperatori, admirabile
quoddam signum a Deo missum apparuit. Quod
si quidem ab alio quopiam diceretur, haud facile
auditores fidem essent habituri. Verum cum ipse
Victor Augustus nobis qui hanc historiam scribimus,
longo post tempore, cum videlicet in ejus notitiam
et familiaritatem pervenimus, id retulerit et sermonem
sacramenti religione firmaverit; quis posthac fidem
huic narrationi adhibere dubitabit? Praesertim cum
id quod subsecutum est tempus, sermonis hujus veritatem
testimonio suo confirmaverit. Horis diei
meridianis, sole in occasum vergente, crucis tropaeum
in coelo ex luce conflatum, soli superpositum,
ipsis oculis se vidisse affirmavit, cum hujusmodi
inscriptione: Hac vince. Eo viso et seipsum et milites
<pb n="0022D"/>
omnes, qui ipsum nescio quo iter facientem sequebantur,
et qui spectatores miraculi fuerant, vehementer
obstupefactos.</p>
</div2>

<div2>
          <head>CAPUT XXIX. <hi>Quomodo Christus Constantino in somnis visus, praeceperit ut signo ad crucis formam facto uteretur in bellis.</hi> </head>
<p>Interim ipse, ut aiebat, addubitare animo coepit
quidnam hoc spectrum sibi vellet. Cogitanti ipsi et
diu multumque apud se reputanti, nox tandem supervenit.
Tum vero Christus Dei dormienti apparuit cum
signo illo quod in coelo ostensum fuerat, praecepitque,
ut militari signo ad similitudinem ejus quod in coelo
<pb n="0023A"/>
vidisset fabricato, eo tanquam salutari praesidio in
praeliis uteretur.</p>
</div2>

<div2>
          <head>CAPUT XXX. <hi>Fabricatio ejus signi ad crucis similitudinem.</hi> </head>
<p>Ille primo statim diluculo surgens, arcanum omne
amicis exposuit. Convocatis deinde auri ac gemmarum
fabris, medius inter eos sedens, speciem signi
eis sermone depinxit, jussitque ut auro ac lapillis
similitudinem ejus exprimerent. Quod et nos aliquoties
videre meminimus.</p>
</div2>

<div2>
          <head>CAPUT XXXI. <hi>Descriptio signi instar crucis formati quod Romani labarum vocant.</hi> </head>
<p>Erat autem ejusmodi. Hasta longior auro contecta,
transversam habet antennam instar crucis. Supra in
<pb n="0023B"/>
ipsa hastae summitate corona erat affixa, gemmis et
auro contexta. In hac salutaris appellationis signum;
duae videlicet litterae, nomen Christi primis apicibus
designabant, litera, <foreign xml:lang="greek">œÅ</foreign> in medio sui decussata. Quas
quidem literas imperator in galea gestare posthaec
etiam consuevit. Porro ex antenna quae oblique per
hastam trajecta est, velum quoddam dependebat;
textum videlicet purpureum pretiosis lapidibus inter
se junctis, et luminis sui fulgore oculos praestinguentibus
coopertum, multoque intertexto auro inexplicabilem
quamdam pulchritudinis speciem intuentibus
praebens. Atque hoc velum antennae affixum, latitudinem
longitudini aequalem habuit. Ipsa vero recta
hasta ab infima sui parte in magnam longitudinem
producta, in superiori parte sub ipso crucis signo ad
<pb n="0023C"/>
ipsam veli variis coloribus depicti summitatem, auream
Deo cari imperatoris et liberorum ejus imaginem
depictam pectore tenus sublimem gestabat. Hoc igitur
salutari signo, tanquam munimento adversus
oppositas quorumvis hostium copias imperator semper
est usus; aliaque ad ejus similitudinem expressa
signa cunctis exercitibus praeferri jussit.</p>
</div2>

<div2>
          <head>CAPUT XXXII. <hi>Quomodo Constantinus Catechumenus factus sacras Scripturas perlegerit.</hi> </head>
<p>Sed haec postea. Tunc vero admirabili visione obstupefactus,
cum nullum alium praeter illum quem
viderat Deum sibi colendum esse statuisset, Sacerdotes
arcanae illius doctrinae mysteriis instructos ad se accersivit;
<pb n="0023D"/>
et quisnam ille Deus esset interrogavit, quidve
signi illius visio sibi vellet. Illi hunc quidem Deum
esse dixerunt, unius ac solius Dei unicum Filium:
signum vero illud quod ostensum fuisset, immortalitatis
symbolum esse, et tropaeum victoriae quam ille
in terris olim versatus, de morte retulisset. Simul
causas illius adventus eum docuerunt, accuratam incarnationis
rationem ei exponentes. At ille hos quidem
sermones discendi cupidus auscultabat. Caeterum Dei
praesentiae suis conspectibus exhibitae admiratione tenebatur.
Cumque coelestem illam visionem et sacerdotalium
sermonum interpretationem inter se
contulisset, confirmatus est animo, harum rerum
cognitionem Dei ipsius magisterio sibi tradi pro
<pb n="0024A"/>
certo habens. Exinde ipsemet divinorum librorum
lectioni vacare instituit, et cum sacerdotes Dei sibi
assessores adscivisset, Deum illum quem viderat, omni
observantia colendum esse duxit. Posthaec munitus
spe bona quam in illo collocaverat, tyrannici furoris
incendium restinguere aggressus est.</p>
</div2>

<div2>
          <head>CAPUT XXXIII. <hi>De adulteriis a Maxentio Romae perpetratis.</hi> </head>
<p>Quippe ille qui urbem regiam per tyrannidem occupaverat,
eo impietatis ac flagitii processerat, ut
quodvis nefarium atque impurum facinus audacter
susciperet. Etenim uxores per divortium a maritis
sejunctas violavit, easdemque violatas ad maritos
remisit. Neque vero homines obscuros atque ignobiles,
sed ipsos primores senatus Romani, eo contumeliae
<pb n="0024B"/>
genere affecit. Caeterum cum innumeras fere mulieres
ingenuas foede violaret, immoderatam tamen animi
sui libidinem nullatenus poterat explere. Sed postquam
mulieres christianas sollicitare coepit, nullis artibus
perficere potuit ut earum congressu frueretur. Hae
namque animam leto objicere, quam corpus ei ad
stuprum permittere malebant.</p>
</div2>

<div2>
          <head>CAPUT XXXIV. <hi>Quomodo uxor praefecti, pudicitiae servandae causa mortem sibi conscivit.</hi> </head>
<p>Quaedam ex his, nupta senatorii ordinis viro qui
praefecturam administrabat, cum satellites quibus
tyrannus hujusmodi flagitiorum ministris utebatur,
pro foribus adesse comperisset, et virum suum metu
<pb n="0024C"/>
adactum permisisse illis ut se prehensam abducerent
(erat autem mulier christiana) breve temporis spatium
concedi sibi flagitavit ad corpus solemni cultu
exornandum. Et cubiculum ingressa, solam se relictam
videns, gladium pectori immersit: statimque
exanimata, cadaver quidem perductoribus reliquit.
Ipsis vero factis quae omni voce clarius resonant,
cunctis qui nunc sunt et qui posthac erunt mortalibus
declaravit, pudicitiam penes solos christianos invictam
atque inexpugnabilem, nec morti obnoxiam
esse. Atque haec quidem ita se gessit.</p>
</div2>

<div2>
          <head>CAPUT XXXV. <hi>Caedes populi Romani jussu Maxentii.</hi> </head>
<p>Eum igitur ad ejusmodi facinora cum omni audacia
<pb n="0024D"/>
prorumpentem cuncti reformidantes, tam plebei quam
magistratus, tam nobiles quam obscuri, gravissima
tyrannide opprimebantur. Ac tametsi quiete agerent
et acerbissimam servitutem patienter tolerarent, ne
sic tamen vitare poterant cruentam tyranni atrocitatem.
Denique, quodam die levissimam ob causam
populum Romanum praetorianis militibus obtruncandum
dedidit. Atque ita innumerabilis multitudo populi
Romani, non Scytharum ac Barbarorum, sed
civium suorum hastis armisque in media urbe trucidata
est. Quantae porro Senatorum caedes factae sint,
ut in bona uniuscujusque eorum invaderetur, numerari
nullo modo potest; cum quotidie plurimi confictis
variis criminibus interficerentur.</p>
</div2>

<div2>
          <head>CAPUT XXXVI. <hi>Magicae artes Maxentii, et alimentorum penuria Romae.</hi> </head>

<pb n="0025A"/>
<p>Tandem vero tyrannus sceleribus suis quasi quoddam
fastigium, magicae artis praestigias imposuit,
nunc mulieres gravidas dissecans, nunc infantum
recens in lucem editorum rimans viscera, leones
quoque interdum mactans, et quaedam nefanda peragens
sacra ad daemones evocandos, et ad bellum
quod jam instabat, depellendum. His enim artibus
victoriam se adepturum sperabat. Hic igitur dum
Romae tyrannidem exercet, vix dici potest quot quantisque
malis subditos oppresserit atque in servitutem
redegerit: adeo ut ad extremam trusi sint alimentorum
penuriam, qualem antea Romae unquam
fuisse, nulla hominum aetatis nostrae memoria recordatur.</p>
</div2>

<div2>
          <head>CAPUT XXXVII. <hi>Maxentii exercitus in Italia superati.</hi> </head>

<pb n="0025B"/>
<p>Ob haec cuncta dolore ac miseratione commotus
Constantinus, omni bellico apparatu adversus tyrannidem
sese instruxit. Cumque summum omnium Deum
patronum sibi adscivisset, Christumque ejus Filium
servatorem atque auxiliatorem invocasset; et victoriae
tropaeum, salutare scilicet signum ante milites
ac stipatores suos statuisset, cum omni exercitu progressus
est, eo consilio ut Romanis libertatem quam
a majoribus suis acceperant, interventu suo restitueret.
Porro cum Maxentius magicarum artium praestigiis
magis quam subditorum benevolentia confisus,
<pb n="0025C"/>
ne quidem extra urbis portas progredi auderet;
cuncta vero in circuitu urbis Romae ac totius Italiae
loca, oppida, regiones quas servitutis jugo oppressas
tenebat, innumerabili armatorum multitudine et dispositis
ad insidiandum exercitibus undique muniisset:
divino fretus auxilio imperator, primam, secundam
ac tertiam tyranni aggressus aciem, cunctis primo
statim impetu fusis ac fugatis, in interiora Italiae penetravit.</p>
</div2>

<div2>
          <head>CAPUT XXXVIII. <hi>Maxentii interitus in ponte Tiberis.</hi> </head>
<p>Tandemque ad ipsam urbem Romam propius
accessit. Verum ne unius tyranni causa Romanos
omnes oppugnare necesse haberet, Deus illum quasi
vinculis quibusdam constrictum quam longissime
<pb n="0025D"/>
extra urbis portas protraxit: simulque prisca illa adversus
impios edita miracula, quae sacris voluminibus
continentur, et quibus multi quidem perinde ac fabulis
fidem derogant, cum tamen fidelibus fide digna
videantur, cunctis tam fidelibus quam infidelibus qui
hoc miraculum quod dicturi sumus oculis suis spectaverunt,
verissima esse opere ipso comprobavit.
Nam quemadmodum Mosis ac religiosae quondam
gentis Hebraeorum temporibus, Deus currus et exercitum
Pharaonis projecit in mare, lectissimos milites
ex curru pugnantes tristatas submersit in mari
rubro, et fluctibus operuit; sic plane Maxentius, et
quicumque circa illum erant milites ac stipatores,
instar lapidis in altissimum gurgitem ceciderunt. Tunc
<pb n="0026A"/>
videlicet cum divina virtute Constantini partibus
auxiliante in fugam actus, fluvium sibi objectum pertransiret:
in quo, ponte ex scaphis firmissime contabulato,
ipse machinam quamdam in suam ipsius
perniciem construxerat, Deo dilectum principem hujusmodi
dolo interceptum iri sperans. Verum huic
quidem Deus quem colebat, auxilio adfuit. At impius
ille, occultas machinas in suum ipsius caput miser
comparavit. Proinde et hoc merito dici potuit:
Scrobem aperuit atque effodit, et in foveam quam
fecit ipse incidet. Convertetur labor ejus in proprium
ipsius caput, et in verticem ipsius injustitia ejus recidet.
Sic igitur machinis quae in ponte constructae
fuerant cum occulta decipula tempore minime sperato
dissolutis, transitus quidem subsidere coepit:
<pb n="0026B"/>
navigia vero simul cum ipsis hominibus repente pessumiere.
Et infelix ille omnium primus, deinde
cuncti quos circa se habebat protectores ac stipatores,
sicut divina praedixerunt oracula, instar plumbeae
massae in altissimum gurgitem cecidere. Adeo
ut milites qui tunc ope divini Numinis victoriam adepti
sunt, perinde ac olim Israelitae quos magnus ille
Dei famulus Moses ducebat, merito si non verbis,
saltem rebus ipsis eadem quae illi quondam adversus
impium illum Pharaonem cantaturi fuerint in hunc
modum: Cantemus Domino: magnifice enim glorificatus
est. Equum et ascensorem projecit in mare.
Adjutor et protector factus est mihi ad salutem. Et
iterum: Quis similis tibi inter deos, Domine, quis
similis tibi? Glorificatus in sanctis, admirabilis in
<pb n="0026C"/>
gloria, faciens prodigia.</p>
</div2>

<div2>
          <head>CAPUT XXXIX. <hi>Ingressus Constantini in urbem Romam.</hi> </head>
<p>Haec et alia horum germana cum Constantinus eo
tempore magnum Dei famulum Mosem imitatus, in
laudem Dei universorum principis et victoriae auctoris
factis ipsis cecinisset, Romam triumphans ingressus
est. Omnesque pariter tam ex senatu quam ex
equestri ordine, tanquam carceris custodia liberati,
cum universo populo Romano, laeto vultu faustisque
acclamationibus cum inexplebili gaudio ex intimo
animorum affectu eum excepere. Et cuncti tam viri
quam mulieres cum liberis et infinita famulorum
multitudine, illum liberatorem, servatorem ac bonorum
<pb n="0026D"/>
auctorem, incredibili clamore quem nemo cohibere
poterat appellabant. Verum ille pietatem in
Deum quasi insitam sibi atque innatam gerens, nec
hujusmodi acclamationibus, nec laudibus elatus est.
Sed cum Dei auxilium sibi adfuisse probe intelligeret,
illico victoriae auctori gratiarum actionem supplex
rependit.</p>
</div2>

<div2>
          <head>CAPUT XL. <hi>De Constantini statua crucem tenente, et de ejus inscriptione.</hi> </head>
<p>Et clara voce ac titulorum inscriptionibus, salutare
signum cunctis hominibus annuntiavit: hoc tropaeo
in medio urbis regiae adversus hostes erecto,
atque hoc salutari signo quod imperii Romani ac t<LACUNA>tius
<pb n="0027A"/>
orbis praesidium est, literarum notis nunquam
interituris inciso. Statim ergo sublimem hastam in
modum crucis, sub manum statuae suae in celeberrimo
urbis loco poni jussit, et hujusmodi inscriptionem
latino sermone subjici: <hi>Hoc salutari signo quod verae
virtutis argumentum est, vestram urbem tyrannicae dominationis
jugo liberatum servavi. Senatui populoque
Romano in libertatem asserto pristinum decus nobilitatis
splendoremque restitui.</hi> </LACUNA>
          </p>
</div2>

<div2>
          <head>CAPUT XLI. <hi>Exultatio provinciarum, et largitiones Constantini.</hi> </head>
<p>In hunc modum Dei amantissimus imperator victricis
crucis confessionem prae se ferens, Filium Dei
Romanis libere atque ingenue praedicavit. Et cuncti
qui urbem incolebant, tam senatus quam populus,
<pb n="0027B"/>
utpote acerba et tyrannica dominatione liberati, respirare
quodammodo et purioris lucis radiis perfrui
sibi videbantur, atque in novam quamdam vitam renasci.
Gentes quoque universae quotquot occidentali
oceano terminantur, pristinis malis liberatae, festos
dies cum omni hilaritate celebrabant; Constantinum
victorem, Dei amicum, de omnibus bene meritum
continuis laudibus praedicantes. Eum cuncti commune
quoddam bonum, Dei benignitate humano generi donatum
illuxisse, uno ore atque, una voce testabantur.
Sed et imperatoris literae ubique propositae legebantur:
quibus ii qui bonis suis spoliati fuissent, eorum
possessionem beneficio principis recuperabant, et
qui injuste relegati essent, penatibus suis restituebantur.
Vinculis quoque et omni periculo ac metu liberabantur
<pb n="0027C"/>
ii, qui per tyrannicam crudelitatem iis vexati
fuissent.</p>
</div2>

<div2>
          <head>CAPUT XLII. <hi>Honores episcopis delati, et ecclesiarum extructiones.</hi> </head>
<p>Porro ipse imperator ministros Dei a se convocatos,
omni obsequio atque honore prosequebatur; eos utpote
Deo quem colebat consecratos, non verbis modo,
verum etiam factis humaniter excipiens. Proinde
mensae ipsius adhibebantur homines, externo quidem
habitu ac vestitu despicabiles, sed quos ille minime
despicabiles judicabat: quippe qui non externam hominis
speciem quae oculis subjecta est, sed Deum ipsum
introspiceret. Ad haec quocumque iter faceret,
eos secum deducebat; Deum quem illi colerent, ob
id etiam propitium sibi adfore pro certo habens.
<pb n="0027D"/>
Quin etiam ecclesiis Dei plurima ex thesauris suis beneficia
subministravit; partim sacras aedes amplificans
et in sublime erigens, partim augusta ecclesiarum
sacraria plurimis donariis exornans.</p>
</div2>

<div2>
          <head>CAPUT XLIII. <hi>De Constantini in pauperes beneficentia.</hi> </head>
<p>Variis denique pecuniarum divisionibus egentium
inopiam sublevans. Extraneis praeterea qui ipsum
adirent, humanum se ac liberalem praebebat. Ac miseris
quidem illis et abjectis qui in foro mendicant,
non pecunias solum et alimenta ad victum necessaria,
sed etiam vestem ad tegendam corporis nuditatem
suppeditari jussit. Illis vero qui cum ingenui atque
<pb n="0028A"/>
opulenti prius exstitissent, postea mutata sorte in extremas
calamitates inciderant, largiora vitae subsidia
commodavit. Prorsusque regio animo magnifica quaedam
munera in ejusmodi homines conferens, aliis
agros donavit, alios variis dignitatibus ornavit. Et eorum
quidem qui in orbitatis miserias incidissent, quasi
pater curam gerebat: viduarum autem mulierum solitudinem
sublevans, eas patrocinio suo fovebat. Quin
etiam virgines parentibus suis orbatas ipse hominibus
opulentis ac familiaribus suis in matrimonium dedit.
Idque agebat, cum prius dedisset nubentibus, quaecumque
ipsas viris suis conferre oportebat. Denique
quemadmodum sol supra terras exoriens lucis suae
radios cunctis liberaliter impertit; sic plane Constantinus
primo diluculo procedens ex palatio, ac cum
<pb n="0028B"/>
coelesti solis jubare quodammodo exoriens, cunctis
adeuntibus beneficentiae suae radios impertiebat. Nec
ullus unquam ad illum propius accessit, qui fructum
alicujus beneficii non retulerit: nec spe sua unquam
frustrati sunt, qui ab ipso aliquid auxilii exspectassent.</p>
</div2>

<div2>
          <head>CAPUT XLIV. <hi>Quomodo synodis episcoporum interfuit.</hi> </head>
<p>Ac generaliter quidem erga omnes talem se praestitit.
Verum Ecclesiae Dei praecipue curam gerens,
cum per diversas provincias quidam inter se dissentirent,
ipse velut communis omnium episcopus a Deo
constitutus, ministrorum Dei concilia congregavit.
Nec dedignatus adesse et considere in medio illorum
conventu, cognitionis particeps fuit; ea quae ad pacem
<pb n="0028C"/>
Dei pertinent, cunctis procurans. Porro sedebat in
medio tanquam unus e multis; protectores quidem
cunctosque corporis custodes procul amovens, Dei
autem timore contectus, et amicorum fidelium benevolentia
vallatus. Caeterum quoscumque saniori sententiae
acquiescere, et ad quietem et concordiam
propensos esse animadverterat, eos maxime probabat;
palam indicans unanimi omnium consensu se in
primis delectari. Pertinaces vero et immorigeros
aversabatur.</p>
</div2>

<div2>
          <head>CAPUT XLV. <hi>Quomodo insipientes toleraverit.</hi> </head>
<p>Quin etiam nonnullos qui adversus ipsum asperius
invecti fuerant, patienter tulit; leni ac sedata voce
<pb n="0028D"/>
eis praecipiens, ut modestius agere, nec seditiones
excitare vellent. Ex his alii admonitiones ejus reveriti,
a pervicacia animi desistebant. Alios qui ad sanam
mentem nullo remedio revocari poterant, Deo
committens relinquebat; nihil adversus quemquam
asperius unquam designans. Hanc ob causam, ut credibile
est, qui in Africa seditionem commoverant, eo
improbitatis proruperunt, ut abrupta quaedam facinora
tentarent; daemone ut videtur ob praesentium
bonorum copiam invidia percito, et ad gravia quaedam
et atrocia facinora homines incitante, quo imperatoris
animum contra ipsos accenderet. Verum
nihil profecit invidia, cum imperator ea quae fiebant,
ridenda esse duceret; et maligni daemonis impulsionem
<pb n="0029A"/>
agnoscere se affirmaret. Neque enim sanorum
hominum illa esse facinora, sed vel penitus amentium,
vel eorum qui nequissimi daemonis stimulis
agitarentur: cujusmodi homines miseratione potius
quam supplicio dignos esse. Non enim tantae justitiae
est, insurgere ad puniendum furorem hominum amentium,
quantum eorumdem vicem dolere, extremae
humanitatis est.</p>
</div2>

<div2>
          <head>CAPUT XLVI. <hi>Victoriae de Barbaris relatae.</hi> </head>
<p>Et imperator quidem ad hunc modum in omnibus
suis actibus Deo omnium inspectori cultum exhibens,
Ecclesiis ejus inconcussa sollicitudine providebat.
Deus vero ei vicem rependens, cunctas fere barbaras
<pb n="0029B"/>
gentes pedibus illius subjecit; adeo ut tropaea ubique
de hostibus erigeret. Illum victorem apud omnes mortales
illustri praeconio renuntiavit; illum formidabilem
inimicis et hostibus reddidit, quamvis suapte natura
minime talis, sed potius mansuetissimus, lenissimus
atque humanissimus esset omnium mortalium.</p>
</div2>

<div2>
          <head>CAPUT XLVII. <hi>Mors Maximiani et aliorum quorum insidias Deo revelante Constantinus deprehenderat.</hi> </head>
<p>Haec dum ab eo geruntur, alter eorum qui se imperio
abdicaverant, cum insidias in ejus nece compararet,
deprehensus turpissimo mortis genere interiit.
Primusque hic est cujus utpote impii ac scelerati hominis
imagines omnes et statuae, caeteraque id genus
<pb n="0029C"/>
monumenta quae honoris causa erigi solent, ubique
terrarum dejecta sunt. Post hunc alii quoque propinquitate
generis conjuncti, cum occulte ei insidiarentur,
deprehensi sunt; Deo scilicet cuncta illorum
consilia mirabili quodam modo per visiones famulo
suo detegente. Nam et praesentiam suam ei saepius
exhibere dignatus est, divina scilicet specie per summum
miraculum et apparente, ac futurarum rerum
praescientiam ipsi suggerente. Et inexplicabilia quidem
illa divinae gratiae miracula, quae Deus ipse famulo
suo praestare dignatus est, ne comprehendi
quidem dicendo facile possunt. Quibus ille munitus,
reliquum tempus aetatis tutissime traduxit; tum ex
subditorum benevolentia maximam capiens voluptatem;
tum ex eo quod cunctos imperio suo subjectos
<pb n="0029D"/>
in summa tranquillitate ac laetitia degere videbat:
tum praecipue ob splendorem Ecclesiarum Dei incredibili
gaudio gestiens.</p>
</div2>

<div2>
          <head>CAPUT XLVIII. <hi>Constantini decennalia.</hi> </head>
<p>Dum in hoc statu esset, decimus imperii ejus annus
evolutus est. Cujus rei causa festis diebus per
universum orbem Romanum celebratis, preces cum
gratiarum actione tanquam puras victimas, ignis et
nidoris expertes, Deo omnium Regi obtulit. Et ex
his quidem maximam animo capiebat voluptatem:
sed non perinde cum oblectabant nuntii illi, qui de
provinciarum Orientis vastatione afferebantur.</p>
</div2>

<div2>
          <head>CAPUT XLIX. <hi>Quomodo Licinius Orientem affixerit.</hi> </head>

<pb n="0030A"/>
<p>Etenim immanis quaedam bellua tum Ecclesiae Dei,
tum reliquis provincialibus illic insidiari nuntiabatur:
cum nequissimus daemon quasi aemulatione succensus,
iis quae ab imperatore Dei amantissimo gerebantur,
contraria facere studeret. Adeo ut imperium
Romanum duas in partes divisum, nocti ac diei simile
esse omnibus videretur. Quippe Orientis quidem
incolas caligo noctis premebat: eos vero qui Occidentis
partes habitabant, serenissimus illustrabat
dies. Qui cum infinitis bonis a Deo sibi conciliatis
fruerentur, non tulit id maligni daemonis invidia bonis
omnibus infesta. Sed neque tyrannus qui alteram
partem orbis Romani dominatione sua opprimebat,
<pb n="0030B"/>
id ferendum putavit. Qui cum res suas prospero
cursu ferri videret tantique principis affinitate esset
honoratus; religiosi quidem imperatoris exemplum
sequi neglexit: impiorum vero instituta atque improbos
mores studuit imitari. Et quorum miserabilem
vitae exitum suis ipse oculis conspexisset, eorum
consilia sequi maluit, quam in amicitia et
concordia cum eo qui praestantior erat ac potior,
permanere.</p>
</div2>

<div2>
          <head>CAPUT L. <hi>Quomodo Licinius Constantino insidiatus sit.</hi> </head>
<p>Bellum igitur inexpiabile homini bene de se merito
intulit; nec amicitiae jura, nec sacramentorum
religionem, nec generis necessitudinem, nec foedera
in memoriam revocans. Nam Constantinus quidem
<pb n="0030C"/>
utpote benignissimus princeps, quo sincerae benevolentiae
certissimum ei argumentum daret, paternae
stirpis nobilitatem, et imperatorii jam inde a majoribus
generis splendorem ei communicaverat, sorore
sua in matrimonium data: totiusque imperii Romani
consortio eumdem frui permiserat. Licinius vero
plane his contraria animo volvens, adversus praestantiorem
occultis artibus grassabatur; varia subinde
insidiarum genera comminiscens, ut bene meritum
malis remuneraretur. Ac principio quidem amicitiam
simulans, dolo ac fraude cuncta agebat; sperans
fore ut consilia sua laterent. Verum Deus insidias
quae clanculo struebantur, famulo suo detexit. At
Licinius in primis conatibus deprehensus, ad secundas
fraudes se contulit; nunc amicitiae fidem praetendens;
<pb n="0030D"/>
nunc foederum ac sacramentorum religione
fidem sibi concilians: deinde pacta conventa repente
violans, rursusque per legatos veniam poscens: ac
denuo mendaciis foede illudens. Tandem vero bellum
palam indixit, et desperata mentis audacia incitatus,
adversus Deum ipsum cujus cultui imperatorem
Constantinum deditum esse cognoverat, arma
deinceps ferre instituit.</p>
</div2>

<div2>
          <head>CAPUT LI. <hi>Licinii insidiae adversus Episcopos, et prohibitio Synodorum.</hi> </head>
<p>Ac primum quidem Dei ministros sub ditione sua
degentes, qui nihil unquam criminis adversus imperium
<pb n="0031A"/>
ipsius commiserant, obscure et callide circumvenit,
varias adversus eos calumnias investigans.
Cumque nullum ipsi crimen suppeteret, nec haberet
quod viris illis posset objicere, lege lata praecepit ne
episcopi uspiam inter se de ulla re conferrent, neve
ulli eorum in alterius sibi vicini ecclesiam ventare
liceret, et synodos ac concilia de communibus negotiis
habere. Verum haec illi ad nos vexandos occasio
quaerebatur. Nam si quidem nostri legem violassent,
poenam subire eos oportebat: sin praecepto paruissent,
ecclesiasticas leges convelli. Neque enim majoris
momenti controversiae, aliter quam per synodos
componi possunt. Et alioqui Deo infestus tyrannus,
cum principi Deo amantissimo adversari in omnibus
studeret, haec nostris imperavit. Nam Constantinus
<pb n="0031B"/>
quidem sacerdotes Dei, pacis et concordiae mutuae
causa in unum convocabat: idque in honorem ejus
cui sacra faciebant. Licinius vero dum optima quaeque
convellere molitur, concentum Ecclesiarum turbare
tentavit.</p>
</div2>

<div2>
          <head>CAPUT LII. <hi>Christianorum exilia et proscriptiones.</hi> </head>
<p>Et quoniam Deo carus Constantinus famulos Dei
in palatium libenter admittebat, hostis Dei Licinius
contraria omnia sentiens, cunctos Dei cultores qui
sub imperio suo degebant, palatio expulit; et quos
in comitatu suo habebat fidissimos ac devotissimos,
eos praecipue in exilium relegavit. Quique ob egregia
facinora vel honore aliquo, vel dignitate ab ipso antehac
<pb n="0031C"/>
fuerant ornati, hos aliis servire, et famulorum
ministeria obire mandavit. Cumque omnium
bona tanquam lucrum aliquod sibi oblatum rapuisset,
ad extremum mortem quoque minatus est iis,
qui salutare sibi nomen christianae religionis assumerent.
Porro cum in omnem libidinem ac lasciviam
effusus esset, multaque adulteria aliaque detestandae
obscoenitatis flagitia committeret, pudicitiae et continentiae
honestatem ab hominibus praestari neutiquam
posse censuit; de communi hominum natura
ex suomet ipsius morbo pessime judicans.</p>
</div2>

<div2>
          <head>CAPUT LIII. <hi>Edictum Licinii, ne mulieres una cum viris in ecclesiam convenirent.</hi> </head>
<p>
            <pb n="0031D"/>Idcirco alteram legem tulit, qua jubebat, ne viri
orandi causa in ecclesiam Dei simul cum mulieribus
convenirent; neve mulieres ad venerandas virtutis
scholas discendi causa ventarent, postremo ne
episcopi divinae religionis praecepta mulieribus traderent,
sed ut mulieres ad id electae, docendis mulieribus
praeficerentur. Quae cum ab omnibus riderentur,
aliud quidpiam commentus est ad ecclesiarum
eversionem. Jussit enim ut solemnes populorum
conventus extra portas in aperta planicie celebrarentur;
asserens liberum extra portas aerem turbis
longe commodiorem esse, quam oratoria intra urbem
sita.</p>
</div2>

<div2>
          <head>CAPUT LIV. <hi>Quomodo eos qui sacrificare renuissent, militia solvit: et carcere inclusos, ali vetuit.</hi> </head>

<pb n="0032A"/>
<p>Verum cum ne in hoc quidem obsequi sibi illos
videret, tandem rejectis ambagibus, nudo quod
aiunt capite, decrevit ut milites qui per singulas urbes
apparebant judicibus, nisi daemonibus sacrificare
mallent, ab apparitione praesidialis officii removerentur.
Proinde officia magistratuum per singulas
provincias viris piis ac religiosis nudabantur. Sed et
ipse qui hanc legem tulerat, nudabatur orationibus
sanctorum virorum, quibus semet ipse privarat.
Quid praeterea commemorare attinet, quo pacto
praeceperit, ne miseris in carcere detentis alimenta
<pb n="0032B"/>
quisquam humaniter subministraret; neve quis homines
in vinculis fame contabescentes, miseratione
prosequeretur: hoc est, ne quis omnino vir bonus
existeret; neve ii qui ad proximorum miserationem
natura ipsa ducuntur, boni quidquam praestarent.
Fuit haec profecto quidem lex palam impudens et
immanissima; omnemque morum feritatem facile
superavit. Quinetiam legi adjecta erat haec poena,
ut qui inclusis stipem dedissent, pari cum ipsis
supplicio plecterentur; utque in carcerem et vincula
conjecti eamdem cum noxiis poenam subirent, qui
humanitatis officia eis praestitissent.</p>
</div2>

<div2>
          <head>CAPUT LV. <hi>De iniquitate et avaritia Licinii.</hi> </head>
<p>
            <pb n="0032C"/>Hujusmodi fuere constitutiones Licinii. Quid vero
opus est recensere quae in nuptiis aut circa morientes
innovavit; vetustas Romanorum leges recte et
sapienter constitutas ausus abolere, et barbaras
quasdam atque immanes planeque illegitimas et iniquas
leges illarum loco substituere? Mille praeterea
exactionum genera adversus subditos excogitavit.
Quocirca novas agrorum mensiones adinvenit, ut
exigui agri majorem imputaret modum, ob inexplebilem
cupiditatem nimiarum exactionum. Ideo rusticorum
qui superstites amplius non erant, sed jampridem
obierant, nomina in censualibus tabulis inscribebat,
turpis lucri hinc compendium captans.
Neque enim sordida hominis parcimonia ullum habebat
<pb n="0032D"/>
modum, nec habendi cupiditatem satietas
finiebat. Itaque cum auro et argento et immensa
opum copia thesauros suos implesset, gemens de
paupertate sua querebatur, Tantalico quodam morbo
vexatus. Quid referam exilia quibus viros innocentes
damnavit? Quid bonorum publicationes? Quid
nobiles ac praecipuae dignitatis homines in carcerem
abductos, quorum uxores sceleratis quibusdam mancipiis
constuprandas dabat? Quid mulieres nuptas,
quid virgines recenseam, quibus ipse licet affecta
jam aetate, vim inferre tentavit? Nihil opus est in
his commemorandis diutius immorari, cum postremorum
ejus facinorum gravitas, ut priora haec levia
ac prope nulla viderentur, effecerit.</p>
</div2>

<div2>
          <head>CAPUT LVI. <hi>Quomodo persecutionem adversus Christianos tandem excitaverit.</hi> </head>

<pb n="0033A"/>
<p>Denique eo furoris processit, ut Ecclesiis bellum
inferret, ipsosque episcopos adoriretur, quos maxime
sibi adversos esse intelligebat; pro inimicis habens
eos qui maximi Deoque carissimi imperatoris
amici essent. Ob quam praecipue causam furorem
suum in nos exacuit, a recta ratione desciscens.
Nec exemplum eorum qui ante ipsum Christianos
fuerant persecuti, in memoriam sibi revocavit; nec
illorum quorum ob impia facinora ultor ipse atque
extinctor fuerat constitutus. Nec animo et cogitatione
recoluit ea quorum ipse spectator exstiterat; tunc
cum illum omnium malorum antesignanum, quisquis
<pb n="0033B"/>
ille tandem fuit, inflicta divinitus plaga percussum
suis ipse oculis conspexit.</p>
</div2>

<div2>
          <head>CAPUT LVII. <hi>Qualiter Maximianus fistuloso ac verminante ulcere perdomitus, pro Christianis legem scripserit.</hi> </head>
<p>Nam cum hic Ecclesias oppugnare exorsus fuisset,
primusque justorum ac Dei cultorum caedibus animum
suum contaminasset; merito eum divina ultio
corripuit, ab ipsis exorsa carnibus, et ad animam
usque progressa. Repente enim in medio occultiorum
corporis partium abscessus ei nascitur: ulcus
deinde in imo fistulosum. Utriusque insanabilis morsus
intima viscera depascebatur. Ex his incredibilis
vermium multitudo scaturiens, letalem exhalabat
<pb n="0033C"/>
foetorem. Quippe illi tota corporis moles, ob nimiam
alimenti copiam in immensam quamdam pinguedinem
conversa erat: quae tunc temporis in tabem
soluta, horrendum et intolerabile spectaculum
astantibus praebuisse fertur. Tot igitur quassatus
malis, tandem intelligere coepit quae contra Ecclesiam
scelera admisisset. Posthaec errorem suum Deo
confessus, persecutionem christianorum cohibere,
et regalibus edictis ac legibus emissis, ecclesias eorum
quantocius aedificari, ipsosque christianos sacra
sua solito more peragere, et pro imperatore preces
ad Deum fundere jubet.</p>
</div2>

<div2>
          <head>CAPUT LVIII. <hi>Qualiter Maximinus christianorum persecutor, fugiens servili habitu sese occultaverit.</hi> </head>
<p>
            <pb n="0033D"/>Verum hic quidem qui persecutionis auctor fuerat,
hujusmodi poenas luit. Is vero de quo nunc loquimur
Licinius, qui horum testis ac spectator extiterat, et
qui cuncta accurate experientia ipsa docente cognoverat;
repente omnium oblitus, nec supplicium priori
<pb n="0034A"/>
huic irrogatum animo reputavit, nec quas divina
justitia de posteriore altero sumpserat poenas. Qui
quidem cum priorem illum tanquam in quodam scelerum
certamine superare ambitiose contenderet,
novorum adversus nostros suppliciorum inventione
gloriabatur. Neque enim ignis aut ferrum; non clavorum
suffixiones; non bestiarum laniatus, nec
maris altissimi gurgites ei suffecerunt. Sed praeter
haec omnia novum quoddam supplicii genus ipse
commentus, membra quibus lucis usuram percipimus,
mutilari lege lata praecepit. Statim igitur conferta
agmina non virorum modo, verum etiam puerorum
ac mulierum, dextris oculis et juncturis pedum,
partim ferro, partim cauterio debilitatis,
trusa sunt ad metalla, ut diuturno labore ibidem
<pb n="0034B"/>
vexarentur. Ob quam causam et hunc quoque non
multo post ulta est divina justitia: tunc cum daemonum
(quos quidem ille deos putabat) fiducia, et innumerabili
armatorum multitudine fretus, praelium
commisit. Quippe tunc omni spe divini nudatus auxilii,
imperialem cultum minime ipsi convenientem
abjecit: deinde vulgarium turbae immixtus, timide
prorsus atque ignave fuga salutem sibi quaesivit: et
per agros ac vicos sese occultans, sub habitu servili
latere se posse existimavit. Verum magnum illum
et universa spectantem providentiae oculum subterfugere
non valuit. Cum enim salutem suam in
tuto jam locatam esse censeret; ardente Dei percussus
telo, pronus in terram cecidit: totumque ejus
corpus inflicta coelitus plaga adeo consumptum est,
<pb n="0034C"/>
ut pristinae formae species omnis aboleretur: solaque
ossa arefacta instar simulacri cujusdam superessent.</p>
</div2>

<div2>
          <head>CAPUT LIX. <hi>Quomodo vi morbi excaecatus Maximinus, legem pro Christianis dedit.</hi> </head>
<p>Porro saeviente acrius Dei plaga, oculi tandem ei
exilierunt, et ex propria sede avulsi, caecum eum
dimiserunt: eadem justissime perpessum supplicia,
quae adversus martyres Dei primus excogitarat. Posthaec
nihilominus adhuc spirans, ipse quoque a christianorum
Deo veniam poposcit, bellum se divinitati
intulisse palam confessus. Nec aliter ac prior ille
palinodiam cecinit: legibus et constitutionibus editis,
quibus errorem suum in colendis illis quos existimasset
deos, ingenue professus est, unumque
<pb n="0034D"/>
christianorum Deum expertum se nosse testatus.
Haec cum Licinius non aliorum sermone didicisset,
sed factis ipsis percepisset, tamen velut densa quadam
caligine animo ejus offusa, eadem quae illi agere
instituit.</p>
</div2>
      </div1>

<div1>
        <head>LIBER II.</head>

<pb n="0033"/>
<p>ARGUMENTUM.--I. <hi>Occulta persecutio Licinii, et caedes episcoporum apud Amasiam urbem Ponti.</hi> --II. <hi>Ecclesiae dirutae,
et episcopi trucidati.</hi> --III. <hi>Quomodo Constantinus Christianorum causa quos Licinius persequi parabat, commotus sit.</hi> --IV. <hi>Quod Constantinus cum precibus, Licinius vero cum vaticiniis, se ad bellum parabat.</hi> 
--V. <hi>Quid de simulacris et de
Christo Licinius dixerit, dum in luco sacrificaret.</hi> --VI. <hi>Spectra in urbibus quae Licinio parebant visa, Constantini militum
Licinianos persequentium.</hi> --VII. <hi>Ubicumque in praeliis signum crucis adfuit, partam esse victoriam.</hi> --VIII. <hi>Quod
quinquaginta viri electi sunt qui crucem portarent.</hi> --IX. <hi>Quod ex cruciferis is quidem qui fugit inter fectus est; qui vero
fideliter permanserat, incolumis evasit.</hi> --X. <hi>Variae pugnae, et Constantini victoriae.</hi> --XI. <hi>Fuga et magicae artes Licinii.</hi> --XII.
<pb n="0035"/> <hi>Quomodo Constantinus orans in tabernaculo, victoriam adeptus est.</hi> 
--XIII. <hi>Constantini hnmanitas in milites captos.</hi> --XIV. <hi>Iterum de oratione in tabernaculo.</hi> 
--XV. <hi>Licinii simulata amicitia, et idolorum cultus.</hi> --XVI. <hi>Quomodo
Licinius militibus praeceperit, ne adversus crucis signum impetum facerent.</hi> --XVII. <hi>Constantini victoria.</hi> --XVIII. <hi>Licinii
caedes, et triumphi de eo acti.</hi> --XIX. <hi>Publica laetitia ac festivitas.</hi> --XX. <hi>Quomodo pro confessoribus Constantinus leges
sanxerit.</hi> --XXI. <hi>Quomodo etiam pro martyribus, et pro ecclesiarum praediis leges tulit.</hi> --XXII. <hi>Quomodo etiam populos
recreaverit.</hi> --XXIII. <hi>Quod Deum bonorum auctorem praedicavit, et de legibus ejusdem.</hi> --XXIV. <hi>Lex Constantini de
pietate in Deum, et de Christiana religione.</hi> --XXV. <hi>Exemplum a vetustis temporibus.</hi> --XXVI. <hi>De iis qui persecutionem
passi sunt, et de persecutoribus.</hi> --XXVII. <hi>Quod persecutio bellum gerentibus malorum causa extiterit.</hi> --XXVIII. <hi>Quod
Deus Constantinum bonorum ministrum elegit.</hi> --XXIX. <hi>Piae in Deum voces Constantini, et laus confessorum.</hi> --XXX. <hi>Lex
solvens exilio et curia, et bonorum proscriptione.</hi> --XXXI <hi>Item eos qui in insulas erant relegati.</hi> --XXXII. <hi>Item eos qui ad metalla
et ad publica opera ignominiose damnati fuerant.</hi> --XXXIII. <hi>De confessoribus qui militaverant.</hi> --XXXIV. <hi>De iis qui ad gynaecea,
vel in servitutem dati erant liberandis.</hi> --XXXV. <hi>De successione bonorum martyrum et confessorum, et eorum qui relegati fuerant,
et quorum bona in fiscum relata.</hi> --XXXVI. <hi>Ut deficientibus cognatis Ecclesia haereditatem capiat, utque legata firma maneant.</hi> --XXXVII. <hi>Ut qui hujusmodi loca, aedes, hortos occupaverint, restituant: exceptis fructibus.</hi> 
--XXXVIII. <hi>Quomodo super
his libellos dari oporteat.</hi> --XXXIX. <hi>Ut fiscus fundos, aedes et hortos restituat Ecclesiis.</hi> --XL. <hi>Ut martyria et caemeteria
Ecclesiis reddantur.</hi> --XLI. <hi>Ut qui res Ecclesiae emerunt, aut dono acceperunt, eas restituant.</hi> --XLII. <hi>Sedula exhortatio
ad colendum Deum.</hi> --XLIII. <hi>Quomodo Constantinus ea quae legibus sanxerat, factis ipsis confirmavit.</hi> --XLIV. <hi>Quomodo
Christianos ad regendas provincias promoverit, et paganos sacrificare prohibuerit.</hi> --XLV. <hi>De legibus quibus sacrificia
quidem prohibebantur; Ecclesiae vero construi jubebantur.</hi> --XLVI. <hi>Epistola Constantini ad Eusebium et religuos episcopos
de Ecclesiis praesidum opera aedificandis, utque vetustae reficiantur et ampliores exstruantur.</hi> --XLVII. <hi>Quod contra
idolorum cultum scripserit.</hi> --XLVIII. <hi>Constantini edictum ad provinciales de falso cultu multorum deorum. Exordium
de virtute et vitio.</hi> --XLIX. <hi>De pio ac Dei amantissimo Constantini patre, et de Diocletiano ac Maximiano persecutoribus.</hi> --L. <hi>Quod ex Apollinis oraculo qui ob justos homines responsa amplius edere non poterat, mota sit persecutio.</hi> 
--LI. <hi>Quomodo
Constantinus adhuc adolescens, justos esse Christianos audivit.</hi> --LII. <hi>Quot tormentorum et suppliciorum genera
adversus Christianos excogitata.</hi> --LIII. <hi>Quomodo Barbari Christianos exceperunt.</hi> --LIV. <hi>Quomodo divina ultione puniti
sint, qui ex oraculo persecutionem commoverant.</hi> --LV. <hi>Constantinus Deo gloriam tribuit, signum crucis confitetur
et precatur pro Ecclesia.</hi> --LVI. <hi>Quomodo omnes quidem Christianos esse optavit; neminem autem coegit.</hi> --LVII. <hi>Gloriam
tribuit Deo, qui per filium suum errantes illuminavit.</hi> --LVIII. <hi>Iterum Deo gloriam tribuit ex ministerio totius
mundi.</hi> --LIX. <hi>Deum laudat qui semper bona atque honesta docet.</hi> --LX. <hi>Adhortatio sub finem edicti, ut nemo alteri
molestiam facessat.</hi> --LXI. <hi>Quomodo ab urbe Alexandria quaestiones commotae sint propter Arium.</hi> --LXII. <hi>De Ario et
de Meletianis.</hi> --LXIII. <hi>Quomodo legatum cum litteris misit, ad pacem componendam.</hi> --LXIV. <hi>Constantini epistola ad
Alexandrum episcopum, et Arium presbyterum.</hi> --LXV. <hi>Quod pro pace continue satagebat.</hi> --LXVI. <hi>Quomodo quaestiones
in Africa excitatas compressit.</hi> --LXVII. <hi>Quod religio ab Orientis partibus caeperit.</hi> --LXVIII. <hi>Quomodo seditionem
moleste ferens, pacem suasit.</hi> --LXIX. <hi>Unde nata sit controversia inter Arium et Alexandrum, et quod talia non
erant disquirenda.</hi> --LXX. <hi>Exhortatio ad concordiam.</hi> --LXXI. <hi>Quod ob leves quasdam voculas pertinaciter certandum
non fuit.</hi> --LXXII. <hi>Quomodo dolore affectus, prae pietate lacrymas effudit; et iter quod facturus erat in Orientem, ob
hanc causam repressit.</hi> --LXXIII. <hi>Quod post has etiam imperatoris litteras perseveravit contentio.</hi> </p>


<div2>
          <head>CAPUT PRIMUM. <hi>Occulta persecutio Licinii, et caedes episcoporum apud Amasiam urbem Ponti.</hi> </head>

<pb n="0035A"/>
<p>Ad hunc modum supradictus Licinius in impiorum
barathrum praeceps ruit: et quorum ob res impie
gestas exitium suis ipse oculis aspexerat, eorum
exemplum in suam ipsius perniciem aemulatus, persecutionem
Christianorum, quasi flammam quamdam
jam sopitam denuo excitavit, et multo gravius quam
priores impietatis conflavit incendium. Ac primum
quidem tanquam mala bestia, et tortuosus quidam
serpens in seipsum convolutus, et furorem atque
hostiles adversus Deum minas spirans, Ecclesiis Dei
sub imperio suo constitutis bellum palam inferre, ob
Constantini metum minime ausus est: sed improbitatis
<pb n="0035B"/>
virus abscondens, occultas insidias certis duntaxat
in locis adversus episcopos comparavit; et ex
his probatissimum quemque, compositis per provinciarum
rectores calumniis interfecit. Porro caedis illorum
modus, novus nec unquam antea cognitus
fuit. Certe quae apud Amasiam gesta sunt, omnem
crudelitatis modum transcendunt.</p>
</div2>

<div2>
          <head>CAPUT II. <hi>Ecclesiae dirutae, et episcopi trucidati.</hi> </head>
<p>Qua in urbe Ecclesiae Dei, aliae iterum post priorem
illam expugnationem aequatae sunt solo: aliae
clausae a praesidibus provinciarum; ne quisquam eorum
qui eas adire consueverant, eo conveniret, neve
solemnem cultum Deo exhiberet. Neque enim qui
haec jubebat, precationes illic pro se fieri opinabatur;
celerum scilicet conscientia in eam opinionem adductus.
<pb n="0036A"/>
Sed nos pro Constantino cuncta agere, ac
divino numini supplicare sibi persuaserat. At praesides
utpote assentatores atque adulatores, cum rem
gratam imperatori facere se pro certo haberent, optimos
quosque Ecclesiarum antistites capitali supplicio
addixerunt. Itaque viri qui nihil mali commiserant,
absque ulla causa abducebantur, et puniebantur perinde
ac sicarii. Nonnulli novum quoddam mortis
genus pertulerunt, corpore in multas partes frustatim
conciso; et post atrox illud omnique tragico
figmento horribilius spectaculum, ut piscibus cibum
praeberent, in altissimum mare projecti. Posthaec
Dei cultores fugam denuo inire coeperunt. Iterum
agri, iterum solitudines famulos Dei suscepere. Quae
dum ad hunc modum tyranno succederent, deinceps
<pb n="0036B"/>
persecutionem adversus omnes Christianos excitare
in animum induxit. Ac procul dubio voti sui compos
exstitisset, nec ei quicquam obstitisset quominus
rem ad exitum perduceret, nisi famulorum suorum
propugnator Deus, id quod futurum erat celerrime
praeveniens, Constantinum famulum suum tanquam
splendidum lucis jubar, in profunda caligine et in
obscurissima nocte subito ostendisset, eumque quasi
manu apprehensum has in partes perduxisset.</p>
</div2>

<div2>
          <head>CAPUT III. <hi>Quomodo Constantinus Christianorum causa quos Licinius persequi parabat, commotus sit.</hi> </head>
<p>Qui cum hujusmodi rerum nuntium ad aures suas
perlatum, non amplius dissimulandum esse intelligeret,
sobriae mentis vigorem collegit: et severitatem
morum cum innata miscens clementia, iis qui opprimebantur
<pb n="0037A"/>
auxilium ferre properavit; pium sanctumque
facinus habendum esse judicans, cum uno e
medio sublato totum fere hominum genus incolume
servatur. Sic enim apud se reputabat; si ipse summa
clementia uteretur, et hominis nulla miseratione digni
misereretur, illi quidem nihil id profuturum, quippe
qui a pravis moribus et institutis nullatenus discederet,
quin potius rabiem adversus subditos intenderet:
oppressis vero nullam amplius spem salutis relinqui.
Haec imperator cum apud se reputasset, iis
qui in extremas calamitates incidissent, absque ulla
dilatione salutarem dextram porrigere decrevit. Et
militarium quidem copiarum atque armorum ingentem
apparatum coegit. Jamque aderant universa tam
equitum quam peditum agmina in unum congregata.
<pb n="0037B"/>
Cunctis vero praeibant insignia fiduciae in Deum;
signum videlicet illud quod supra memoravimus.</p>
</div2>

<div2>
          <head>CAPUT IV. <hi>Quod Constantinus cum precibus, Licinius vero cum vaticiniis, se ad bellum parabat.</hi> </head>
<p>Cumque precationibus, si unquam antea, sese tunc
maxime indigere intelligeret, sacerdotes Dei secum
duxit: eos velut optimos animae custodes adesse
coram et secum versari debere existimans. Unde
cum tyrannus audiisset, Constantinum non aliter
quam divino auxiliante numine victoriam de hostibus
parare; et eos quos dixi ei perpetuo adesse unaque
versari; salutaris quoque passionis signum, et ipsum
et universum ejus exercitum antecedere; haec utpote
<pb n="0037C"/>
impius risu digna esse censebat, Constantinum subsannans
et contumeliosis appetens verbis. Ipse vero
divinos et vates Aegyptiorum, veneficos et impostores;
sacrificulos denique ac prophetas falsorum quos
colebat deorum sibi adjunxit. Deinde sacrificiis placans
illos quos existimabat deos, sciscitabatur ex
illis quemnam belli exitum esset habiturus. At illi
sine controversia victorem hostium, et superiorem
in bello fore responderunt; cunctis ubique oraculis
uno consensu haec illi per prolixa et elegantia carmina
promittentibus. Sed et somniorum interpretes
per somnia; et aruspices per viscerum motum similia
portendi affirmabant. Horum itaque fallacibus
pollicitationibus inflatus, cum ingenti fiducia progressus
est ad castra, seque ad pugnam ineundam
<pb n="0037D"/>
instruxit.</p>
</div2>

<div2>
          <head>CAPUT V. <hi>Quid de simulacris et de Christo Licinius dixerit, dum in luco sacrificaret.</hi> </head>
<p>Cum vero bellum jam orsurus esset, ex protectoribus
et honoratioribus amicis lectissimos quosque
in quemdam locum qui ab ipsis sacer habebatur, coegit.
Lucus hic erat irriguus et opacus, in quo plurimae
statuae eorum quos ille deos putabat, sculptae ex
lapide visebantur. His cum cereos accendisset et solemni
ritu sacrificasset, hujusmodi verba habuisse
dicitur: Viri amici et commilitones, hi quidem quos
colimus et quos ab ultimis usque majoribus colendos
accepimus, dii sunt patrii. Iste vero qui adversarum
<pb n="0038A"/>
nobis partium copias ducit, moribus institutisque
majorum violatis, ad impiam nullos credentium deos
opinionem descivit; peregrinum quemdam nescio
unde quaesitum temere amplectens Deum. Quin etiam
turpissimo ejus signo exercitum suum dehonestat:
Eoque confisus, non tam adversus nos quam adversus
ipsos quos violavit deos, armatus procedit. Praesens
igitur dies manifeste arguet, uter nostrum caeco
errore ducatur: et de diis qui apud nos aut qui ab
adversarum partium hominibus coluntur, judicium
feret. Aut enim concessa nobis victoria, deos nostros
vere servatores atque auxiliatores esse jure merito
declarabit. Aut si diis nostris qui quamplurimi sunt,
et multitudine nunc utique antecellunt, unus ille nescio
unde profectus Constantini Deus superior exstiterit,
<pb n="0038B"/>
nemo posthaec in dubium revocet quisnam colendus
sit Deus: sed ad potiorem accedat, eique
victoriae praemium deferat. Ac si quidem peregrininus
ille quem nunc ludibrio habemus, victor esse videbitur,
nos quoque illum agnoscere et colere oportebit:
procul abire ac valere posthac jussis iis quibus
cereos frustra accendimus. Sin vero nostri superiores
exstiterint, quod quidem nemini dubium esse
potest: post partam hoc loco victoriam impiis deorum
contemptoribus bellum inferre aggrediemur. Et
Licinius quidem ante exordium pugnae, ad circumstantes
hujusmodi verba fecit: Nobis vero qui haec
scribimus, ipsi illi qui orationi ejus interfuerant, non
multo post eam retulerunt. Hujusmodi igitur oratione
facta, jussit militibus ut praelium inirent.</p>
</div2>

<div2>
          <head>CAPUT VI. <hi>Spectra in urbibus quae Licinio parebant visa. Constantini militum Licinianos persequentium.</hi> </head>

<pb n="0038C"/>
<p>Quae dum geruntur, spectrum quoddam prorsus
mirabile in urbibus tyranni illius dominationi subjectis
apparuisse ferunt. Varia enim Constantini militum
agmina per meridiem visa, quae tanquam parta
victoria per urbes transirent. Atque haec cernebantur,
reipsa quidem nemine usquam comparente: sed
divina potentia per visionem illam quae oculis subjiciebatur,
id quod futurum erat praemonstrante. Porro
cum exercitus congredi jam pararent, is qui concordiae
foedera ruperat, primus pugnam exorsus est.
Tunc vero Constantinus servatore ac supremo omnium
<pb n="0038D"/>
Deo in auxilium vocato, atque hoc signo militibus
suis dato; hostes primo praelio fudit. Nec multo
post altera commissa pugna, iterum superior discessit,
et longe majorem victoriam retulit; cum salutare
crucis tropaeum exercitum ipsius antecederet.</p>
</div2>

<div2>
          <head>CAPUT VII. <hi>Ubicumque in praeliis crucis signum adfuit partam esse victoriam.</hi> </head>
<p>Certe ubicumque hoc signum conspectum fuerat,
continuo fuga hostium, victoribus terga illorum prementibus,
sequebatur. Quo imperator comperto,
sicubi agmen aliquod exercitus sui premi animadverteret,
illico salutare tropaeum tanquam efficacissimum
quoddam ad parandam victoriam amuletum
<pb n="0039A"/>
inferri jubebat. Quo facto, statim victoria sequebatur,
divina utique virtute animos viresque pugnantium
confirmante.</p>
</div2>

<div2>
          <head>CAPUT VIII. <hi>Quod quinquaginta viri electi sunt qui crucem portarent.</hi> </head>
<p>Itaque lectis ex protectorum numero quotquot
corporis viribus et animi fortitudine ac verae religionis
institutis praestare videbantur, unum hoc munus
imposuit, ut signi hujus assidue curam gererent.
Erant omnes quinquaginta viri; quorum nullum aliud
erat officium quam circumstare et satellitio suo
custodire signum; quod singuli humeris suis alternatim
gestabant. Haec imperator ipse nobis qui hanc
historiam scribimus, dum in otio ageret, narravit,
longo post tempore quam haec contigerant: simulque
<pb n="0039B"/>
rem quamdam adjecit memoratu dignissimam.</p>
</div2>

<div2>
          <head>CAPUT IX. <hi>Quod ex cruciferis is quidem qui fugit interfectus est: qui vero fideliter permanserat, incolumis evasit.</hi> </head>
<p>Nam cum forte, inquit, inter pugnandum ingens
strepitus exercitum conturbasset, is qui hoc signum
humeris ferebat metu perculsus, alteri gestandum
tradidit, ut ipse discrimen evaderet. Vix alter ille
signum gestandum susceperat, cum ecce is qui se
subripiens custodiam signi deseruerat, telo in ventre
percussus occubuit. Et hic quidem ignaviae atque infidelitatis
suae poenas persolvens, ibidem jacuit exanimis.
At salutare crucis tropaeum, ei qui ipsum
sublime gestabat incolumitatem praestitit. In quem
cum tela undique jacerentur, signifer quidem ipse
<pb n="0039C"/>
salvus evasit: hasta vero salutaris tropaei, missilia
excepit. Erat id spectaculum omni miraculo majus,
cum cuncta hostium tela in brevissimum illum hastae
ambitum caderent. Quae cum in hastam impacta
defigerentur, signifer servabatur incolumis: adeo
ut nullo unquam jaculo ferirentur, quicumque hoc
ministerium obibant. Neque porro haec nostra est
oratio, sed ipsius imperatoris, qui inter reliqua id
etiam nobis commemoravit. Qui cum priores victorias
Dei omnipotentis auxilio retulisset, posthaec acie
instructa exercitum movens, ulterius processit.</p>
</div2>

<div2>
          <head>CAPUT X. <hi>Variae pugnae et Constantini victoriae.</hi> </head>
<p>Porro adversarum partium antesignani cum primum
ejus impetum sustinere non potuissent, abjectis
<pb n="0039D"/>
armis sese ad imperatoris pedes prostraverunt. At ille
cunctos incolumes servavit, magnam ex salute hominum
percipiens voluptatem. Alii vero qui sub armis
remanserant, sese ad pugnam parabant. Quos imperator
ad deditionem invitans, cum amicis compellationibus
nullatenus inflecti videret, exercitum in eos
immisit. Illi continuo terga dantes, in fugam vertuntur.
Quorum alii comprehensi inter fugiendum, jure
belli caesi. Alii in se mutuo impingentes, suismet
gladiis obtruncati sunt.</p>
</div2>

<div2>
          <head>CAPUT XI. <hi>Fuga et magicae artes Licinii.</hi> </head>
<p>Illorum vero princeps, cum se ministrorum suorum
<pb n="0040A"/>
auxilio destitutum esse, et quas collegerat copias
tam militum quam auxiliarium, omnes evanuisse
cerneret; spemque in diis quos colebat prorsus inanem
esse res ipsa convinceret, fugam turpissimam
iniit. Atque hoc modo elapsus, semet discrimine exemit:
cum imperator Dei amantissimus, suos confestim
sequi et fugientis terga premere noluisset, quo
scilicet fugiens posset evadere. Sperabat enim fore
ut Licinius cognito tandem rerum suarum infelicissimo
statu, a pristina audacia atque insania discederet,
et ad saniorem mentem rediret. Verum Constantinus
quidem pro eximia qua praeditus erat
humanitate, haec ita existimabat: et injurias patienter
ferre, ac licet non merenti veniam dare, in animum
induxerat. At Licinius tantum abest ut a pristina
<pb n="0040B"/>
improbitate destiterit, quin potius mala malis exaggerans,
pejora in dies aggrediebatur. Quin etiam ad
magorum detestandas artes denuo confugiens, efferri
insolentius coepit. Ac de illo idem merito dici poterat
quod de vetere illo tyranno; cor scilicet ipsius a Deo
induratum fuisse.</p>
</div2>

<div2>
          <head>CAPUT XII. <hi>Quomodo Constantinus orans in tabernaculo, victoriam adeptus est.</hi> </head>
<p>Licinius igitur hujusmodi scelerum vinculis sese ipse
constringens, in exitii barathrum praecipitem dedit.
Constantinus vero cum altero praelio sibi opus esse
cerneret, Servatoris sui cultui diligenter vacavit. Et
crucis quidem tabernaculum fixit extra castra: ubi
pure et caste degens, preces ad Deum fundebat;
<pb n="0040C"/>
exemplo veteris illius prophetae, quem extra castra
tabernaculum constituisse divina testantur oracula.
Aderant autem assidui una cum ipso pauci quidam,
fidei, pietatis ac benevolentiae probe compertae. Atque
id semper facere consueverat, quotiescumque certamen
esset initurus. Neque enim praeceps erat, quippe
qui tutiora semper eligeret. Ad haec Dei consilio
cuncta gerere solitus erat. Porro cum sedulo atque
impense Deo suo supplicaret, semper Deus ei praesentiam
suam exhibere dignatus est. Exinde velut
diviniore actus impulsu, prosilire ex tabernaculo
solebat: et signo ad proficiscendum dato, statim
militibus imperabat ut absque mora gladios stringerent.
Qui confestim impetu in hostem facto, obvios
omnes sine ullo aetatis discrimine obtruncabant;
<pb n="0040D"/>
donec exiguo temporis momento parta victoria, tropaea
de victis hostibus erexissent.</p>
</div2>

<div2>
          <head>CAPUT XIII. <hi>Constantini humanitas in milites captos.</hi> </head>
<p>Hoc modo imperator ante pugnae conflictum, et
seipsum gerere, et exercitum suum instituere, etiam
antea solitus erat: quippe qui Deum vitae suae semper
anteponeret, cunctaque ejus nutu et consilio agere
studeret, et multorum hominum caedem facere religioni
duceret. Quocirca non minus hostium quam
militum suorum consulebat saluti. Itaque suis victoriam
adeptis praecipiebat, ut victis parcerent, utque
homines nati communis hominum naturae meminissent.
<pb n="0041A"/>
Quod si forte militum animos obstinatos ad
caedem videret, auri largitione eos reprimebat, jubens
ut qui hostem vivum cepisset, certo auri pondere
donaretur. Atque hanc illecebram ad salutem hominum
conservandam imperatoris excogitavit solertia.
Adeo ut plurimi ex ipsis etiam barbaris servati sint,
cum imperatoris aurum vitam ipsorum redemisset.</p>
</div2>

<div2>
          <head>CAPUT XIV. <hi>Iterum de oratione in tabernaculo.</hi> </head>
<p>Haec et alia plurima horum similia imperator
etiam alias factitare consueverat. Tunc temporis vero
antequam praelium consereret, seorsum in tabernaculo
positus, orationibus, ut solebat, vacavit, ab
omni quidem joco et delicatiori vitae cultu abstinens,
jejuniis vero aliisque hujusmodi exercitationibus
<pb n="0041B"/>
corpus fatigans, et supplicationibus ac precibus ita
Deum placans, ut benignum illum ac propitium
suarum partium adjutorem haberet, eaque ageret quae
ille menti suae suggessisset. Et Constantinus quidem
Reipublicae pervigilem curam gerebat, non magis
pro suorum quam pro hostium salute vota faciens.</p>
</div2>

<div2>
          <head>CAPUT XV. <hi>Licinii simulata amicitia et idolorum cultus.</hi> </head>
<p>Quoniam vero Licinius qui paulo ante fugam inierat,
simulatione utens, iterum amicitiam, ac foedera
renovari poscebat; imperator id e Republica esse,
et generi humano conducere ratus, pacem illi sub
certis conditionibus indulgere non recusavit. At Licinius,
specie quidem ipsa fingebat leges se libenter
<pb n="0041C"/>
amplecti, et fidem jurejurando firmabat. Verum occulte
militarem apparatum instruebat, atque iterum
bellum inferre, iterum pugnam instaurare meditabatur.
Sed et Barbarorum auxilia undique conquirebat,
et novos circumquaque investigabat deos: utpote a
prioribus in fraudem inductus. Nec memoria repetebat,
quae paulo ante de diis in concione dixisset.
Nec Deum qui pro Constantino propugnasset, agnoscere
volebat: sed multo plures ac recentiores deos
non sine risu ac ludibrio coepit conquirere.</p>
</div2>

<div2>
          <head>CAPUT XVI. <hi>Quomodo Licinius militibus praeceperit, ne adversus crucis signum impetum facerent.</hi> </head>
<p>Posthaec, cum reipsa didicisset arcanam quamdam
ac divinam potentiam in salutari tropaeo inesse, cujus
<pb n="0041D"/>
ope Constantini exercitus victoriam referre consuevisset,
milites suos admonuit, ne ex adverso illi
congrederentur, neve in illud temere ac fortuito oculos
conjicerent. Quippe illud signum incredibili vi
pollere, ac sibi privatim infestum adversumque
esse aiebat, atque idcirco cavendum esse ne
adversus ipsum pugna iniretur. His ita compositis,
adversus illum, qui pro innata clementia cunctabatur,
et qui imminens ipsi exitium differebat, praeliari
constituit. Et Liciniani quidem deorum multitudine
confisi, cum ingentibus copiis progrediebantur; nescio
quae mortuorum simulacra et statuas inanimes
praesidii causa praeferentes. Constantinus vero pietatis
lorica contectus, salutare et vivificum crucis signum,
<pb n="0042A"/>
velut terriculamentum quoddam et potentissimum
ad depellenda mala munimentum, hostium multitudini
objecit. Ac principio quidem sustinebat, parcens
interim ferro, ne videretur prior pugnam iniisse,
idque ob foederum quae pepigerat religionem.</p>
</div2>

<div2>
          <head>CAPUT XVII. <hi>Constantini victoria.</hi> </head>
<p>Sed posteaquam hostes obstinato animo perstare,
jamque gladios distringere animadvertit, indignatione
commotus, solo clamore ac minimo temporis
momento cunctas hostium copias in fugam vertit, et
de daemonibus pariter atque hostibus victoriam reportavit.</p>
</div2>

<div2>
          <head>CAPUT XVIII. <hi>Licinii caedes et triumphi de illo acti.</hi> </head>
<p>
            <pb n="0042B"/>Posthaec ipsum Dei hostem ejusque familiares
belli jure dijudicatos, congruo supplicio affecit. Abducebantur
itaque una cum tyranno, et debitas capitis
poenas dabant quicumque bellum adversus
Deum gerere ei suasissent. Et qui paulo ante vana
spe elati erant, reipsa Constantini Deum amplectebantur,
eumque unum ac verum Deum agnoscere se
tunc demum profitebantur.</p>
</div2>

<div2>
          <head>CAPUT XIX. <hi>Publica laetitia ac festivitas.</hi> </head>
<p>Impiis igitur e medio sublatis, puri deinceps ac liquidi
solis radii, cernebantur, quasi nubilo tyrannicae
dominationis depulso. Cunctaeque imperii Romani
partes in unum corpus coaluerunt: orientalibus
<pb n="0042C"/>
provinciis cum Occidente conjunctis, unoque
omnium principe tanquam capite quodam, totum imperii
corpus refulgebat, unius dominatione cunctos
homines complectente. Et qui prius in tenebris et in
umbra mortis sedebant, iis tunc splendidissimi pietatis
radii laetos dies praestabant. Nec praeteritorum malorum
ulla jam supererat recordatio, cum omnes ubique
victorem laudibus celebrarent, ejusque servatorem
Deum solum se agnoscere profiterentur. Noster
vero omni genere pietatis excellens Constantinus
victor (hoc enim convenientissimum sibi cognomen
comparavit ob victorias de hostibus et inimicis ipsi
a Deo ubique concessas) Orientem recepit, et imperium
Romanum solidum sicut olim fuerat, et coadunatum,
sub suam unius potestatem redegit. Ac Dei
<pb n="0042D"/>
quidem unius dominationem primus omnibus praedicavit:
ipse vero singulare quoque imperium orbis
Romani tenens, universum genus humanum gubernavit.
Omnis jam metus malorum quibus cuncti homines
oppressi fuerant, penitus exciderat. Et qui
prius moesti fuissent, tunc hilari vultu laetisque oculis
sese mutuo intuebantur. Choris praeterea et hymnis,
primum quidem Deum omnium Regem, prout instituti
fuerant; deinde victorem Augustum, et modestissimos
Deoque carissimos ejus liberos Caesares, sine
ulla intermissione celebrabant. Nulla jam praeteritarum
calamitatum, nulla impietatis memoria suppetebat:
sed praesentium bonorum fructus cum futurorum
spe atque exspectatione percipiebatur.</p>
</div2>

<div2>
          <head>CAPUT XX. <hi>Quomodo pro Confessoribus Constantinus leges sanxerit.</hi> </head>

<pb n="0043A"/>
<p>Tunc etiam apud nos, sicut antea apud illos qui
alteram orbis partem incolunt, proposita sunt imperatoris
edicta plena humanitatis: et leges quae sinceram
ac religiosam Dei observantiam spirarent, varia
cujusque generis bona haud dubia spe pollicebantur;
cum et provincialibus largirentur quae ad ipsorum
utilitatem spectabant; et Ecclesiis Dei congrua et
convenientia statuerent. Ac primum quidem eos qui
propterea quod idolis sacrificare noluissent, a rectoribus
provinciarum relegati, et ex patria migrare
compulsi erant, domum revocarunt. Eos deinde qui
eamdem ob causam curiis addicti fuerant, publicis
<pb n="0043B"/>
functionibus liberarunt: et qui facultatibus spoliati
fuissent, iis bona sua restitui praeceperunt. Praeterea
qui persecutionis tempore divina virtute roborati,
fortitudinis et constantiae illustre specimen ediderant,
aut ad metalla damnati, ut continuo labore ibi divexarentur,
aut in insulam deportati, aut publicis
operibus mancipati fuerant, his omnibus subito soluti
molestiis libertatem adepti sunt. Sed et quicumque
ob egregiam in retinenda religione constantiam
honore militiae spoliati erant, eos imperatoris munificentia
ab hac ignominia revocavit; ipsorum arbitrio
ac voluntati permittens, ut vel propria recuperarent
officia, et pristino honoris gradu fruerentur, vel, si
quietam vitam degere mallent, ab omnibus deinceps
functionibus immunes permanerent. Denique quotquot
<pb n="0043C"/>
ignominiae causa gynaeciis mancipati fuerant,
eos imperator perinde ac caeteros libertate donavit.</p>
</div2>

<div2>
          <head>CAPUT XXI. <hi>Quomodo etiam pro martyribus et pro Ecclesiarum praediis leges tulit.</hi> </head>
<p>Et haec quidem de iis qui ista perpessi essent,
imperator scriptis legibus constituit. De bonis
autem eorum, lege imperatoris plenissime cautum
est. Nam sanctorum Dei martyrum bona qui
in ipsa confessione mortem obiissent, ad proximos
eorum devolvi jussit. Quod si nullus genere ipsis
conjunctus reperiretur, haereditatem eorum Ecclesiis
deferri; bona item quae ex fisco vel per venditionem,
vel per donationem ad alios translata fuerant, aut
quae penes fiscum remanserant dominis restitui debere,
<pb n="0043D"/>
indulgentiae imperialis epistola praecipiebat. Et hujusmodi
quidem beneficia in Ecclesiam Dei contulit benignitas
principis, legibus per omnes provincias missis.</p>
</div2>

<div2>
          <head>CAPUT XXII. <hi>Quomodo etiam populos recreaverit.</hi> </head>
<p>Populis vero a fide nostra alienis et universis provinciis,
multo plura ac majora donavit principis munificentia.
Proinde omnes nostrarum partium incolae,
qui prius audientes ea quae in altera parte imperii
Romani gererentur, beatos praedicabant illos qui
tantis afficerentur beneficiis, et qui ardentibus votis
optabant, ut iisdem bonis ipsi quoque aliquando
fruerentur, haec oculis suis spectantes, seipsos jam
<pb n="0044A"/>
felices praedicare non dubitabant; novum quoddam
miraculum et quale nulla unquam sub coelo vidisset
aetas, tantum scilicet imperatorem humano generi
affulsisse testantes. Atque hi quidem ita sentiebant.</p>
</div2>

<div2>
          <head>CAPUT XXIII. <hi>Quod Deum bonorum auctorem praedicavit, et de legibus ejusdem.</hi> </head>
<p>Imperator autem ipse, ubi cuncta Dei servatoris
virtute sub ditionem suam redegit, eum qui haec ipsi
bona praestitisset omnibus palam fecit, illumque
victoriarum auctorem fuisse, non autem seipsum,
professus est. Idque litteris tum latino tum graeco
sermone scriptis et ad omnes provincias missis,
praedicavit. Porro orationis vim ac virtutem facile
cognoscet quisquis epistolas ipsas perlegerit. Sunt
<pb n="0044B"/>
autem duae: altera ad Ecclesias Dei directa, altera
ad singularum urbium populos a nostra religione
alienos. Quam quidem utpote praesenti argumento
convenientissimam hic inserendam esse duxi, tum
ut historiarum monumentis prodita ejus exemplaria
apud posteros perpetuo conserventur, tum ut narrationis
nostrae fides ac veritas confirmetur. Descripta
autem est ex authentico exemplari legis imperialis,
quod apud nos servatur. Cui principis manu
apposita subscriptio orationis nostrae veritatem tanquam
sigillo quodam astruit.</p>
</div2>

<div2>
          <head>CAPUT XXIV. <hi>Lex Constantini de pietate in Deum, et de christiana religione.</hi> </head>
<p>(Hanc legem, quae ab hoc capite XXIV ad XLIII extenditur,
<pb n="0044C"/>
videsis infra, ubi series operum Constantini.)</p>
</div2>

<div2>
          <head>CAPUT XLIII. <hi>Quomodo Constantinus ea quae legibus sanxerat factis ipsis confirmavit.</hi> </head>
<p>Et haec quidem prima imperatoris epistola ad nos
missa constituit. Caeterum ea quae lege sancita fuerant
continuo executioni mandata sunt: et cuncta
iis quae crudelitas tyrannica praesumpserat contraria
gerebantur. Fruebantur imperatoris beneficentia hi
quibus id lege concessum erat.</p>
</div2>

<div2>
          <head>CAPUT XLIV. <hi>Quomodo Christianos ad regendas provincias promoverit, et paganos sacrificare prohibuerit.</hi> </head>
<p>Posthaec imperator serio manum operi admovit.
Ac primum quidem in singulas provincias eos praesides
<pb n="0044D"/>
ut plurimum misit, qui salutari fidei dicati essent.
Quod si qui eorum graecae superstitioni dediti
esse viderentur iis vetitum erat sacrificare. Eadem
lex illis etiam imposita est qui dignitate praesides
anteibant, iisque adeo qui summum honorum fastigium
et praefecturae praetorianae potestatem obtinebant.
Aut enim siquidem Christiani essent, iis concedebat
ut nominis sui appellationi convenientia gererent.
Aut si aliter affecti essent, ne simulacris
sacrificarent praecipiebat.</p>
</div2>

<div2>
          <head>CAPUT XLV. <hi>De legibus quibus sacrificia quidem prohibebantur, Ecclesiae vero construi jubebantur.</hi> </head>
<p>Exinde duae leges uno eodemque tempore sunt
<pb n="0045A"/>
emissae. Altera quae detestanda idolorum cultus sacrificia,
per urbes olim et per agros passim fieri
solita, prohibebat; ita ut nullus deinceps nec statuas
deorum erigere, nec divinationes et hujusmodi vanas
artes attentare nec victimas caedere auderet.
Altera lex quae oratoriorum fabricam in sublime
erigi et ecclesias Dei tam latitudine quam longitudine
ampliores effici praecipiebat; perinde ac si universi,
ut ita dixerim, homines insana multorum deorum
observantia e medio sublata, in posterum accessuri
essent ad Deum. Haec imperatorem sentire;
haec ad cujusque provinciae praesides scribere, religiosa
divini Numinis observantia impellebat. Illud
praeterea lex continebat, ne pecuniis largiendis parcerent;
sed ut ex imperialibus thesauris sumptus ad
<pb n="0045B"/>
aedium sacrarum extructionem depromerentur. Quin
etiam ad cujusque loci ecclesiarum antistites istiusmodi
litterae scribebantur: cujusmodi etiam ad
me scribere dignatus est. Easque primas ad me nominatim
litteras dedit.</p>
</div2>

<div2>
          <head>CAPUT XLVI. <hi>Epistola Constantini ad Eusebium et reliquos episcopos de Ecclesiis praesidum opera aedificandis: utque vetustae reficiantur, et ampliores extruantur.</hi> </head>
<p> <note>(Hanc epistolam videsis infra.)</note> </p>
</div2>

<div2>
          <head>CAPUT XLVII. <hi>Quod contra idolorum cultum scripserit.</hi> </head>
<p>Imperator vero suam erga Deum pietatem atque
observantiam quotidie adaugens, ad universos provinciales
orationem misit de errore cultus simulacrorum,
<pb n="0045C"/>
quo imperatores romani ante ipsius aetatem involuti
fuissent. Et subditos suos cum admirabili facundia
exhortatus est, ut summum omnium Deum
agnoscerent, ejusque Filium Christum sibi servatorem
adsciscerent. Porro has etiam litteras manu ipsius
scriptas, ex latino sermone in graecum transferre, et
praesenti operi intexere necessarium duxi, ut ipsum
quodam modo imperatorem nobis audire videamur,
cunctorum mortalium auribus in haec verba inclamantem.</p>
</div2>

<div2>
          <head>CAPUT XLVIII. <hi>Constantini edictum ad Provinciales de falso cultu multorum deorum. Exordium de virtute et vitio.</hi> </head>
<p> <note>(Hoc edictum, quod ab hoc capite XLVIII ad LXI extenditur,
videsis infra.)</note> </p>
</div2>

<div2>
          <head>CAPUT LXI. <hi>Quomodo ab urbe Alexandria quaestiones commotae sint propter Arium.</hi> </head>

<pb n="0045D"/>
<p>Haec imperator velut quidam Dei praeco maxima
praeditus voce, cunctis provincialibus per suas litteras
inclamavit, dum subditos a daemonum errore revocare,
et ad verum Dei cultum amplectendum incitare
conatur. Quas ob res cum singulari gaudio gestiret,
nuntius ad eum perlatus est de quodam non mediocri
tumultu qui ecclesias occupaverat. Quo audito perculsus,
remedium excogitare coepit. Porro tumultus
origo haec fuit: Florebat populus Dei, et cum alacritate
quadam ac tripudio honestis actibus incumbebat.
<pb n="0046A"/>
Nullus erat fortis metus, qui perturbationem
afferret: quippe cum Dei optimi maximi beneficio,
amoena et profundissima pax Ecclesiam undique communiret.
Sed enim invidia nostris bonis insidias
struens subsederat. Quae primum quidem intro irrepens,
postea in medio Sanctorum coetu tripudiavit.
Tandem vero episcopos inter se commisit; tumultum
et altercationem inter eos excitans, divinorum dogmatum
obtentu. Exinde, tamquam ex levi quadam
scintilla, gravissimum exarsit incendium. Quod quidem
ab ecclesia Alexandrina velut a capite exorsum,
universam posthaec Aegyptum, et Lybiam, et ulteriorem
Thebaidem peragravit. Sed et reliquas urbes ac
provincias depastum est, adeo ut non solum ipsos
Ecclesiarum Antistites verbis inter se digladiantes,
<pb n="0046B"/>
verum etiam plebem ipsam discissam cernere liceret;
aliis horum, aliis illorum partes amplectentibus.
Porro rerum quae gerebantur spectaculum eo usque
processit indignitatis, ut in mediis infidelium theatris,
divinae praedicationis venerabilis doctrina turpissimo
risu ac ludibrio traduceretur.</p>
</div2>

<div2>
          <head>CAPUT LXII. <hi>De Ario et Melitianis.</hi> </head>
<p>Et hi quidem in ipsa urbe Alexandria de sublimissimis
rebus pertinaciter dimicabant. Alii vero per
totam Aegyptum et superiorem Thebaidem, ob controversiam
quamdam quae prius commota fuerat, interim
dissidebant, adeo ut ubique discerptae essent
Ecclesiae. Cum autem Ecclesiae corpus hujusmodi
<pb n="0046C"/>
morbo laboraret, universa Libya simul etiam aegrotavit,
et reliquae exterarum provinciarum partes eodem
morbo correptae sunt. Nam qui Alexandriae
erant, legatos ad singularum provinciarum episcopos
dirigebant. Isti vero in alterutram partem discissi,
seditioni quoque adjungebantur.</p>
</div2>

<div2>
          <head>CAPUT LXIII. <hi>Quomodo Legatum cum litteris misit ad pacem componendam.</hi> </head>
<p>His auditis imperator gravissimo dolore perculsus,
eamque rem instar domesticae calamitatis habendam
ratus, confestim ex Dei cultoribus quos circa se habebat,
quemdam, quem ob modestiam fidei spectatum,
et ob religionis confessionem superiori tempore prae
<pb n="0046D"/>
caeteris nobilitatum esse cognoverat, Alexandriam
dirigit, ut inter eos qui illic dissidebant pacem componeret;
eidemque litteras dat ad contentionis auctores
utiles imprimis ac necessarias. Quae cum illustre
specimen exhibeant curae ac sollicitudinis illius
quam pro Ecclesiis Dei gerebat, non absurdum fuerit,
huic de illo institutae narrationi ipsas inserere.
Sunt autem ejusmodi.</p>
</div2>

<div2>
          <head>CAPUT LXIV. <hi>Constantini Epistola ad Alexandrum episcopum, et Arium presbyterum.</hi> </head>
<p> <note>(Haec epistola, quae ab hoc cap. LXIV ad LXXIII producitur;
videsis infra.)</note> </p>
</div2>

<div2>
          <head>CAPUT LXXIII. <hi>Quod post has etiam Imperatoris litteras perseveravit contentio.</hi> </head>

<pb n="0047A"/>
<p>Et ad hunc quidem modum imperator Deo carus,
missa epistola pacem Ecclesiae Dei reformare studuit.
Quinetiam vir bonus et Dei cultor eximius, ut supra
dixi, non solum in litteris perferendis, sed etiam in
<pb n="0048A"/>
implenda ejus a quo missus fuerat voluntate, egregiam
operam navavit. Verum majus erat negotium
quam ut litterarum ministerio sedari posset. Adeo ut
contendentium rixa magis in dies aucta sit, et cunctas
Orientis provincias vis mali pervaserit. Haec livor invidiae,
et malignus daemon Ecclesiae felicitatem semper
aegre ferens, in nostram pernicicm machinatus
est.</p>
</div2>
      </div1>

<div1>
        <head>LIBER III.</head>

<pb n="0047"/>
<p>Argumentum.--I. <hi>Comparatio pietatis Constantini cum iniquitate persecutorum.</hi> --II. <hi>Rursus de pietate Constantini
signum crucis libere profitentis.</hi> --III. <hi>De imagine Constantini, cui crux quidem superposita erat, infra autem draco.</hi> --IV. <hi>Rursus de controversiis in Aegypto excitatis ab Ario.</hi> 
--V. <hi>De dissensione ob festum Paschae.</hi> --VI. <hi>Quomodo synodum
Nicaeae fieri jussit.</hi> --VII. <hi>De universali concilio, ad quod ex omnibus provinciis convenerunt episcopi.</hi> --VIII. <hi>Quod
sicut in Actis apostolorum dicitur, ex variis gentibus convenerunt.</hi> --IX. <hi>De virtute et aetate ducentorum quinquaginta
0episcoporum.</hi> --X. <hi>Synodus habita in palatio, quo ingressus Constantinus, cum episcopis resedit.</hi> --XI. <hi>Silentium concilii,
postquam Eusebius episcopus pauca quaedam dixisset.</hi> --XII. <hi>Constantini ad synodum oratio de pace.</hi> --XIII. <hi>Quomodo
episcopos inter se certantes ad concordiam revocarit.</hi> --XIV. <hi>Concors synodi sententia de fide et de Pascha.</hi> --XV. <hi>Quomodo Constantinus vicennalibus suis episcopos convivio exceperit.</hi> 
--XVI. <hi>Munera episcopis donata et litterae ad omnes
scriptae.</hi> --XVII. <hi>Epistola Constantini ad Ecclesias de synodo Nicaena.</hi> --XVIII. <hi>De consensu in celebratione festi paschalis,
et contra Judaeos.</hi> --XIX. <hi>Hortatio ut maximam partem orbis terrarum sequi velint.</hi> --XX. <hi>Hortatio ut omnes
decretis synodi assentiantur.</hi> --XXI. <hi>Episcopis discessuris consilium dut ut concordiam servent.</hi> --XXII. <hi>Quomodo alios
quidem hortatus sit, ad alios autem scripserit: et de pecuniarum divisione.</hi> --XXIII. <hi>Quomodo ad Aegyptios scripserit,
eosque ad pacem hortatus sit.</hi> --XXIV. <hi>Quomodo episcopis et plebibus religiosas litteras saepius scripsit.</hi> --XXV. <hi>Quomodo
Hierosolymis in sancto Dominicae resurrectionis loco templum extrui praecepit.</hi> --XXVI. <hi>Quomodo impii sepulcrum Domini
ruderibus et simulacris superpositis obtexerant.</hi> --XXVII. <hi>Quomodo Constantinus delubri materiam ac rudera longissime
projici mandavit.</hi> --XXVIII. <hi>Manifestatio Sanctissimi Sepulcri.</hi> --XXIX. <hi>Quomodo de construenda ecclesia ad praesides
et ad Macarium episcopum litteras dedit.</hi> --XXX. <hi>Constantini ad Macarium epistola de aedificatione Martyrii Servatoris
nostri.</hi> --XXXI. <hi>Quod hanc aedem moenium, columnarum, et marmorum venustate caeteras ecclesias superare voluerit.</hi> --XXXII. <hi>Ut de pulchritudine conchae et de artificibus ac de Materia Macarius ad praesides scribat.</hi> 
--XXXIII. <hi>Quomodo ecclesia
Servatoris exstructa fuerit, quam prophetae novam Hierusalem appellaverant.</hi> --XXXIV. <hi>Descriptio aedificii Sancti Sepulcri.</hi> --XXXV. <hi>Descriptio atrii et porticuum.</hi> 
--XXXVI. <hi>Descriptio parietum tectique, et ornatus atque inaurationis ipsius
basilicae.</hi> --XXXVII. <hi>Descriptio geminarum utrinque porticuum, et trium portarum orientalium.</hi> --XXXVIII. <hi>Descriptio
hemisphaerii et duodecim columnarum cum crateribus.</hi> --XXXIX. <hi>Descriptio atrii, exhedrarum et vestibulorum.</hi> --XL. <hi>De numero donariorum.</hi> 
--XLI. <hi>De aedificatione ecclesiae apud Bethlehem, et in monte Olivarum.</hi> --XLII. <hi>Quomodo Helena
Augusta Constantini mater, Bethlehem orandi causa profecta, has ecclesias aedificavit.</hi> --XLIII. <hi>Rursus de ecclesia
Bethlehemitica.</hi> --XLIV. <hi>De magnitudine animi et beneficentia Helenae.</hi> --XLV. <hi>Quomodo Helena in ecclesiis religiose
versata sit.</hi> XLVI. <hi>Quomodo octogenaria testamento facto e vita decessit.</hi> --XLVII. <hi>Quomodo Constantinus matrem
deposuit: et qualiter illam coluit dum viveret.</hi> --XLVIII. <hi>Quomodo Constantinopoli martyria construxit, omnemque idolorum
cultum abolevit.</hi> --XLIX. <hi>Signum crucis in palatio, et imago Danielis in fontibus.</hi> --L. <hi>De ecclesiis quas Nicomediae
et alibi extruxit.</hi> --LI. <hi>Quod in Mambre ecclesiam aedificavit.</hi> --LII. <hi>Constantini epistola ad Eusebium de Mambre.</hi> --LIII. <hi>Quod Servator noster ibidem visus est Abrahae.</hi> 
--LIV. <hi>Fana et simulacra ubique diruta.</hi> --LV. <hi>De Basilica
extructa apud Antiochiam.</hi> --LVI. <hi>Eversio fani apud Aphaca in Phoenice, et impudicitiae abolitio.</hi> --LVII. <hi>Destructio
templi Aesculapii Aegis.</hi> --LVIII. <hi>Quomodo Gentiles damnatis simulacris Deum agnoverunt.</hi> --LIX. <hi>Quomodo apud Heliopolim
destructo Veneris fano, primus Ecclesiam construxit.</hi> --LX. <hi>De tumultu Antiochiae propter Eustathium excitato.</hi> --LXI. <hi>Constantini epistola ad Antiochenos, ne Eusebium Caesarea abstraherent, sed ut alium quaererent.</hi> 
--LXII. <hi>Imperatoris
ad nos epistola post repudiatum Antiochiae episcopatum.</hi> --LXIII. <hi>Constantini epistola ad synodum, ne Eusebius
Caesarea abstrahatur.</hi> --LXIV. <hi>Quomodo haereses exscindere studuerit.</hi> --LXV. <hi>Constantini Constitutio adversus haereticos.</hi> --LXVI. <hi>De tollendis conventiculis haereticorum.</hi> 
--LXVII. <hi>Quomodo nefariis libris apud haereticos repertis, plurimi
eorum ad Catholicam redierint Ecclesiam.</hi> </p>


<div2>
          <head>CAPUT PRIMUM. <hi>Comparatio pietatis Constantini cum iniquitate persecutorum.</hi> </head>

<pb n="0047B"/>
<p>Hoc modo daemon bonorum omnium inimicus,
qui Ecclesiae felicitati semper invidere solet, pacis
ac laetitiae tempore tumultus et intestina bella in ea
excitabat. Interim vero Deo carus imperator, quae
sui officii erant minime neglexit, prorsus contraria
iis quae tyrannica crudelitas paulo ante praesumpserat
agere studens. Eaque ratione cunctis hostibus
atque inimicis superior fuit. Nam primum quidem
illi a veri Dei cultu alieni, cunctos mortales ad falsorum
numinum cultum variis modis per vim adigebant.
Hic vero deos illos neutiquam esse, tum verbis,
tum reipsa convincens, universos ad ejus qui
solus est Deus agnitionem hortatus est. Ad haec illi
Christum Dei impiis vocibus deridebant; hic vero
illud ipsum quod impii homines maledictis praecipue
<pb n="0048B"/>
incessebant, salutis praesidium esse scripsit; Dominicae
passionis tropaeo sese efferens. Illi cultores
Christi persequebantur, eosque domo ac penatibus
exturbabant; hic cunctos ab exilio revocavit, et domiciliis
suis restituit. Illi eos notabant infamia; hic
honoribus auxit, et felices ac beatos omnium judicio
effecit. Illi Dei cultorum bona injuste publicabant ac
diripiebant; hic non solum ipsis bona sua restituit,
sed plurimis insuper beneficiis affectos locupletavit.
Illi scriptis constitutionibus calumnias adversus Ecclesiarum
praesides divulgabant; hic contra eosdem
viros extollens et honore afficiens, edictis ac legibus
propositis, illustriores quam antea reddidit. Et illi
quidem oratoria funditus evertebant, et ab ipsis culminibus
usque ad solum disjecta sternebant; hic
vero oratoria quae adhuc superessent altius erigi, et
nova magnifico cultu prolatis ex imperiali aerario
sumptibus exstrui praecepit. Illi oracula divinitus
<pb n="0049A"/>
inspirata flammis aboleri jusserunt; hic sacrorum
voluminum exemplaria sumptibus imperialis aerarii
propagari, et magnifico apparatu decorari mandavit.
Jubebant illi ne episcopi synodos congregare uspiam
auderent; hic episcopos ex omnibus provinciis ad se
accersivit, nec modo intra palatium et in intimum
usque cubiculum admisit, sed etiam mensae tectique
participes esse voluit. Illi daemones donariis honorabant;
hic eorum fraudes aperuit, et materiam
ipsam donariorum nullis usibus dicatam, iis qui uti
poterant perpetuo est dilargitus. Illi deorum templa
magnifice ornari jubebant; hic ea quae superstitiosis
hominibus praecipuo honore colebantur funditus
subvertit. Illi Dei servos ignominiosis poenis afficiebant;
hic eos quidem qui ista admiserant persecutus
<pb n="0049B"/>
debito affecit supplicio; sanctorum autem Dei
martyrum memorias colere nunquam destitit. Illi
divino cultui dicatos homines e palatio ejiciebant;
hic ejusmodi hominibus praecipue confisus est,
quippe quos prae caeteris omnibus benevolos fidosque
sibi esse intelligeret. Illi, pecuniae cogendae supra modum
avidi, Tantalico cuidam affectui animum suum
mancipaverant; hic regali magnificentia thesauros omnes
recludens, liberati et generosa largitione eos distribuit.
Denique illi quidem innumerabiles caedes perpetrabant,
ut interfectorum bona diriperent ac publicarent;
quamdiu vero imperavit Constantinus,
cunctis judicibus gladius otiosus semper atque incruentus
pependit: cum in omnibus provinciis populi
simul ac decuriones patria quadam potestate
<pb n="0049C"/>
potius quam vi ac necessitate regerentur. Quae si quis
attentius consideraverit, merito dicturus est novum
quoddam saeculum tandem apparuisse sibi videri;
insolito lumine post diuturnas tenebras humano generi
repente affulgente. Totumque hoc Dei opus esse
fatebitur, qui adversus illam impiorum multitudinem,
hunc religiosum imperatorem velut aemulum opposuerit.</p>
</div2>

<div2>
          <head>CAPUT II. <hi>Rursus de pietate Constantini signum crucis libere profitentis.</hi> </head>
<p>Nam cum illi quidem tales exstitissent, quales
nulli unquam visi fuerant, eaque adversus Ecclesiam
<pb n="0049D"/>
admittere ausi fuissent, quae nemo unquam ab ultima
usque hominum memoria facta esse audierat, merito
Deus inusitatum quoddam miraculum, Constantinum
scilicet, in medium producens, ea per illum
gessit quae nec auditu unquam accepta, nec oculis visa
fuerant. Quod enim miraculum magis novum et inusitatum
fuit, quam imperatoris nostri virtus, quem
Dei sapientia humano generi donavit. Quippe ille
cum omni fiducia ac libertate Christum Dei cunctis
perpetuo praedicavit, nec salutari vocabulo censeri
erubuit. Verum ob eam rem sese magnopere efferens,
omnibus se noscendum exhibuit: dum nunc
quidem salutari signo vultum consignat, nunc triumphali
gloriatur tropaeo.</p>
</div2>

<div2>
          <head>CAPUT III. <hi>De imagine Constantini, cui crux quidem superposita erat, infra autem draco.</hi> </head>

<pb n="0050A"/>
<p>Quinetiam in sublimi quadam tabula ante vestibulum
palatii posita, cunctis spectandum proposuit
salutare quidem signum capiti suo superpositum:
infra vero hostem illum et inimicum generis humani,
qui impiorum tyrannorum opera Ecclesiam Dei oppugnaverat,
sub draconis forma in praeceps ruentem.
Quippe divina oracula in prophetarum libris, draconem
illum et sinuosum serpentem appellarunt.
Idcirco imperator draconem telis per medium ventrem
confixum, et in profundos maris gurgites projectum,
sub suis suorumque liberorum pedibus
cera igne resoluta depingi proponique omnibus voluit;
<pb n="0050B"/>
hoc videlicet modo designans occultum humani
generis hostem, quem salutaris illius tropaei
quod capiti ipsius superpositum erat, vi ac potentia
in exitii barathrum detrusum esse significabat. Atque
hoc quidem imago variis coloribus depicta tacite
indicabat. Mihi vero eximiam imperatoris intelligentiam
mirari subit, qui divino quodam afflatu
impulsus, ea pingendo expressit, quae prophetarum
vocibus de bestia illa multo ante praedicta fuerant:
Deum scilicet machaeram ingentem et terribilem
adacturum esse in draconem serpentemque fugientem,
et occisurum esse draconem qui est in mari.
Horum igitur figuram expressit imperator, rem
ipsam pictura prorsus imitatus.</p>
</div2>

<div2>
          <head>CAPUT IV. <hi>Rursus de controversiis in Aegypto excitatis ab Ario.</hi> </head>

<pb n="0050C"/>
<p>Et haec quidem ille libenti animo perficiebat. Verum
livor invidiae qui ecclesias Dei in urbe Alexandria
etiamtum conturbabat, et Thebaeorum atque Aegyptiorum
pestilens schisma, non mediocriter animum
ipsius angebant. Quippe cum per singulas urbes
episcopi adversus episcopos conflictarentur, et populi
adversus populos insurgerent, ac mutuis se
vulneribus instar Symplegadum collisi conciderent.
Adeo ut furore tandem ac desperatione acti, impia
quaedam admittere, ipsasque imperatoris imagines
violare ausi sint. Verum haec non tam ad iracundiam
principem excitare, quam moestitia animum
<pb n="0050D"/>
ejus afficere potuerunt; quippe qui perditorum hominum
amentiam magnopere deploraret.</p>
</div2>

<div2>
          <head>CAPUT V. <hi>De dissensione ob festum Paschae.</hi> </head>
<p>Alius quoque his antiquior suberat morbus longe
gravissimus, qui ecclesias jampridem infestabat;
dissensio scilicet de salutari festo. Quippe alii consuetudinem
Judaeorum sequi oportere asserebant:
alii tempus ipsum accurate observandum esse aiebant,
nec errantibus assentiendum, qui ab Evangelica
gratia hac etiam in parte alieni essent. Itaque
cum omnes ubique populi jamdudum inter se
dissiderent, et sacri religionis nostrae ritus conturbarentur
(quippe in uno eodemque festo temporis
<pb n="0051A"/>
diversitas maximum discidium inter feriantes excitabat,
cum hi jejuniis et aerumnis seipsos attererent,
illi otio ac laetitiae indulgerent), mortalium
quidem nemo erat, qui huic malo remedium
posset adhibere; cum utrinque inter dissentientes
velut aequata lance controversia penderet. Soli
omnipotenti Deo perfacile erat istis malis mederi.
Unus porro in terris extabat Contantinus, qui
ad haec bona perficienda idoneus Dei minister esse
videretur. Qui posteaquam haec quae modo dixi auditione
accepit, et litteris quas ad Alexandrinos miserat
nihil se profecisse cognovit, mentis suae solertiam
ipse excitans, novum sibi bellum adversus
invisibilem hostem Ecclesiae statum perturbantem
conficiendum esse dixit.</p>
</div2>

<div2>
          <head>CAPUT VI. <hi>Quomodo synodum Nicaeae fieri jussit.</hi> </head>

<pb n="0051B"/>
<p>Mox velut divinam quamdam phalangem adversus
cum instruens, generalem synodum convocavit; honorificis
litteris episcopos undique invitans, ut quantocius
adessent. Nec vero simplex ac nuda erat
jussio: sed praeterea multum ad hoc opus contulit
imperatoris benignitas. Qui aliis quidem cursus publici
copiam praebuit: aliis vero jumentorum usum
abunde subministravit. Quinetiam sedes huic synodo
convenientissima assignata est, urbs quae a victoria
nomen habet Nicaea, in Bithynia sita. Perlato igitur
in omnes provincias imperatoris praecepto, statim
cuncti velut ex transenna emissi, summa cum alacritate
advolarunt. Alliciebat scilicet eos spes bonorum,
<pb n="0051C"/>
et praesentis pacis opportunitas; novi denique
miraculi, tanti nimirum imperatoris spectaculum.
Posteaquam in unum convenere, Dei opus esse
id quod gerebatur apparuit. Nam qui non modo animis,
verum etiam corporibus et regionibus ac locis
et provinciis longissime inter se dissiti erant, tunc
in unum congregati cernebantur; et velut maximam
quamdam sacerdotum coronam ex pulcherrimis floribus
contextam, una cunctos civitas capiebat.</p>
</div2>

<div2>
          <head>CAPUT VII. <hi>De universali Concilio, ad quod ex omnibus provinciis convenerunt Episcopi.</hi> </head>
<p>Etenim ex omnibus Ecclesiis quae universam Europam,
Africam atque Asiam impleverant, ii qui
<pb n="0051D"/>
inter Dei ministros principem locum obtinebant, simul
convenere; unaque aedes sacra, velut Dei nutu
dilatata, Syros simul et Cilicas, Phoenices et Arabes
et Palaestinos, Aegyptios praeterea, Thebaeos et Libyas,
aliosque ex Mesopotamia advenientes, ambitu
suo complexa est. Quidam etiam ex Perside episcopus
synodo interfuit: nec vel Scytha abfuit ab hoc
choro. Pontus item, Galatia, Pamphylia et Cappadocia,
Asia quoque et Phrygia lectissimum quemque
ex suis praebuere. Taraces quinetiam, Macedones,
Achivi et Epirotae, et qui longissimo intervallo ultra
hos positi sunt, nihilominus adfuere. Ab ipsa quoque
Hispania vir ille multo omnium sermone celebratus,
una cum reliquis aliis consedit. Aberat quidem
<pb n="0052A"/>
regiae urbis antistes ob senilem aetatem: sed
praesto erant presbyteri qui vices ejus implerent.
Hujusmodi coronam pacis vinculo consertam et
connexam, solus ab omni aevo imperator Constantinus
velut divinum grati animi monumentum pro
victoriis quas de hostibus et inimicis retulerat, Christo
Servatori suo dedicavit: hoc amplissimo coetu, tanquam
imagine quadam apostolici chori, nostris temporibus
convocato.</p>
</div2>

<div2>
          <head>CAPUT VIII. <hi>Quod sicut in Actis Apostolorum dicitur, ex variis gentibus convenerunt.</hi> </head>
<p>Siquidem et Apostolorum temporibus viri religiosi
ex omni natione quae sub coelo est, in unum
convenisse dicuntur. Inter quos erant Parthi, Medi,
<pb n="0052B"/>
Elamitae et qui habitant Mesopotamiam, Judaeam et
Cappadociam, Pontum, Asiam et Phrygiam ac Pamphyliam,
Aegyptum et partes Libyae quae est juxta
Cyrenem; advenae quoque, Romani, Judaei et Proselyti,
Cretenses et Arabes. Verum apud istos quidem
hoc minus fuit, quod non omnes erant Dei
ministri qui convenerant. In praesenti autem choro
episcopi quidem supra ducentos et quinquaginta adfuerunt.
Presbyterorum vero qui eos comitati sunt,
diaconorum, acoluthorum aliorumque complurium
numerus iniri vix potest.</p>
</div2>

<div2>
          <head>CAPUT IX. <hi>De virtute et aetate ducentorum quinquaginta episcoporum.</hi> </head>
<p>Porro ex his Dei ministris, alii sermone sapientiae,
alii gravitate vitae et laborum tolerantia eminebant:
<pb n="0052C"/>
alii modestia et comitate morum erant ornati.
Ac nonnulli quidem eorum ob provectam aetatem
maximo in honore erant: nonnulli et corporis et
animi juvenili vigore enitebant. Quidam nuper admodum
ministerii sui stadium erant ingressi. Quibus
omnibus quotidie annonas copiose praeberi imperator
mandaverat.</p>
</div2>

<div2>
          <head>CAPUT X. <hi>Synodus habita in palatio, quo ingressus Constantinus cum episcopis resedit.</hi> </head>
<p>Caeterum die concilio constituta, qua controversias
dirimi oporteret, cum singuli praesto essent
ex quibus Synodus constabat, in ipsa media aede
palatii, quae reliquas omnes amplitudine superare
videbatur, plurimis sedilibus ad utrumque aedis latus
<pb n="0052D"/>
ordine dispositis, omnes qui accersiti fuerant introgressi,
suo quisque loco consedere. Postquam universa
synodus cum decenti modestia resedit, omnes
primum conticuere, imperatoris processum exspectantes.
Mox unus ex proximis imperatoris, deinde
alter ac tertius ingreditur. Praecedebant quoque alii,
non ut moris est ex militum ac protectorum numero,
sed ex amicis ii soli qui fidem Christi profitebantur.
Cumque signo dato quo imperatoris introitus
nuntiabatur, omnes assurrexissent, tandem ipse
medius incedens advenit, velut quidam coelestis Dei
angelus, purpureae quidem vestis fulgore oculos omnium
praestinguens, et flammeis quibusdam radiis
collucens, ad haec auri et lapillorum eximio splendore
<pb n="0053A"/>
exornatus. Et hujusmodi quidem corporis cultus
erat. Quod vero ad animum spectat, satis apparebat
eum timore Dei ac religione decoratum esse.
Atque id indicabant oculi demissi, rubor in vultu,
et motus corporis atque incessus. Sed et reliqua
corporis species, proceritas scilicet qua cunctos qui
circa ipsum erant longe superabat. Nec statura solum,
sed etiam formae decore, et totius corporis venusta
quadam majestate, invicto denique virium
robore caeteros anteibat. Quae quidem omnia admirabili
modestia et imperatoria lenitate temperata,
eximiam et omni laude majorem mentis illius praestantiam
declarabant. Postquam imperator ad caput
subselliorum venit, primum medius stetit. Positaque
ante eum humili sella ex auro fabrefacta, non prius
<pb n="0053B"/>
assedit quam Episcopi ei innuissent. Idem omnes
post imperatorem fecere.</p>
</div2>

<div2>
          <head>CAPUT XI. <hi>Silentium Concilii, postquam Eusebius episcopus pauca quaedam dixisset.</hi> </head>
<p>Tum ex episcopis is qui in dextra parte primum
locum obtinebat, consurgens, modica oratione imperatorem
allocutus est, propter illum gratias et laudes
perhibens omnipotenti Deo. Postquam ille etiam assedit,
mox cuncti defixis in imperatorem oculis silentium
fecere. Ille laetis oculis et placido vultu universos
intuitus, ac deinde mentem suam in se colligens,
leni et moderata voce hujusmodi verba fecit.</p>
</div2>

<div2>
          <head>CAPUT XII. <hi>Constantini ad synodum oratio de pace.</hi> </head>

<pb n="0053C"/>
<p> <note>(Hanc orationem videsis infra.)</note> </p>
</div2>

<div2>
          <head>CAPUT XIII. <hi>Quomodo episcopos inter se certantes ad concordiam revocarit.</hi> </head>
<p>Haec ille cum latino sermone dixisset, quae alius
quispiam graece interpretatus est, deinceps concilii
praesidibus sermonem concessit. Tum vero alii proximos
insimulare coeperunt, alii accusantibus respondere
et vicissim queri. Multis igitur hunc in modum
ex utraque parte propositis, magnaque controversia
in ipso principio excitata, imperator cuncta patientissime
auscultans, intento animo propositas quaestiones
excepit; et quae ab utraque parte dicebantur, vicissim
<pb n="0053D"/>
astruens atque adjuvans, pertinacius certantes paulatim
conciliavit. Cumque omnes placide alloqueretur,
et graeca uteretur lingua, quippe qui ne hujus
quidem linguae ignarus esset, suavissimus ac jucundissimus
fuit: dum alios vi rationum adductos in
suam sententiam trahit, alios orat et flectit; eosque
qui recte dixissent, laudibus afficit, et universos ad
concordiam incitat. Donec tandem eos concordes in
omnibus de quibus antea certabatur, et consentientes
effecit.</p>
</div2>

<div2>
          <head>CAPUT XIV. <hi>Concors synodi sententia de fide et de pascha.</hi> </head>
<p>Adeo ut non modo unius fidei consonantia apud
omnes obtineret, verum etiam unum idemque tempus
<pb n="0054A"/>
in salutaris festi celebratione ab omnibus firmaretur.
Porro ea quae in commune placuerant, scriptis
mandata, et singulorum subscriptione roborata sunt.
Quibus ita gestis, imperator alteram hanc victoriam
de hoste Ecclesiae se retulisse testatus, triumphalem
festivitatem in honorem Dei celebravit.</p>
</div2>

<div2>
          <head>CAPUT XV. <hi>Quomodo Constantinus vicennalibus suis episcopos convivio exceperit.</hi> </head>
<p>Eodem tempore vicesimus imperii ejus annus complebatur.
Cujus rei causa cum in omnibus provinciis
publicae festivitates agerentur, imperator Dei ministros
ad convivium vocavit; et cum iisdem jam inter
se conciliatis epulatus, hoc velut conveniens sacrificium
per illos obtulit Deo. Neque ullus episcoporum
<pb n="0054B"/>
ab hoc imperiali convivio abfuit. Res porro ipsa omnem
dicendi copiam longe superabat. Protectores
enim et milites in orbem dispositi, strictis gladiis
palatii vestibulum custodiebant. Homines autem Dei
per medium illorum absque ullo metu transibant, et
ad intima usque palatii penetralia ingrediebantur.
Ex his deinde alii una cum imperatore accubuerunt:
alii in stibadiis utrimque dispositis discubuere. Prorsus
imago quaedam regni Christi adumbrari, resque
ipsa somnio quam veritati propior videbatur.</p>
</div2>

<div2>
          <head>CAPUT XVI. <hi>Munera Episcopis donata et litterae ad omnes scriptae.</hi> </head>
<p>Celebratis splendidissimo apparatu conviviis, imperator
cunctos liberaliter excipiens, id etiam pro sua
<pb n="0054C"/>
magnificentia adjecit, ut unumquemque pro meritis
ac dignitate muneribus honoraret. Eos quoque qui
huic synodo minime interfuissent, de rebus in ea gestis
certiores fecit per litteras: quas in hoc opere,
tanquam in tabula quadam incisas proponam. Sunt
autem hujusmodi.</p>
</div2>

<div2>
          <head>CAPUT XVII. <hi>Epistola Constantini ad Ecclesias de synodo Nicaena.</hi> </head>
<p> <note>(Epistolam hanc hoc et tria seq. cap. complectentem videsis
infra.)</note> </p>
</div2>

<div2>
          <head>CAPUT XXI. <hi>Episcopis discessuris consilium dat ut concordiam servent.</hi> </head>
<p>Porro cum Synodus jam dissolvenda esset, imperator
<pb n="0054D"/>
sermonem cum Episcopis habuit quo ipsis valediceret.
Quippe omnes certo die in unum convocavit.
Cumque adessent, eos admonuit ut pacis inter
se servandae studiosi essent, et pervicaces contentiones
fugerent, nec inviderent si quis inter ipsos
Episcopus, sapientiae et facundiae laude floreret:
sed uniuscujusque virtutem commune omnium bonum
esse existimarent; neve ii qui praestantiores sunt,
supra inferiores sese efferrent; Dei enim esse, de
vera cujusque virtute ac praestantia judicare. Decere
potius ut praestantiores infirmioribus sese accommodent
cum indulgentia quadam ac lenitate; praesertim
cum absolutum omnibus numeris quidpiam
reperire prorsus difficillimum sit. Itaque ipsos levis
<pb n="0055A"/>
aliorum delicti mutuo veniam indulgere; et quidquid
humanitus peccatum sit condonare oportere, magnam
semper rationem habentes mutuae concordiae; ne
forte dum ipsi inter se seditiones agitant, iis qui
divinam legem maledictis incessere parati sunt, ridendi
praebeatur occasio. Quorum tamen maximam
rationem ab ipsis habendam esse, quippe cum facile
servari possint, si ea quae apud nos geruntur illis
eximia et admiranda videantur. Neque vero ipsis
obscurum esse sermonum copiam haudquaquam
omnibus hominibus utilitatem afferre. Alii enim tanquam
ad vitam sustentandam commoda sibi suppeditari
gaudent; alii ad patrocinium solent confugere.
Quidam eos a quibus benigne excipiuntur diligunt;
nonnulli munusculis honorati, ad amicitiam ineundam
<pb n="0055B"/>
impelluntur. Pauci admodum sunt veri sermonum
amatores: nec facile invenitur, qui veritatis
studiosus sit. Quam ob causam omnibus sese accommodare
oportet, et instar medici cujusdam ea quae
ad uniuscujusque salutem utilia sunt subministrare,
ut salutaris doctrina omni ex parte ab omnibus honoretur. Et
haec quidem primo loco imperator eis
praecepit. Ad extremum vero adjecit, ut pro se quoque
preces ad Deum sedulo facerent. Cum in hunc
modum eis valedixisset, cunctis posthaec in patriam
redeundi potestatem fecit. Illi igitur summa cum
hilaritate domum reversi sunt; ac deinceps una
apud omnes valuit opinio, sub ipsius imperatoris
praesentia, communi omnium consensu firmata;
cum ii qui jamdudum a se mutuo divulsi erant, in
<pb n="0055C"/>
unum veluti corpus coaluissent.</p>
</div2>

<div2>
          <head>CAPUT XXII. <hi>Quomodo alios quidem hortatus sit, ad alios autem scripserit, et de pecuniarum divisione.</hi> </head>
<p>Tanto igitur successu imperator exhilaratus, iis
qui synodo minime interfuissent, gratissimum fructum
per litteras praebuit. Sed et universis populis,
tam iis qui per agros quam qui in urbibus habitabant,
magnam pecuniae vim distribui jussit, publicam
festivitatem ob vicesimum imperii sui annum hac
ratione concelebrans.</p>
</div2>

<div2>
          <head>CAPUT XXIII. <hi>Quomodo ad Aegyptios scripserit, eosque ad pacem hortatus sit.</hi> </head>
<p>
            <pb n="0055D"/>Verum cunctis inter se pacem colentibus, apud
solos Aegyptios implacabilis contentionis furor ardebat,
adeo ut molestiam quidem exhiberent imperatori;
non ideo tamen eum ad iracundiam excitarent.
Illos enim ut patres, aut potius ut prophetas
Dei, omni honore imperator afficiens, iterum ad se
vocavit; iterum arbiter eorumdem fuit; iterum eos
muneribus ac donis honoravit. Sententiam quoque
quam arbiter dixerat, per epistolam significavit,
confirmans et sanciens ea quae a Synodo decreta
fuerant, eosque adhortans ut concordiae studerent,
nec Ecclesiae corpus distrahere ac discerpere vellent,
sed futurum Dei judicium animo reputarent. Et haec
quidem imperator speciali epistola eis suggessit.</p>
</div2>

<div2>
          <head>CAPUT XXIV. <hi>Quomodo episcopis et plebibus religiosas litteras saepius scripsit.</hi> </head>

<pb n="0056A"/>
<p>Sed et alia plurima ejusmodi scripsit, ac pene
innumerabiles exaravit epistolas; nunc episcopis
praescribens ea, quae ad ecclesiarum Dei utilitatem
spectabant: nunc ipsas plebes per litteras compellans,
fratresque et conservos suos nominans Ecclesiae
populos, vir beatissimus. Verum haec separato volumine
colligere, alias fortasse otium fuerit, ne hujus
historiae nostrae series interrumpatur.</p>
</div2>

<div2>
          <head>CAPUT XXV. <hi>Quomodo Hierosolymis in sancto Dominicae resurrectionis loco templum exstrui praecepit.</hi> </head>
<p>His ita gestis, imperator Deo carus aliud quiddam
<pb n="0056B"/>
imprimis memorabile aggressus est in Palaestina.
Quidnam vero illud est? Beatissimum illum Dominicae
resurrectionis locum qui est Hierosolymis, illustrem
ac venerabilem cunctis mortalibus efficere, officii
sui esse existimavit. Confestim igitur oratorium ibidem
exstrui mandavit: non absque Dei nutu eo inductus,
sed ipso Servatore ejus animum incitante.</p>
</div2>

<div2>
          <head>CAPUT XXVI. <hi>Quomodo impii sepulcrum Domini ruderibus et simulacris superpositis obtexerant.</hi> </head>
<p>Quippe impii quondam homines, seu potius universum
daemonum genus, impiorum hominum opera,
venerandum illud immortalitatis monumentum tenebris
atque oblivione penitus involvere studuerant.
<pb n="0056C"/>
Illud, inquam, monumentum, ad quod angelus olim
e coelo delapsus admirabili luce radians, saxum revolverat
ex animis eorum qui vere saxei erant, et
qui viventem Christum inter mortuos adhuc jacere
arbitrabantur: felicem nuntium afferens mulieribus,
et incredulitatis lapidem a mentibus earum removens,
ut opinionem de vita ejus qui ab illis quaerebatur
adstrueret. Hanc igitur salutarem speluncam,
impii quidam ac profani homines funditus abolere in
animum induxerant, stulte admodum opinati se
hoc modo veritatem esse occultaturos. Itaque non
sine summo labore, plurima humo aliunde advecta
aggestaque totum locum opplevere. Quem cum mediocri
altitudine extulissent et lapide constravissent,
sub hac tanta congerie sacram speluncam obtexerunt.
<pb n="0056D"/>
Dehinc perinde ac si nihil amplius ipsis superesset,
supra illud solum, infaustum prorsus animarum sepulcrum
exstruxerunt, obscuram mortuorum simulacrorum
cavernam in honorem lascivi daemonis quem
Venerem vocant aedificantes: ubi execranda sacrificia
super profanis et impuris altaribus offerebant.
Id enim quod instituerant, ita demum se perfecturos
esse opinabantur, si impuris hujusmodi sordibus salutarem
speluncam obruissent. Miseri enim illud intelligere
non poterant, fieri omnino non posse, ut qui
de morte victoriam retulisset, hoc ipsorum facinus
occultum relinqueret: quemadmodum nec fieri potest,
ut sol supra terras radians, et consuetum in
coelo cursum peragens, totius generis humani notitiam
<pb n="0057A"/>
subterfugiat. Quippe Servatoris nostri potentia
longe praestantiori luce resplendens, nec ut sol corpora,
sed animos hominum illustrans, totum jam
terrarum orbem radiis implebat. Sed nihilominus ea
quae impii ac profani homines adversus veritatem
machinati fuerant, longo temporis spatio permanserunt.
Nec ullus ex praesidibus, aut ex ducibus, aut
ex ipsis etiam imperatoribus, qui ad tantum scelus
evertendum idoneus foret, inventus est praeter unum
Deo omnium regi acceptissimum principem. Qui divino
animatus Spiritu, cum supra memoratum locum,
omnibus purgamentis ac sordibus ab adversariis
fraudulenter obstructum, et oblivioni penitus traditum
esse indigne ferret, nec improbitati eorum qui
id moliti fuerant cedendum esse arbitraretur, Dei
<pb n="0057B"/>
adjutoris sui numine invocato, purgari praecepit:
ratus eam maxime soli partem, quam adversarii
contaminassent, sua opera ac ministerio divina frui
magnificentia oportere. Simul atque hoc ab imperatore
praeceptum est, continuo opera illa ad fraudem
comparata, e sublimi ad solum dejecta sunt, et aedificia
ad decipiendos homines constructa, cum ipsis
statuis ac daemonibus diruta sunt ac dissipata.</p>
</div2>

<div2>
          <head>CAPUT XXVII. <hi>Quomodo Constantinus templi materiam ac rudera longissime projici mandavit.</hi> </head>
<p>Neque tamen hic conquievit imperatoris alacritas.
Sed praeterea tolli ruta caesa, et quam longissime
extra fines regionis projici mandavit. Quod itidem
praeceptum protinus executioni mandatum est. Hucusque
<pb n="0057C"/>
vero progressus imperator, nequaquam sibi
satisfecit. Sed, divino quodam aestu incitatus, jussit
ut loco altissime effosso, solum ipsum utpote daemonum
piaculis contaminatum, simul cum egesta humo
quam longissime exportaretur.</p>
</div2>

<div2>
          <head>CAPUT XXVIII. <hi>Manifestatio sanctissimi sepulcri.</hi> </head>
<p>Nec mora; istud quoque, ut jussum erat, impletum
est. Postquam aliud solum, locus scilicet qui in imo
erat, apparuit; tunc vero ipsum augustum sanctissimumque
dominicae resurrectionis monumentum
praeter omnium spem refulsit; et spelunca illa quae
sancta sanctorum vere dici potest, resurrectionis
Servatoris nostri quamdam expressit similitudinem,
<pb n="0057D"/>
cum post situm ac tenebras quibus obtecta fuerat,
rursus in lucem prodiit, et miraculorum quae ibi
quondam gesta fuerant, historiam iis qui ad spectandum
confluxerant manifestissime videndam exhibuit;
rebus ipsis quae omni voce clarius sonant, Servatoris
nostri resurrectionem testata.</p>
</div2>

<div2>
          <head>CAPUT XXIX. <hi>Quomodo de construenda ecclesia ad praesides et ad Macarium episcopum litteras dedit.</hi> </head>
<p>His ad hunc modum gestis, confestim imperator
emissis constitutionibus et liberali sumptu suppeditato,
circa salutarem speluncam Deo dignum templum
regali magnificentia exstrui jubet. Quippe jam
pridem hoc apud se constituerat, idque quod erat futurum,
<pb n="0058A"/>
divina quadam alacritate praeviderat. Ac
rectoribus quidem provinciarum per Orientem praecepit
ut, impensis copiose subministratis, ingens
amplumque et magnificum opus illud efficerent.
Ad episcopum vero qui tunc temporis Hierosolymorum
regebat ecclesiam ejusmodi litteras dedit, quibus
salutaris fidei doctrinam apertissimis verbis adstruebat,
ita scribens:</p>
</div2>

<div2>
          <head>CAPUT XXX. <hi>Constantini ad Macarium epistola de aedificatione Martyrii Servatoris nostri.</hi> </head>
<p> <note>(Hanc epistolam hoc et duo seq. cap. complectentem
videsis infra)</note>.</p>
</div2>

<div2>
          <head>CAPUT XXXIII. <hi>Quomodo ecclesia Servatoris extructa fuerit, quam prophetae novam Hierusalem appellaverant.</hi> </head>

<pb n="0058B"/>
<p>Et haec quidem ab imperatore scripta sunt. Caeterum
effectus verba ipsa statim subsecutus est: et in
ipso Servatoris nostri martyrio nova fabricata est
Hierusalem, ex adverso veteris illius celeberrimae,
quae post nefariam Domini caedem ultimam vastitatem
experta, pro incolarum impietate poenas persolverat.
Contra hanc igitur imperator tropaeum victoriae,
quam Servator noster de morte retulerat, ambitioso
cultu erexit. Atque haec forsitan fuerit recens illa
ac nova Hierusalem, prophetarum vaticiniis praedicata,
de qua in sacris voluminibus tot praeconia ab
ipso divino Spiritu pronuntiata leguntur. Primum
igitur sacram illam speluncam, utpote totius operis
caput, exornavit: divinum scilicet monumentum,
<pb n="0058C"/>
juxta quod olim coelesti luc√© radians Angelus, regenerationem
quae per Servatorem ostendebatur, omnibus
nuntiaverat.</p>
</div2>

<div2>
          <head>CAPUT XXXIV. <hi>Descriptio fabricae sancti sepulcri.</hi> </head>
<p>Hoc, inquam, monumentum tamquam totius operis
caput, imperatoris magnificentia eximiis columnis et
maximo cultu primum omnium decoravit, et cujusquemodi
ornamentis illustravit.</p>
</div2>

<div2>
          <head>CAPUT XXXV. <hi>Descriptio atrii et porticuum.</hi> </head>
<p>Transgressus inde est ad vastissimum locum libero
patentem coelo. Cujus solum splendido lapide constravit,
<pb n="0058D"/>
longissimis undique porticibus ad tria latera
additis.</p>
</div2>

<div2>
          <head>CAPUT XXXVI. <hi>Descriptio parietum tectique et ornatus atque inaurationis ipsius Basilicae.</hi> </head>
<p>Quippe lateri illi quod e regione speluncae positum
solis ortum spectabat, conjuncta erat basilica; opus
plane admirabile, in immensam altitudinem elatum,
et longitudine ac latitudine maxima expansum.
Cujus interiora quidem versicoloribus marmoris
crustis obtecta sunt: exterior vero parietum superficies,
politis lapidibus probe inter se vinctis decorata,
eximiam quamdam pulchritudinem, nihilo inferiorem
marmoris specie, praeferebat. Ad culmen
<pb n="0059A"/>
vero et cameras quod attinet, exteriora quidem tecta
plumbo tamquam firmissimo quodam munimento ad
hibernos imbres arcendos obvallavit. Interius autem
tectum sculptis lacunaribus consertum, et instar
vasti cujusdam maris compactis inter se tabulis per
totam basilicam dilatatum, totumque auro purissimo
coopertum, universam basilicam velut quibusdam
radiis splendere faciebat.</p>
</div2>

<div2>
          <head>CAPUT XXXVII. <hi>Descriptio geminarum utrinque porticuum et trium portarum orientalium.</hi> </head>
<p>Porro ad utrumque latus geminae porticus, tam
subterraneae quam supra terram eminentes, totius
basilicae longitudinem aequabant, quarum concamerationes
auro perinde variatae sunt. Ex his quae in
<pb n="0059B"/>
fronte basilicae erant, ingentibus columnis fulciebantur:
quae vero interiores, pessis magno cultu extrinsecus
ornatis sustinebantur. Portae tres ad orientem
solem apte dispositae introeuntium turbam exceperunt.</p>
</div2>

<div2>
          <head>CAPUT XXXVIII. <hi>Descriptio hemisphaerii et duodecim columnarum cum crateribus.</hi> </head>
<p>E regione harum portarum erat hemisphaerium,
quod totius operis caput est, usque ad culmen ipsius
basilicae protentum. Cingebatur id duodecim columnis,
pro numero sanctorum Servatoris nostri apostolorum.
Quarum capita maximis crateribus argenteis
erant ornata, quos imperator tamquam pulcherrimum
donarium Deo suo dicaverat.</p>
</div2>

<div2>
          <head>CAPUT XXXIX. <hi>Descriptio atrii, exhedrarum et vestibulorum.</hi> </head>

<pb n="0059C"/>
<p>Hinc ad eos aditus qui ante templum sunt progredientibus,
aream interposuit. Erant autem in eo loco
primum atrium, deinde porticus ad utrumque latus,
ac postremo portae atrii. Post has totius operis vestibula
in ipsa media platea in qua forum est rerum
venalium, ambitioso cultu exornata, iter forinsecus
agentibus, aspectum earum rerum quae intus cernebantur
non sine quodam stupore exhibebant.</p>
</div2>

<div2>
          <head>CAPUT XL. <hi>De numero donariorum.</hi> </head>
<p>Hoc igitur templum tamquam salutiferae resurrectionis
<pb n="0059D"/>
testimonium imperator exstruxit, et magnifico
planeque regio apparatu decoravit. Nec dici potest
quot quantisque ornamentis ac donariis, partim ex
auro et argento, partim ex gemmis, illud diversimode
venustavit. Quorum apparatum summo artificio
elaboratum, et magnitudine, et numero, et varietate
insignem, hic singillatim exponere haud vacat.</p>
</div2>

<div2>
          <head>CAPUT XLI. <hi>De aedificatione Ecclesiae apud Bethlehem et in monte Olivarum.</hi> </head>
<p>Alia quoque ejusdem regionis loca duabus sacris
speluncis nobilitata ambitioso cultu exornare aggressus
est. Et speluncam quidem illam in qua Servator
noster divinam praesentiam suam primum
<pb n="0060A"/>
exhibuit, et in carne nasci sustinuit, imperator convenienti
honore affecit. In altera vero spelunca, ascensionis
dominicae quae in montis vertice olim contigerat,
memoriam honoravit. Atque haec loca magnifico
cultu exornans, simul nomen matris suae,
cujus opera ac ministerio tantum bonum humano
generi procurabatur, ad aeternam posterorum memoriam
consecravit.</p>
</div2>

<div2>
          <head>CAPUT XLII. <hi>Quomodo Helena Augusta Constantini mater, Bethlehem orandi causa profecta, has Ecclesias aedificavit.</hi> </head>
<p>Nam, cum illa debitum piae affectionis munus Deo
omnium Regi persolvere decrevisset, et pro filio suo
tanto scilicet imperatore, ac pro filiis ejus Caesaribus
Deo carissimis, nepotibus suis, gratias cum supplicationibus
<pb n="0060B"/>
agendas sibi esse statuisset, quamvis
affecta jam aetate, tamen juvenili animo properavit,
mulier singulari prudentia, ut terram veneratione
dignam perlustraret, et Orientis provincias, urbesque
ac populos cum regali quadam sollicitudine ac providentia
inviseret. Postquam vero Servatoris nostri
vestigia debito cultu venerata est, prout olim propheticus
sermo praedixerat: Adoremus, inquit, in
loco ubi steterunt pedes ejus, continuo pietatis suae
fructum posteris etiam dereliquit.</p>
</div2>

<div2>
          <head>CAPUT XLIII. <hi>Rursus de Ecclesia Bethlehemitica.</hi> </head>
<p>Etenim Deo quem adoraverat duo statim templa
dedicavit: alterum ad speluncam in qua natus est
<pb n="0060C"/>
Dominus; alterum in eo monte ex quo in coelum
ascenderat. Nam et Emmanuel, quod est nobiscum
Deus, sub terra pro nobis nasci sustinuit, et locus
nativitatis ipsius Bethlehem ab Hebraeis est appellatus.
Ideoque Dei amantissima Augusta, deiparae Virginis
partum eximiis monumentis ornavit, sacram
illam speluncam omni cultus genere illustrans. Nec
multo post imperator eamdem Domini nativitatem
regalibus donariis honoravit, variis ex auro et argento
monumentis, velisque acu pictis, matris suae
cumulans magnificentiam. Praeterea imperatoris quidem
mater in memoriam ascensionis Christi omnium
Servatoris, in monte Olivarum sublimia exstruxit
aedificia, in ipso montis vertice sacram erigens aedem
cum templo. Hic porro Servatorem omnium Christum,
<pb n="0060D"/>
arcanis mysteriis discipulos suos in ipsa spelunca
initiasse verax testatur historia. Imperator
vero hoc etiam in loco, variis ornamentis ac donariis
summum omnium Regem veneratus est. Atque
haec duo augusta ac pulcherrima monumenta, immortali
memoria digna in duabus sacris speluncis,
Helena Augusta, religiosi imperatoris mater religiosissima,
piae devotionis argumenta Deo Servatori suo
dedicavit, cum filius imperialis potentiae subsidium
ei conferret. Nec multo post grandaeva mulier dignum
laboribus suis praemium retulit. Nam, cum totum vitae
suae tempus usque ad prima senectutis limina in
summa felicitate traduxisset, et divinorum mandatorum
uberes fructus tum verbis tum operibus protulisset,
<pb n="0061A"/>
ac propterea vitam doloris expertem cum
summa mentis et corporis sanitate peregisset, tandem
exitum pietati suae convenientem et mercedem
bonorum operum in hac etiam vita a Deo consecuta
est.</p>
</div2>

<div2>
          <head>CAPUT XLIV. <hi>De magnitudine animi et beneficentia Helenae.</hi> </head>
<p>Quippe dum totum Orientem cum regali magnificentia
peragrat, tum civitatibus, tum privatis qui
ipsam adibant, innumera beneficia acervatim contulit,
innumera quoque militaribus numeris liberali
manu distribuit. Pauperibus autem ac nudis et omni
ope ac solatio destitutis quamplurima donavit, illis
pecuniam, his vestem, ad tegendam corporis nuditatem
prolixe suppeditans. Alios item vinculis, aut
<pb n="0061B"/>
metallorum aerumnis afflictos exsolvit; quosdam violentia
potentiorum oppressos liberavit; nonnullos
etiam ab exilio revocavit.</p>
</div2>

<div2>
          <head>CAPUT XLV. <hi>Quomodo Helena in ecclesiis religiose versata sit.</hi> </head>
<p>Hujusmodi operibus cum magnam sibi gloriam
comparasset, pietatem erga Deum minime neglexit:
nam et assidue, cunctis videntibus, in ecclesiam
ventitabat, et sacras aedes eximiis ornamentis decorabat,
ne minimarum quidem urbium sacella despiciens.
Itaque videre erat mulierem prorsus admirabilem,
modesto ac decenti habitu una cum reliqua
multitudine versantem, suamque erga Deum religionem
omni piorum operum genere declarantem.</p>
</div2>

<div2>
          <head>CAPUT XLVI. <hi>Quomodo octogenaria, testamento facto, e vita decessit.</hi> </head>

<pb n="0061C"/>
<p>Jam vero cum satis longo vitae spatio decurso ad
feliciorem sortem vocaretur, annum aetatis agens
circiter octogesimum, in ipso mortis confinio posita,
testamento facto, ultimam voluntatem declaravit,
haeredem relinquens unicum filium, solum imperatorem
ac dominum orbis terrarum, cum filiis nobilissimis
Caesaribus nepotibus suis. Quorum singulis,
bona quae per universum orbem possidebat, divisit.
In hunc modum, testamento facto, diem ultimum
clausit, praesente et adstante ipsi tali tantoque filio,
et omni obsequiorum genere matrem fovente, manusque
ejus amplectente. Adeo ut nequaquam mori
mulier beatissima, sed potius caducam hanc vitam
<pb n="0061D"/>
cum immortali vita commutare, recte sentientibus
videretur. Anima igitur illius in incorruptibilem et
angelicam substantiam reformata, ad Deum Servatorem
suum assumpta est.</p>
</div2>

<div2>
          <head>CAPUT XLVII. <hi>Quomodo Constantinus matrem deposuit et qualiter illam coluit dum viveret.</hi> </head>
<p>Cadaver autem ipsius honore haudquaquam vulgari
affectum fuit. Nam cum ingenti satellitum numero
in regiam urbem pervectum, ibidem in regali
monumento depositum est. Hoc modo imperatoris
mater vivendi finem fecit; mulier sempiterna memoria
dignissima, tum ob religiosos actus quibus enituit,
<pb n="0062A"/>
tum ob praestantissimum illum et admirabilem foetum
qui ex illa ortus est. Quem quidem ob caeteras res,
maxime vero ob pietatem in matrem, beatum convenit
praedicare. Quippe illam, cum antea Dei cultrix
non esset, tam piam ac religiosam praestitit, ut a
communi omnium Servatore instituta fuisse videretur.
Regalibus autem honoribus ita eamdem ornavit,
ut in omnibus provinciis, tum a paganis, tum a militibus
Augusta et imperatrix nuncuparetur, et aurei
nummi ejus imagine signarentur. Quinetiam thesaurorum
regalium potestatem ei Constantinus concesserat,
quibus pro arbitrio et ex animi sui sententia,
prout libitum esset uteretur. Nam et in hac parte matrem
suam conspicuam et beatam omnium judicio
reddidit. Quocirca ex iis quae ad memoriam illius
<pb n="0062B"/>
illustrandam pertinent, non immerito haec etiam assumpsimus,
quae imperator pro singulari sua pietate
in honorem matris suae gessit, dum divinis obtemperat
legibus, quae filiis debita in parentes officia injungunt.
Hujusmodi pulcherrima opera in Palaestina
imperator, uti diximus, exstruxit. Sed et in reliquis
provinciis novas a fundamentis aedificans ecclesias,
multo augustiores quam quae antea erant effecit.</p>
</div2>

<div2>
          <head>CAPUT XLVIII. <hi>Quomodo Constantinopoli martyria construxit, omnemque idolorum cultum abolevit.</hi> </head>
<p>Cum vero civitatem nominis sui ad summam gloriam
extollere instituisset, plurimis eam oratoriis
exornavit, amplissimisque martyriis et splendidissimis
aedibus, partim in suburbiis, partim in ipsa civitate
<pb n="0062C"/>
constructis. Atque hoc modo simul martyrum
honoravit memoriam, simul civitatem suam ipsi
martyrum Deo consecravit. Totus denique sapientia
Dei exaestuans, urbem illam quam appellatione nominis
sui insignire decreverat, omni idolorum cultu
usque adeo vacuam esse voluit, ut nusquam in illa
falsorum numinum simulacra in templis colerentur;
ac ne arae quidem victimarum cruore contaminatae,
nec hostiae igne consumptae cernerentur, nec daemonum
festivitates, nec quidquam eorum quae apud superstitiosos
vulgata sunt ibidem ageretur.</p>
</div2>

<div2>
          <head>CAPUT XLIX. <hi>Signum crucis in palatio, et imago Danielis in fontibus.</hi> </head>
<p>Vidisses igitur in fontibus qui sunt in medio foro,
<pb n="0062D"/>
boni pastoris imagines, divinorum oraculorum peritis
notissimas, Danielis item effigiem una cum leonibus
aere expressam, et auri bracteis refulgentem. Tantus
porro divini numinis amor imperatoris animum occupaverat,
ut in totius palatii eminentissimo cubiculo,
in maxima tabula, quae in medio lacunaris
inaurati expansa est, signum dominicae passionis ex
auro pretiosisque lapidibus elaboratum infixerit. Atque
hoc tanquam praesidium ac tutelam imperii piissimus
princeps statuisse mihi videtur.</p>
</div2>

<div2>
          <head>CAPUT L. <hi>De ecclesiis quas Nicomediae et alibi exstruxit.</hi> </head>
<p>His igitur ornamentis civitatem nominis sui decoravit.
<pb n="0063A"/>
Urbem vero primariam Bithyniae, pulcherrimae
et magnificentissimae ecclesiae monumento exornavit,
erectis proprio sumptu in honorem Servatoris sui,
eo etiam in loco tropaeis victoriae quam de hostibus
et de adversariis Dei retulerat. In reliquis etiam provinciis,
praecipuas ac nobilissimas quasque urbes
oratoriorum magnificentia illustravit: exempli gratia
urbem totius Orientis metropolim, quae ab Antiocho
nomen traxit. In qua tamquam in vertice omnium
ejus regionis provinciarum, singulare quoddam opus,
seu amplitudinem, seu decorem spectes, Deo consecravit.
Quippe universum templum longissimo extrinsecus
ambitu circumscripsit. Interius vero basilicam
ipsam ad summam erexit altitudinem; figura
quidem octaedri constructam, plurimis vero circumquaque
<pb n="0063B"/>
cubiculis et exhedris, et tam subterraneis
locis quam solariis undique circumdatam. Quam
quidem basilicam auro plurimo et aere, aliisque pretiosis
speciebus copiosissime exornavit.</p>
</div2>

<div2>
          <head>CAPUT LI. <hi>Quod in loco dicto Mambre ecclesiam aedificavit.</hi> </head>
<p>Et haec quidem sunt praestantissima monumenta,
quae imperator Deo consecravit. Cum autem didicisset
illum ipsum Servatorem, qui nuper in terris versatus
fuisset, jampridem viris quibusdam Dei amantissimis
praesentiam Divinitatis suae in Palaestina
exhibuisse juxta Quercum quae dicitur Mambre, illic
etiam basilicam aedificari praecepit. Proinde ad rectores
quidem provinciarum missa est imperatoris auctoritas,
datis ad singulos litteris quibus jubebatur ut
<pb n="0063C"/>
injunctum sibi opus ad exitum perducere maturarent.
Nobis vero qui hanc historiam scribimus, plenam
sapientiae direxit praedicationem. Cujus exemplum,
hoc loco mihi inserendum videtur, quo principis
Dei amantissimi cura ac diligentia certius possit
agnosci. Exprobrans igitur nobis ea quae in memorato
loco geri acceperat, haec ad verbum scripsit.</p>
</div2>

<div2>
          <head>CAPUT LII. <hi>Constantini epistola ad Macarium de Mambre.</hi> </head>
<p>(Hanc epistolam, hoc et sequenti capite contentam, videsis
infra).</p>
</div2>

<div2>
          <head>CAPUT LIV. <hi>Fana et simulacra ubique diruta.</hi> </head>
<p>Haec omnia imperator ad gloriam salutiferae Christi
<pb n="0063D"/>
virtutis omni studio peragebat, ac Deum quidem
Servatorem suum hac ratione colere non cessabat.
Gentilium vero superstitiosum errorem omnibus
modis studebat convincere. Itaque quorumdam in urbibus
fanorum vestibula nudabantur, valvis jussu
imperatoris orbata; aliorum tectum corrumpebatur,
tegulis amotis. Nonnullorum veneranda ex aere simulacra,
quae error majorum multis jam annis magnifice
jactabat, per fora urbis ab imperatore cognominatae
omnium oculis subjecta sunt. Adeo ut ad
ludibrium et contumeliam spectantium paterent expositi,
hic Pythius Apollo, illic Sminthius, et in ipso
quidem circo tripodes Delphici; Musae autem Heliconides
in palatio. Denique civitas illa imperatori cognominis,
<pb n="0064A"/>
tota passim repleta est signis aeneis, quae
eleganti opere elaborata, per singulas provincias
olim dedicata fuerant. Quibus cum homines morbo
erroris oppressi, longo temporis spatio centenas victimas
et holocausta incassum perinde ac diis immolavissent,
sero tandem sapere didicerunt, postquam
imperator iisdem ad risum et oblectamentum spectantium
uti coepit. Simulacra vero ex auro fabrefacta,
alio quodam ultus est modo. Nam, quoniam imperitam
hominum multitudinem, infantium instar, hujusmodi
erroris larvas ex auro argentoque fabrefactas
frustra contremiscere cognoverat, eas e medio tollendas
esse censuit; quippe quae velut fragmenta
quaedam lapidum essent, ante pedes hominum in
mediis tenebris ambulantium projecta, planumque
<pb n="0064B"/>
deinceps et aequabile iter viae regiae cunctis esse aperiendum.
Quae cum apud se reputasset, non militari
manu, nec exercitu ad haec reprimenda sibi opus
esse existimavit; sed unus aut alter ex familiaribus,
ad hoc munus ei suffecerunt, quos ille solo propemodum
nutu in omnes provincias direxit. At illi et
imperatoris pietate, et sua ipsorum erga Deum religione
confisi, per confertissimam turbam et per numerosam
plebem iter facientes, passim per urbes
et agros vetustum errorem aboleverunt. Ac primum
quidem sacerdotes ipsos, non sine risu ac dedecore
ex obscuris quibusdam recessibus deos suos proferre
jubebant. Dehinc eosdem deos exteriore nudantes
cultu, interiorem deformitatem quae sub picta
latebat effigie, omnium conspectui subjiciebant. Postremo
<pb n="0064C"/>
abrasa utiliore materia et in ignem conjecta
atque conflata, ipsi quidem id quod commodum ac
necessarium esse videbatur, sepositum reservabant.
Quidquid vero superfluum ac prorsus inatile erat, ad
perpetuam opprobrii memoriam superstitiosis reliquerunt.
Aliud etiam praestitit princeps omni admiratione
dignus. Eodem enim tempore quo mortuorum
simulacra ex pretiosa materia confecta, eo quem
diximus modo spoliabantur, caeteraque ex aere fabrefacta
erant, convehenda curavit. Itaque dii illi delirantibus
Graecorum fabulis celebrati, circumjectis restibus
vincti trahebantur.</p>
</div2>

<div2>
          <head>CAPUT LV. <hi>Eversio fani apud Aphaca in Phoenice, et impudicitiae abolitio.</hi> </head>

<pb n="0064D"/>
<p>Posthaec imperator velut lucidissimam facem ex
specula quadam attollens, undique regalibus oculis
circumspiciebat, sicubi forte aliquae adhuc erroris reliquiae
abditae superessent. Ac veluti Aquila pennis in
coelum usque subvecta, cum acutissimo visu praedita
sit, ea quae in terris longissime distant, ex sublimi
facile despicit; sic ille, dum in pulcherrimae urbis suae
palatio versatur, perniciosam quamdam animarum decipulam
in Phoenice latere, tamquam e specula prospexit.
Lucum scilicet ac templum, quod non in media
urbe, nec in foro aut plateis positum erat, cujusmodi
multa visuntur in civitatibus ornamenti causa ambitiose
aedificata; sed devium, procul a triviis et publico
<pb n="0065A"/>
calle, foedissimo daemoni quem Venerem appellant,
in parte verticis Libani montis apud Aphaca
consecratum. Erat illic schola quaedam nequitiae, omnibus
impuris hominibus, et qui corpus suum omni
licentia corruperant, aperta. Quippe effeminati quidam,
et foeminae potius dicendi quam viri, abdicata
sexus sui gravitate, muliebria patientes, daemonem
placabant. Adhaec illegitimi mulierum concubitus et
adulteria, foedaque ac nefaria flagitia in eo templo
tamquam in loco ab omni lege ac rectore vacuo,
peragebantur. Nec quisquam erat qui ea quae illic gerebantur
observaret, propterea quod nemo vir gravis
ac modestus eo accedere audebat. At non etiam imperatorem
maximum latere potuerunt quae ibi perpetrabantur
scelera. Sed cum ea ipsemet imperatoriae
<pb n="0065B"/>
providentiae oculo inspexisset, hujusmodi templum
indignum censuit quod solis radiis illustraretur.
Proinde illud una cum simulacris ac donariis totum
funditus everti jussit. Confestim igitur protervi erroris
machinamenta imperatoris praecepto dissipata
sunt, militibus ad purgandum locum operam suam
praestantibus. Et qui lasciviae antea dediti fuerant,
imperatoris minis conterriti, modeste se gerere didicerunt.
Pari modo superstitiosi Gentiles illi, qui sibi
multum sapere videntur, modestius agere sunt
edocti. Qui quidem etiam ipsi suam stultitiam ac vanitatem
reipsa didicerunt.</p>
</div2>

<div2>
          <head>CAPUT LVI. <hi>Destructio templi Aesculapii Aegis.</hi> </head>
<p>
            <pb n="0065C"/>Nam cum maximus ac vulgatissimus superstitionis
error circa illum Ciliciae daemonem vanissimos homines
occupasset, ac prope infiniti eum tamquam servatorem
ac medicum admirarentur; quippe qui nunc in
templo dormientibus appareret, nunc morbos aegrotantium
curaret (erat tamen ille revera seductor animarum,
utpote qui homines decipi faciles, a vero
Servatore abductos ad falsum impietatis errorem
pertraheret) imperator pro more atque instituto suo:
quippe qui zelatorem ac vere Servatorem Deum sibi
colendum proposuerat, hoc etiam templum solo
aequari praecepit. Nec mora, ad unum imperatoris
nutum humi jacuit manu militari subversum templum,
quod nobiles philosophi tantopere suspexerant:
<pb n="0065D"/>
et una cum templo ille ipse qui intus latitabat,
non daemon aut Deus, sed deceptor quidam animarum,
qui longissimi temporis spatio homines in fraudem
induxerat. Sic igitur ille qui malis et calamitatibus
alios liberaturum se esse spondebat, nullum ipse sibi
remedium reperit quo sese tueretur; non magis quam
cum fulmine percussum eum fuisse fabulae fingunt.
At non item fabulosa fuerunt imperatoris nostri facinora
Deo imprimis accepta; sed per manifestissimam
ipsius Servatoris vim atque virtutem, hoc templum
una cum caeteris radicitus eversum est, adeo ut pristinae
insaniae ne vestigium quidem ullum ibidem remanserit.</p>
</div2>

<div2>
          <head>CAPUT LVII. <hi>Quomodo gentiles damnatis simulacris Deum agnoverunt.</hi> </head>

<pb n="0066A"/>
<p>Itaque quotquot antea superstitioso daemonum cultui
addicti fuerant, cum errorem suum confutatum
oculis suis viderent, et omnium ubique templorum
ac simulacrorum vastitatem intuerentur, alii ad salutarem
Christi doctrinam se conferebant; alii, licet
idem facere nollent, majorum tamen caeremonias utpote
vanas atque inanes condemnabant; et quos antea
pro diis habuissent deridebant. Quidni vero ita
sentirent, cum sub externa simulacrorum specie tantam
intus latentem spurcitiem cernerent. Nam aut
cadaverum ossa, aut aridae calvariae suberant, impostorum
fraude subreptae, aut sordidi panni turpi
<pb n="0066B"/>
immunditia referti, aut denique foeni ac stipulae acervus. Quae cum in penetralibus simulacrorum anima
carentium congesta aspicerent, et suam et parentum
suorum summam dementiam incusabant: maxime
cum animadverterent, in suis illis adytis, atque in
ipsis simulacris nullum esse intus habitantem, non
daemonem oracula fundentem, non Deum praedicentem
futura, quemadmodum sibi antea persuaserant,
immo ne obscurum quidem ac tenebrosum spectrum.
Atque idcirco quodvis vel obscurissimum antrum et
abditissimi quique recessus, iis qui ab imperatore
missi erant facile patuerunt, adita quinetiam et inaccessa
prius loca, ipsaque templorum penetralia,
militum vestigiis terebantur, ex quo deprehensa
et cunctorum oculis exposita est caecitas mentis,
<pb n="0066C"/>
quae Gentiles omnes jampridem involutos tenebat.</p>
</div2>

<div2>
          <head>CAPUT LVIII. <hi>Quomodo apud Heliopolim destructo Veneris fano, primus ecclesiam construxit.</hi> </head>
<p>Atque haec inter praeclara imperatoris facinora merito
recenseantur, sicut et illa quae singillatim in
variis provinciis constituit. Cujusmodi illud est quod
in urbe Phoenices Heliopoli ab eo gestum vidimus.
Qua in urbe Gentiles quidem qui obscoenam libidinem
deae Veneris vocabulo afficiunt, uxoribus ac filiabus
suis stupri impune admittendi licentiam concesserant.
Nunc vero nova lex ab imperatore directa
est plena modestiae, qua cavetur ne quidquam eorum
quae prius in more posita erant, in posterum praesumatur.
<pb n="0066D"/>
Atque his rursus scriptas misit institutiones,
utpote hanc praecipue ob causam a Deo destinatus, ut
universos mortales temperantiae praeceptis imbueret.
Quocirca ne ad hos quidem concionari per litteras
dedignatus est, exhortans ut ad cognitionem Dei celeriter
accederent. Statimque facta dictis consentanea
ibidem adjecit, constructa eo etiam in loco Christiani
cultus ingenti basilica. Adeo ut quod ab ultima usque
hominum memoria nullibi fuerat auditum, tunc primum
opere ipso completum sit, et civitas hominum
superstitioso daemonum cultui addictorum, Ecclesiam
Dei et presbyteros ac diaconos habere meruerit, et
episcopus summo omnium Deo consecratus, ejus loci
hominibus praefuerit. Ad haec imperator provida mente
<pb n="0067A"/>
prospiciens ut quamplurimi ad fidem Christi accederent,
plurima ibidem ad sublevandos pauperes largitus
est; hac etiam ratione ad salutarem doctrinam
homines alliciens atque invitans, ac tantum non
verba ipsa proferens Pauli dicentis, sive per occasionem,
sive per veritatem Christus annuntietur.</p>
</div2>

<div2>
          <head>CAPUT LIX. <hi>De tumultu Antiochiae propter Eustathium excitato.</hi> </head>
<p>Verum enimvero cum ob haec omnes in summa hilaritate
vitam agerent, et Ecclesia Dei apud cunctas
ubique gentes omnibus modis extolleretur, rursus
daemonis livor qui bonis semper insidias struit, adversus
tantam rerum nostrarum felicitatem coepit insurgere,
ratus imperatorem tumultibus nostris et insolentia
exasperatum, alienato tandem erga nos animo
<pb n="0067B"/>
fortassis futurum. Maximo igitur incendio conflato,
Antiochenorum Ecclesiam tragicis quibusdam calamitatibus
implevit, adeo ut parum abfuerit quin tota
funditus civitas subverteretur; quippe cum populus
quidem Ecclesiae duas in partes divisus esset, reliqua
autem civitas simul cum magistratibus ac militibus,
hostili modo inter se dissideret. Ventumque esset ad
gladios, nisi divina providentia et imperatoris metus
plebis impetum repressissent. Atque hic rursus principis
clementia, instar Servatoris et animorum medici,
aegris hominibus medicinam orationis adhibuit.
Quippe unum ex iis quos circa se spectatos habebat,
comitis honore decoratum, hominem fidelissimum,
eo misit, plebem quasi legatione blanda compellans.
Aliisque super alias scriptis litteris hortatus est eos
<pb n="0067C"/>
ut paci studerent, docens qua ratione divinae religioni
congruentia gererent. Ac tandem iis persuasit,
excusavitque eos in suis litteris, asserens se coram
audiisse ipsum qui totius seditionis auctor fuisset. Atque
has ejus epistolas non vulgari doctrina et utilitate
refertas, hoc loco apposuissem, nisi reis ignominiae
notam inurerent. Quocirca has quidem inpraesentia
omittam, quippe qui malorum memoriam
haudquaquam renovare decreverim; eas vero solas
hic inseram quas ille de aliorum pace et concordia
gaudens et gratulans conscripsit. Quibus quidem litteris
hortatur eos, ut alterius loci antistitem, cujus
interventu pacem inter se fecissent, nequaquam sibi
vindicare velint; sed potius juxta Ecclesiae ritum,
eum episcopum eligant, quem ipse communis omnium
<pb n="0067D"/>
Servator designaverit. Scribit autem tum ad populum,
tum ad episcopos haec quae sequuntur.</p>
</div2>

<div2>
          <head>CAPUT LX. <hi>Tres epistolae Constantini: prima ad Antiochenos ne Eusebium Caesarea abstraherent; secunda ad Eusebium. Quod Antiochiam recusaverit; tertia ad Synodum Antiochenam, ne Eusebium a Caesarea abstrahatur.</hi> </head>
<p>
            <note>(Hac epistolas, hoc et duab. seq. capit. contentas, videsis
infra)</note>.</p>
</div2>

<div2>
          <head>CAPUT LXIII. <hi>Quomodo haereses exscindere studuerit.</hi> </head>
<p>Haec imperator praesulibus Ecclesiarum praecipiens,
hortabatur eos ut ad laudem divinae religionis propagandam
cuncta agerent. Postquam vero, sublatis e
<pb n="0068A"/>
medio dissensionibus, Ecclesiam Dei ad concordiam
et unanimem doctrinae concentum revocavit, inde
transgressus, aliud impiorum genus, utpote pestilens
humani generis venenum, abolendum esse censuit.
Erant hi perniciosi quidam homines qui sub falsa
modestiae et gravitatis specie urbes vastabant. Quos
pseudoprophetas et rapaces lupos alicubi Servator
appellat his verbis: Cavete a falsis prophetis qui
venient ad vos in vestimentis ovium, intus autem sunt
lupi rapaces. Ex fructibus eorum cognoscetis eos. Igitur,
misso ad provinciarum praesides praecepto, hujusmodi
hominum genus abegit ac fugavit. Praeter ipsam
autem legem, imperator salutarem quoque institutionem
ad eos nominatim direxit, exhortans homines
ut quantocius poenitentiam agerent, Ecclesiam enim
<pb n="0068B"/>
Dei ipsis portum salutis fore. Audi ergo quomodo in
suis ad eos litteris concionatur.</p>
</div2>

<div2>
          <head>CAPUT LXIV. <hi>Constantini constitutio adversus haereticos.</hi> </head>
<p>
            <note>(Hanc constitutionem, hoc et seq. cap. contentam, videsis
infra.)</note>
          </p>
</div2>

<div2>
          <head>CAPUT LXVI. <hi>Quomodo nefariis libris apud haereticos repertis, plurimi eorum ad Catholicam redierint Ecclesiam.</hi> </head>
<p>Hoc igitur modo haereticorum cubilia imperiali
praecepto dissipata sunt, et ferae ipsae, id est impietatis
illorum auctores in fugam acti. Eorum vero qui
ab istis decepti fuerant, alii quidem imperatoris minis
perterriti, spurio quodam et adulterino sensu in
<pb n="0068C"/>
Ecclesiam irrepserunt, pro tempore callide dissimulantes. Nam quoniam libros eorum perquiri lex jubebat, quicumque vetitis artibus operam dabant, deprehendebantur.
Quam ob causam simulatione utebantur,
cuncta agentes ut salutem sibi compararent.
Alii vero sincere atque ex animo ad spem meliorum
transfugerunt. Porro Ecclesiarum antistites in utrosque
sollicita inquisitione facta, eos quidem qui ovium
pellibus obtecti simulanter accedere tentarent, procul
abigebant. Eos vero qui sincere id agerent, aliquanto
tempore exploratos, post idoneam probationem in
numerum eorum qui ad sacros conventus admittebantur
retulerunt. Et hoc quidem modo cum abominandis
haereticis agebatur. Caeterum ii qui nullam in
dogmatibus suis impietatem praeferrent, sed quorumdam
<pb n="0068D"/>
schismaticorum culpa a communi societate sejuncti
essent, sine mora in Ecclesiam sunt admissi.
Hi ergo gregatim tamquam ex peregrina regione redeuntes,
patriam suam postliminio recuperarunt,
matremque Ecclesiam agnoverunt. A qua cum diutissime
aberrassent, tandem laeti atque hilares post
longum temporis spatium ad eam remeabant. Totius
ergo corporis membra communi inter se vinculo jungebantur,
et una compages coalescebat. Solaque catholica
Dei Ecclesia, apte sibi cohaerens refulgebat,
nullo aut haereticorum aut schismaticorum collegio
usquam gentium relicto. Atque hujus praeclari facinoris,
solus omnium qui unquam extiterunt imperator
noster Deo acceptissimus, auctor fuit.</p>
</div2>
      </div1>

<div1>
        <head>LIBER IV.</head>

<pb n="0069"/>
<p>
          <pb n="0069"/>ARGUMENTUM.--I. <hi>Qualiter donis ac promotionibus plurimos cohonestavit.</hi> --II. <hi>Remissio quartae partis censuum.</hi> --III. <hi>Peraequatio et relevatio censuum.</hi> 
--IV. <hi>Quomodo in pecuniariis causis, iis qui causa ceciderant
ipse de suo largiebatur.</hi> --V. <hi>Scytharum per signum crucis devictorum subactio.</hi> --VI. <hi>Sarmatarum subactio,
cum servi adversus dominos rebellassent.</hi> --VII. <hi>Variorum barbarorum legationes et munera eis ab imperatore donata.</hi> --VIII. <hi>Quod Persarum regi qui legatos ad ipsum miserat, scripsit in gratiam Christianorum illic agentium.</hi> 
--IX. <hi>Epistola
Constantini ad Saporem Persarum regem, summa cum pietate Deum et Christum confitentis.</hi> --X. <hi>Contra simulacra,
et de glorificatione Dei.</hi> --XI. <hi>Contra tyrannos et persecutores, et de captivitate Valeriani.</hi> --XII. <hi>Quod persecutorum
ruinam viderit, quodque jam ob Christianorum pacem laetatur.</hi> --XIII. <hi>Exhortatio ut Christianos in Perside agentes complectatur.</hi> --XIV. <hi>Quomodo assiduis Constantini precibus pax data est Christianis.</hi> 
--XV. <hi>Quod in nummis et imaginibus,
precantis habitu effingi se jussit.</hi> --XVI. <hi>Quod imagines suas in templis idolorum poni lege lata prohibuit.</hi> --XVII. <hi>Precationes
in palatio, et recitatio sacrarum Scripturarum.</hi> --XVIII. <hi>Ut diem Dominicum et sextam feriam honorari praeceperit.</hi> --XIX. <hi>Quomodo etiam gentiles milites diebus dominicis orare docuerit.</hi> 
--XX. <hi>Forma precationis a Constantino militibus
tradita.</hi> --XXI. <hi>In armis militum signum dominicae crucis exprimi jubet.</hi> --XXII. <hi>Studium precandi, et cultus festi paschalis.</hi> --XXIII. <hi>Quomodo idolorum cultum prohibuit, martyrum autem festa honoravit.</hi> 
--XXIV. <hi>Quod rerum externarum quasi
episcopum se esse dixit.</hi> --XXV. <hi>De prohibitione sacrificiorum et initiationum, et de abolitis gladiatoribus et impuris sacerdotibus
Nili.</hi> --XXVI. <hi>Correctio legis adversus orbos, et legis de testamentis.</hi> --XXVII. <hi>Quod legem tulit ne Judaei Christianum
mancipium haberent, utque conciliorum decreta rata essent, et caetera.</hi> --XXVIII. <hi>Dona in ecclesias collata, et pecuniae
virginibus ac pauperibus erogatae.</hi> --XXIX. <hi>Lucubrationes et declamationes Constantini.</hi> --XXX. <hi>Quod cuidam avaro sepulcri
modum delineavit, ut ei pudorem incuteret.</hi> --XXXI. <hi>Quod ob nimiam clementiam irrisus est.</hi> --XXXII. <hi>De Constantini
oratione quam ad sanctorum coetum scripsit.</hi> --XXXIII. <hi>Quomodo Eusebii de Servatoris sepulcro panegyricas orationes
stans audierit.</hi> --XXXIV. <hi>Quod de Pascha et de sacris codicibus ad Eusebium scripsit.</hi> --XXXV. <hi>Epistola Constantini ad
Eusebium, in qua orationem de pascha laudat.</hi> --XXXVI. <hi>Constantini ad Eusebium epistola de conficiendis sacris Codicibus.</hi> --XXXVII. <hi>Quomodo confecti fuerint Codices.</hi> 
--XXXVIII. <hi>Quomodo Emporium Gazaeorum, ob Christianismum urbs facta
et Constantia cognominata est.</hi> --XXXIX. <hi>Quod in Phoenice urbs facta est Constantina, et in aliis urbibus idola diruta et
Ecclesiae exstructae.</hi> --XL. <hi>Quod cum trinis decennalibus tres filios Caesares creavisset, dedicationem martyrii Hierosolymis
celebravit.</hi> --XLI. <hi>Quod inter haec Synodum Tyri haberi constituit ob quasdam in Aegypto controversias.</hi> --XLII. <hi>Epistola
Constantini ad Synodum Tyri congregatam.</hi> --XLIII. <hi>Quomodo ad dedicationem ecclesiae Hierosolymorum, Episcopi ex
omnibus provinciis convenere.</hi> --XLIV. <hi>Quomodo per Marianum notarium excepti sint, et pecuniae pauperibus erogatae; et
de donariis ecclesiae.</hi> --XLV. <hi>Episcoporum in conventibus sermones, et ipsius qui haec scripsit Eusebii.</hi> --XLVI. <hi>Quod
descriptionem martyrii, et orationem de tricennalibus, coram ipso imperatore postea recitavit.</hi> --XLVII. <hi>Quod Nicaena
quidem synodus vicennalibus Constantini; dedicatio vero basilicae Hierosolymorum contigit tricennalibus.</hi> --XLVIII. <hi>Quomodo
immodicas cujusdam laudes aegre tulerit.</hi> --XLIX. <hi>Nuptiae Constantii Caesaris, ejus filii.</hi> --L. <hi>Legatio et munera ab
Indis missa.</hi> --LI. <hi>Quomodo Constantinus diviso in tres filios imperio, eos regnandi arte et pietatis officiis instituit.</hi> --LII. <hi>Quomodo eos virilem aetatem ingressos, pietatem docuerit.</hi> 
--LIII. <hi>Quod cum duobus ac tringinta annis regnaverit,
et plusquam 60 annis vixerit, integra semper fuit valetudine.</hi> --LIV. <hi>De iis qui eximia ejus humanitate ad avaritiam et
pietatis simulationem abusi sunt.</hi> --LV. <hi>Qualiter usque ad ultimum vitae diem orationes scripsit.</hi> --LVI. <hi>Quomodo ad bellum
Persicum proficiscens episcopos sibi adjunxit, et tentorium in speciem ecclesiae paravit.</hi> --LVII. <hi>Quomodo susceptis Persarum
legatis, festo paschae die cum aliis pernoctavit.</hi> --LVIII. <hi>De constructione martyrii apostolorum Constantinopoli.</hi> --LIX. <hi>Descriptio ejusdem martyrii.</hi> 
--LX. <hi>Quod etiam in eo templo sepulcrum sibi aedificavit.</hi> --LXI. <hi>Imperatoris aegritudo
et orationes Helenopoli: item de ejus baptismo.</hi> --LXII. <hi>Quibus verbis Constantinus postulavit ab episcopis, ut baptismum
sibi conferrent.</hi> --LXIII. <hi>Quomodo post baptismum Deum laudavit.</hi> --LXIV. <hi>Constantini mors die festo Pentecostes circa
meridiem.</hi> --LXV. <hi>Militum et tribunorum planctus.</hi> --LXVI. <hi>Quomodo funus Nicomedia Constantinopolim deductum est
in palatium.</hi> --LXVII. <hi>Quomodo etiam post mortem a comitibus et reliquis perinde ac vivus honoratus est.</hi> --LXVIII. <hi>Quomodo
exercitus judicio, filii ejus Augusti sunt nuncupati.</hi> --LXIX. <hi>Romae luctus ob mortem Constantini, et imagines ei decretae.</hi> --LXX. <hi>Quomodo funus Constantinopoli depositum sit a Constantio.</hi> 
--LXXI. <hi>Missa in apostolorum martyrio celebrata
in exequiis Constantini.</hi> --LXXII. <hi>De Phoenice ave.</hi> --LXXIII. <hi>Quomodo in nummis Constantinum velut in coelum
ascendentem expresserint.</hi> --LXIV. <hi>Quod cum Deum coluisset, merito etiam a Deo honoratus est.</hi> --LXXV. <hi>Quod superiores
omnes imperatores pietate superavit.</hi> </p>


<div2>
          <head>CAPUT PRIMUM. <hi>Qualiter donis ac promotionibus plurimos cohonestavit.</hi> </head>

<pb n="0069A"/>
<p>Tot tantasque res ad amplificationem et gloriam Ecclesiae
Dei imperator cum ageret, cunctaque eo
consilio administraret ut Servatoris nostri doctrina
summis omnium laudibus exciperetur, civilia interim
negotia haudquaquam neglexit. Verum hac quoque
in parte omnium provinciarum incolas variis et
continuis beneficiis afficere nunquam destitit; nunc
quidem publice erga omnes paternam quamdam exhibens
sollicitudinem, nunc privatim singulos ex familiaribus
suis variis ornans dignitatibus, et prolixa
animi magnitudine omnia omnibus largiens. Nec
eveniebat unquam ut a scopo aberraret qui ab
<pb n="0069B"/>
imperatore beneficium petebat; nec ullus qui bonum
aliquod ab eo speravisset, spe sua frustratus discessit.
Quippe alii pecunias, alii praedia impetrabant.
Alii consulari, alii senatoria dignitate ornabantur.
Nonnulli consulares, plures praesides designabantur.
Comites vero, alii primi ordinis fiebant, alii secundi,
<pb n="0070A"/>
alii tertii. Porro perfectissimatu et aliis plurimis
ejusmodi dignitatum titulis innumerabiles alii donabantur.
Namque imperator quo plures honore afficeret,
varias dignitates excogitaverat.</p>
</div2>

<div2>
          <head>CAPUT II. <hi>Remissio quartae partis censuum.</hi> </head>
<p>Quantopere vero studuerit ut universo hominum
generi hilarem ac tranquillam vitam praestaret, vel
ex hoc uno exemplo perspici potest, quod ad vitam
hominum imprimis utile, et generaliter ad omnes
propagatum, etiamnum communi omnium sermone
celebratur. Ex annuis tributis quae terrae nomine
conferebantur, quartam detrahens partem, agrorum
possessoribus donavit: adeo ut si hujus annuae detractionis
<pb n="0070B"/>
rationem inieris, quarto quoque anno fructuum
Domini a praestatione tributaria immunes essent.
Quod quidem lege sancitum et in futurum tempus
confirmatum, non praesentibus modo, verum etiam
liberis posterisque eorum, perpetuam nullaque oblivione
delendam imperatoris beneficentiam praestitit.</p>
</div2>

<div2>
          <head>CAPUT III. <hi>Peraequatio ac relevatio censuum.</hi> </head>

<pb n="0071A"/>
<p>Jam vero cum nonnulli terrae descriptiones et jugationes
a superioribus principibus factas reprehenderent,
agrosque suos nimium oppressos esse quererentur,
hic etiam princeps, justitiae legibus obtemperans,
peraequatores mittebat qui a supplicantibus
damnum depellerent.</p>
</div2>

<div2>
          <head>CAPUT IV. <hi>Quomodo in pecuniariis causis, iis qui causa ceciderant, ipse de suo largiebatur.</hi> </head>
<p>Quinetiam quoties inter duos litigantes sententiam
pronuntiaverat, ne forte is qui causa ceciderat tristior
eo secundum quem lis dicta erat abscederat, ex
propriis bonis donabat victis, interdum praedia, nonnumquam
<pb n="0071B"/>
pecunias; hac ratione efficiens ut victus
non minus quam is qui causam obtinuerat laetus
domum rediret, utpote qui in conspectum principis
venire meruisset. Neque enim fas esse existimabat ut
qui coram tanto principe stetisset, moestus unquam
ac tristis recederet. Proinde uterque litigantium laeto
ac renidenti vultu ex judicio redibat: et imperatoris
animi magnitudo cunctis admirationi erat.</p>
</div2>

<div2>
          <head>CAPUT V. <hi>Scytharum per signum crucis devictorum subactio.</hi> </head>
<p>Quid hic necesse est quasi obiter commemorare,
quomodo ille barbaras gentes sub imperii Rom. ditionem
redegit, qualiter indominatas antehac, nec
ulli unquam parere suetas Scytharum Sarmatarumque
<pb n="0071C"/>
nationes primus sub jugum misit, ac per vim
eo adegit, ut vel inviti dominos agnoscerent Romanos?
Scythis quidem superiores etiam imperatores
tributa pendebant, et barbaris Romani reipsa serviebant,
annuam solventes pecuniam. Verum imperator
hanc indignitatem ferre non potuit, nec
victori principi decorum esse existimavit eadem
pendere quae priores principes pependissent. Itaque,
Servatoris sui auxilio fretus, triumphali signo ac tropaeo
in eos etiam illato, brevi cunctos subegit. Ac
resistentes quidem et contumaces armis domuit, reliquos
prudentibus legationibus mitigans, a ferina
legumque experte vita ad humanam civilemque traduxit.
Hoc modo Scythae Romanis tandem parere didicerunt.</p>
</div2>

<div2>
          <head>CAPUT VI. <hi>Sarmatae subacti, cum servi adversus dominos rebellassent.</hi> </head>

<pb n="0071D"/>
<p>At Sarmatas Deus ipse Constantini pedibus substravit,
et homines barbarico fastu intumescentes
hoc subegit modo. Nam cum Scythae bellum eis intulissent,
Sarmatae servos suos ut hostibus resisterent,
armaverant. Servi, parta de hostibus victoria,
arma in dominos vertere coeperunt, cunctosque patriis
sedibus expulerunt. Hi vero nullum alium salutis
portum quam Constantinum reperere. Qui servare
homines assuetus, universos infra fines imperii Romani
recepit. Et eos quidem qui idonei essent militaribus
<pb n="0072A"/>
copiis adscripsit, reliquis ad necessaria
vitae subsidia agros colendos assignavit. Adeo ut
feliciter sibi cessisse calamitatem suam ipsi faterentur,
quippe qui barbaricam feritatem Romana libertate
mutassent. Hac ratione Deus plurimas barbarororum
gentes ejus adjunxit imperio.</p>
</div2>

<div2>
          <head>CAPUT VII. <hi>Variorum Barbarorum legationes et munera eis ab Imperatore donata.</hi> </head>
<p>Quippe ex omnibus locis legati continue ad eum
accedebant, quaecumque apud ipsos pretiosissima
habentur dona ei offerentes. Adeo ut nos ipsi pro
foribus palatii, varias formas atque habitus Barbarorum
ordine stantium aliquando conspexerimus,
quorum et vestitus et ornatus dispar erat, coma
<pb n="0072B"/>
item et barba longe dissimilis. Torvus aspectus et
barbarus ac terrorem incutiens; corporum enormis
proceritas. Et aliorum quidem rubicundi vultus, aliorum
vero nive ipsa candidiores. Nonnullis media
quaedam coloris inerat temperatura. Quippe Blemmyes
et Indi atque Aethiopes, qui, ut ait Homerus, bifariam divisi in extimo terrarum degunt, inter illos
quos dixi barbaros conspiciebantur. Horum singuli
quemadmodum in tabulis vulgo pingi videmus,
seorsum quisque ea ad imperatorem afferebant,
quae apud ipsos in pretio sunt. Alii coronas aureas,
alii diademata gemmis conserta, alii pueros flava
caesarie conspicuos, quidam barbaricas vestes auro
et floribus intextas; hi equos, illi clypeos, et hastas
longas, et sagittas, et arcus.
Atque his donis significabant
<pb n="0072C"/>
obsequium ac societatem armorum offerre
se imperatori si vellet. Ille vero a singulis oblata
accipiens ac seponens, tot tantaque eis vicissim donabat,
ut momento temporis ditissimos redderet eos
qui dona attulissent. Sed et ex eorum numero nobilissimos
quosque Romanis dignitatibus ornabat; adeo
ut plerique illorum, obliti reditus in patriam, hic
apud nos manere maluerint.</p>
</div2>

<div2>
          <head>CAPUT VIII. <hi>Quod Persarum Regi qui legatos ad ipsum miserat scripsit in gratiam Christianorum illic agentium.</hi> </head>
<p>Jam vero cum rex etiam Persarum per legatos notitiam
ambiret Constantini, donaque ad eum misisset,
pacis et amicitiae signa; id agens scilicet ut cum
illo foedus iniret; hic etiam imperator, excellenti
<pb n="0072D"/>
quadam animi utens magnitudine, eum qui prior honore
ipsum affecerat, munerum magnificentia longe
superavit. Cumque apud Persas crebras esse Ecclesias
Dei accepisset, et numerosam populorum multitudinem
intra Christi ovilia congregari; hoc nuntio
magnopere delectatus, utpote communis quidam omnium
ubique agentium hominum tutor et curator, ad
illa etiam loca provindentiam suam pro cunctorum
commodis laborantem extendit.</p>
</div2>

<div2>
          <head>CAPUT IX. <hi>Epistola Constantini ad Saporem Persarum Regem, summa cum pietate Deum et Christum confitentis.</hi> </head>
<p>
            <note>(Hanc epistolam, quam hoc et quatuor seq. cap. continent,
videsis infra)</note>.</p>
</div2>

<div2>
          <head>CAPUT XIV. <hi>Quomodo assiduis Constantini precibus pax data est Christianis.</hi> </head>

<pb n="0073A"/>
<p>In hunc modum cum omnes ubique gentes instar
navis cujusdam, unius gubernatoris regerentur industria,
et imperium ac religionem famuli Dei libentissime
amplecterentur; nec ullus amplius Romanum
imperium perturbaret, cuncti posthac tranquillam et
quietam vitam agebant. Imperator vero cum piorum
hominum preces ad salutem reipublicae plurimum
conferre existimaret, eas quoque necessario conciliandas
sibi putavit. Itaque et ipse supplex Dei opem
imploravit, et praesidibus Ecclesiarum praecepit ut
pro se preces ad Deum funderent.</p>
</div2>

<div2>
          <head>CAPUT XV. <hi>Quod in nummis et imaginibus precantis habitu effingi se jussit.</hi> </head>

<pb n="0073B"/>
<p>Quanta porro divinae fidei vis ac virtus in ejus
animo insederit, vel ex hoc uno conjici facile potest,
quod in aureis nummis exprimi se jussit vultu in coelum
sublato, et manibus expansis instar precantis. Et
hujus quidem formae nummi per universum orbem
romanum cucurrerunt. In ipsa vero regia juxta quasdam
januas in imaginibus ad ipsum vestibuli fastigium
positis depictus est stans, defixis quidem in coelum
oculis, manibus autem expansis precantis in
modum.</p>
</div2>

<div2>
          <head>CAPUT XVI. <hi>Quod imagines suas in templis idolorum poni lege lata prohibuit.</hi> </head>

<pb n="0073C"/>
<p>Sic igitur ille se Deo supplicantem etiam in tabulis
pictis exhibuit. Quin etiam lege lata vetuit imagines
suas in idolorum templis dedicari, ne forte errore
vetitae superstitionis vel inani specie tenus inquinaretur.</p>
</div2>

<div2>
          <head>CAPUT XVII. <hi>Precationes in palatio, et recitatio sacrarum Scripturarum.</hi> </head>
<p>Verum his longe augustiora perspiciet quicumque
attendere voluerit qualiter ille in palatio quamdam
velut ecclesiam Dei constituit. Ac diligentia quidem
et alacritate praeibat cunctis qui in ecclesiam illam
erant adscripti: et sacros codices in manus sumens
oracula a Deo edita attento animo meditabatur. Posthac
<pb n="0073D"/>
solemnes preces cum universo aulicorum coetu
recitabat.</p>
</div2>

<div2>
          <head>CAPUT XVIII. <hi>Diem Dominicum et sextam feriam honorari praecipit.</hi> </head>
<p>Diem vero precationibus congruum haberi constituit
eum qui primus est et caput caeterorum, et qui
revera dominicus est ac salutaris. Praeterea diaconos
et Deo consecratos ministros, qui vitae gravitate et
reliquis virtutibus ornati essent, totius domus custodes
ordinavit. Denique protectores et stipatores fidi,
benevolentiae et fidei armis instructi, imperatorem
ipsum pietatis magistrum habebant; et salutarem ac
dominicum diem perinde honorabant; eoque die
<pb n="0074A"/>
precationes imperatori gratas ad Deum fundebant.
Reliquos etiam mortales ad idem faciendum incitavit
princeps beatissimus; utpote qui id maxime in votis
haberet, ut universos homines paulatim Dei cultores
efficeret. Atque ob hanc causam cunctis sub imperio
romano degentibus praecepit, ut dominico die feriarentur,
utque diem qui est pridie sabbati similiter
honorarent, in memoriam, ut videtur, earum rerum
quae a communi omnium Servatore illis diebus gestae
esse perhibentur. Porro cum exercitum omnem ad
salutaris diei, qui lucis ac solis appellatur nomine, religiosum
cultum institueret, iis quidem qui fidem divinitus
inspiratam amplexi erant, exercendi se ex
more institutoque Ecclesiae Dei tempus atque otium
indulsit, quo absque ullo impedimento orationibus
<pb n="0074B"/>
vacarent.</p>
</div2>

<div2>
          <head>CAPUT XIX. <hi>Quomodo etiam gentiles milites diebus dominicis orare docuerit.</hi> </head>
<p>Reliquis vero qui divinae fidei doctrinam nondum
susceperant, altera lege praecepit ut dominicis diebus
in campum purum procederent, et precationem
quam antea didicissent, simul omnes signo dato ad
Deum funderent. Neque enim hastis et armatura,
nec corporis viribus confidere eos oportere, sed
summum omnium Deum, auctorem bonorum omnium
ipsiusque adeo victoriae agnoscendum esse, cique
solemnes preces persolvi debere, manibus quidem in
coelum sublatis, mentis autem oculis altius ad ipsum
<pb n="0074C"/>
usque coeli regem erectis; hunc victoriae auctorem,
hunc servatorem custodemque et adjutorem invocare
in precationibus eos debere. Ipse porro precationis
formam cunctis militibus tradidit, jubens ut latino
sermone omnes pronuntiarent ad hunc modum.</p>
</div2>

<div2>
          <head>CAPUT XX. <hi>Forma precationis a Constantino militibus tradita.</hi> </head>
<p>Te solum agnoscimus Deum; te Regem profitemur;
te adjutorem invocamus. Tui muneris est quod
victorias retulimus, quod hostes superavimus. Tibi
ob praeterita jam bona gratias agimus, et futura a te
speramus. Tibi omnes supplicamus, utque imperatorem
nostrum Constantinum, una cum piissimis ejus
liberis incolumem et victorem diutissime nobis serves,
rogamus. Haec die solis a militaribus numeris
<pb n="0074D"/>
fieri, et haec verba inter precandum ab iis proferri
praecepit.</p>
</div2>

<div2>
          <head>CAPUT XXI. <hi>In armis militum signum dominicae crucis exprimi jubet.</hi> </head>
<p>Quin etiam in ipsis armis salutaris tropaei signum
jussit effingi. Utque ante instructum armis exercitum,
non aurea signa et simulacra, ut antea moris erat,
sed solum crucis tropaeum praeferretur, mandavit.</p>
</div2>

<div2>
          <head>CAPUT XXII. <hi>Studium precandi et cultus festi paschalis.</hi> </head>
<p>Ipse vero utpote sacrorum mysteriorum particeps,
in intimis palatii sui penetralibus quotidie statis
<pb n="0075A"/>
horis sese includens, remotis arbitris solus cum solo
colloquebatur Deo; et in genua provolutus, ea quibus
opus haberet supplici prece postulabat. In ipsis
autem salutiferae festivitatis diebus, disciplinae atque
exercitationum vigorem intendens, cunctis animi et
corporis viribus collectis, pontificis atque hierophantae
munere fungebatur. Et ipse quidem caeteris
omnibus praeibat ad festi celebrationem. Sacram
autem vigiliam in diurnum splendorem converterat,
accensis tota urbe cereorum quibusdam columnis
per eos quibus id operis erat injunctum. Lampades
quoque accensae cuncta passim loca illustrabant;
adeo ut haec mystica vigilia quovis vel splendidissimo
die splendidior redderetur. Simul vero ac dies
illuxerat, Servatoris nostri beneficentiam imitari
<pb n="0075B"/>
studens, universis gentibus, provinciis ac populis
largam manum porrigebat; opulentissima donans
omnibus munera.</p>
</div2>

<div2>
          <head>CAPUT XXIII. <hi>Quomodo idolorum cultum prohibuit, martyrum autem festa honoravit.</hi> </head>
<p>Hoc igitur modo ipse Deo suo sacra faciebat.
Caeterum cunctis sub romano imperio degentibus,
tam plebiis quam militibus, occlusae erant fores cultus
simulacrorum, et quodvis sacrificiorum genus interdictum.
Missa quoque lex est ad praesides provinciarum,
ut diem dominicum etiam ipsi venerarentur.
Iidem festos martyrum dies jussu principis observabant,
et ecclesiasticarum festivitatum tempora debito
honore prosequebantur. Quae quidem omnia summo
<pb n="0075C"/>
cum imperatoris peragebantur gaudio.</p>
</div2>

<div2>
          <head>CAPUT XXIV. <hi>Quod rerum externarum quasi episcopum se esse dixit.</hi> </head>
<p>Quocirca non absurde, cum episcopos aliquando
convivio exciperet, se quoque episcopum esse dixit,
his fere verbis usus nobis praesentibus. Vos quidem,
inquit, in iis quae intra Ecclesiam sunt episcopi
estis, ego vero in iis quae extra geruntur episcopus
a Deo sum constitutus. Itaque consilia capiens dictis
congruentia, omnes imperio suo subjectos episcopali
sollicitudine gubernabat; et quibuscumque modis
poterat, ut veram pietatem consectarentur, incitabat.</p>
</div2>

<div2>
          <head>CAPUT XXV. <hi>De prohibitione sacrificiorum et initiationum, et de abolitis gladiatoribus et impuris sacerdotibus Nili.</hi> </head>

<pb n="0075D"/>
<p>Hinc est quod crebris legibus et constitutionibus
interdixit omnibus, ne simulacris sacrificarent; ne
vates curiose consulerent; neve simulacra erigerent,
aut arcana sacra peragerent; postremo ne cruentis
gladiatorum spectaculis urbes contaminarent. Cumque
Aegyptii et Alexandrini fluvium suum ministerio
quorumdam hominum effeminatorum colere consuevissent,
lex quoque ad eos data est, ut omnis Androgynorum
natio tanquam adulterina e medio tolleretur;
nec usquam conspicerentur ii qui hujusmodi
impudicitiae morbo laborassent. Sed quoniam superstitiosi
<pb n="0076A"/>
homines existimabant Nilum posthac more
solito agros suos minime irrigaturum, imperatoris
legi favens Deus, contrarium prorsus quam speraverant
praestitit. Nam illi quidem qui urbes obscoenitate
sua polluebant esse desierunt. Ipse autem
fluvius, quasi expiata purgataque ipsi tota regione,
uberior quam unquam antea affluxit, et largiore
aquarum copia exundans, agros omnes irrigavit:
stultos homines reipsa docens atque admonens, impuros
quidem aversari oportere; soli autem Deo
omnium bonorum auctori prosperos casus esse
adscribendos.</p>
</div2>

<div2>
          <head>CAPUT XXVI. <hi>Correctio legis adversus orbos, et legis de testamentis.</hi> </head>
<p>
            <pb n="0076B"/>Verum enimvero cum hujusmodi res pene innumerabiles
in singulis provinciis ab imperatore gestae
sint, quicumque eas curiosius scribere aggressi fuerint,
amplissimam certe materiam habituri sunt.
Cujusmodi est quod plurimas leges ad majorem
sanctitatem traducens, pro antiquis novas fecit. Atque
hujus rei forma uno aut altero exemplo declarari
potest. Orbos antiquae leges haereditatis patrum
ademptione plectebant. Eratque lex haec sane atrocissima;
quippe quae homines liberis destitutos, tanquam
alicujus criminis reos, poena afficeret; imperator
vero, hoc abrogato jure, sanctam ac religiosam
legem tulit. Eos enim qui sponte ac dedita opera
peccarent congruo supplicio afficiendos esse aiebat.
At vero multis natura liberos denegavit; qui cum
<pb n="0076C"/>
numerosam sobolem sibi optassent, tamen ob corporis
infirmitatem liberis caruerunt. Alii sine liberis
ideo vixerunt, non quod successores habere liberos
nollent, sed quod muliebrem copulam aversarentur,
prae ardentissimo amore philosophiae id continentiae
genus amplexi. Multae praeterea mulieres divino
cultui consecratae, castitatem atque omnimodam virginitatem
coluerunt; et tam animos suos quam corpora
purissimae ac sanctissimae vitae mancipaverunt.
Quid ergo? utrum hoc supplicio, an potius admiratione
et approbatione dignum haberi oportuit? Etenim
hujus rei vel conatus ipse maximam laudem
meretur: effectus vero naturae humanae vires excedit.
Eos igitur quibus naturalis infirmitas, licet maxime
cupientibus, liberos denegavit, miseratione
<pb n="0076D"/>
prosequi potius quam poena afficere decet. Qui vero
sublimioris philosophiae amore ducitur, is non mulcta,
sed admiratione omnium dignus est. Ad hunc modum
imperator summa cum aequitate legem illam correxit.
Praeterea antiquis legibus cautum fuerat, ut morientes
et ultimum, ut ita dicam, ducentes spiritum, certis
quibusdam verbis testamenta scrupulose componerent;
praescriptaeque erant formulae et solemnitates,
ac verba quae addi oporteret. Ex quo plurimae fraudes
admittebantur ad circumscribendam morientium
voluntatem. Quod imperator cum animadvertisset,
hanc etiam legem emendavit; statuens ut nudis
verbis et qualicumque oratione testamentum condere
morientibus liceret, et supremam voluntatem quovis
<pb n="0077A"/>
scripto declarare; aut si mallent sine scripto testari,
id facerent adhibitis duntaxat testibus idoneis, qui
fidem servare absque mendacio possent.</p>
</div2>

<div2>
          <head>CAPUT XXVII. <hi>Quod legem tulit ne Judaei christianum mancipium haberent, utque conciliorum decreta rata essent, et caetera.</hi> </head>
<p>Quinetiam legem tulit, ne Christianus ullus serviret
Judaeis. Neque enim fas esse, ut ii qui a Domino
redempti essent, prophetarum ac Domini interfectoribus
servitutis jugo subderentur. Quod si quis christianae
religionis, servus penes Judaeum deprehenderetur,
illum quidem libertate donari, Judaeum vero
mulctari pecunia jussit. Jam vero episcoporum sententias
quae in conciliis promulgatae essent, auctoritate
<pb n="0077B"/>
sua confirmavit; adeo ut provinciarum rectoribus
non liceret episcoporum decreta rescindere. Cuivis
enim judici praeferendos esse sacerdotes Dei. Hujus
modi pene innumeras leges subditis suis promulgavit:
quas quidem peculiari volumine tradere, ad perspiciendam
hac etiam in parte imperatoris prudentiam,
majoris otii fuerit. Quid nunc attinet commemorare,
quemadmodum summo omnium Deo sese applicans,
a prima luce ad vesperam quos ex omni hominum
numero beneficiis afficeret, sollicite inquirebat; seque
erga omnes aequum ac civilem, bene de cunctis merendo,
praebebat.</p>
</div2>

<div2>
          <head>CAPUT XXVIII. <hi>Dona in Ecclesias collata, et pecuniae virginibus ac pauperibus erogatae.</hi> </head>

<pb n="0077C"/>
<p>Sed praecipue in ecclesias Dei plurima contulit
dona, nunc agros, nunc annonas in alimoniam pauperum
et viduarum ac pupillorum largiens. Denique
etiam vestes nudis hominibus fieri sollicita provisione
curavit. Prae caeteris vero eos maxime honorabat,
qui se totos divinae philosophiae addixissent. Ipsum
quidem sanctissimum perpetuarum Dei virginum
coetum tantum non venerabatur, cum ipsum
cui se consecraverant Deum, in earum mentibus habitare,
pro certo haberet.</p>
</div2>

<div2>
          <head>CAPUT XXIX. <hi>Lucubrationes et declamationes Constantini.</hi> </head>
<p>Quin et totas interdum noctes vigil traducebat,
<pb n="0077D"/>
suam ipse mentem divinarum rerum meditatione
instruens. Et per otium scribendis orationibus vacans,
crebras habebat conciones: quippe qui officii
sui esse existimaret, populos sibi subjectos praeceptis
rationis regere, et principatum suum rationis
imperium efficere. Quocirca ipse quidem concionem
advocabat. Caeterum innumerabilis accurrebat multitudo,
principem philosophantem auditura. Quod si
forte inter dicendum, de theologia loquendi aliqua
sese obtulisset occasio, stans illico contracto vultu
ac demissa voce, cum singulari religione ac modestia
divinae doctrinae mysteriis initiare auditores videbatur.
Cumque universi faustis vocibus ei applauderent,
ipse eis innuebat ut sursum oculos attollerent,
<pb n="0078A"/>
unumque illum summum omnium Regem praecipuo
cultu et admiratione prosequerentur. Porro orationum
suarum partitionem ita faciebat, ut primum quidem
refutationem erroris gentilium in multis diis
colendis, quasi fundamentum substerneret; certis
rationibus adstruens, superstitionem illorum meram
fraudem esse, et impietatis propugnaculum. Post
haec de singulari imperio Dei disserebat. Tum sermonem
faciebat de providentia, qua et universa reguntur
et singula. Hinc ad salutarem progrediens
dispensationem, hanc quoque necessario et convenienti
ratione factam fuisse ostendebat. Inde orationis
cursum promovens, disputationem de divino
judicio aggrediebatur. Quo in loco auditorum animos
gravissime perstringebat; raptores coarguens, et
violentos, et eos qui se pecuniarum inexplebili cupiditati
<pb n="0078B"/>
mancipassent. Nonnullos etiam e familiaribus
suis qui aderant, quodam quasi orationis flagello
verberans, conscientiae stimulis agitatos, demittere
oculos cogebat. Quibus clara voce contestans denuntiabat
ipsos actorum suorum rationem Deo esse
reddituros. Quippe sibi quidem imperium orbis terrarum
a Deo traditum esse: se vero divini numinis
exemplo, partes imperii regendas ipsis commisisse:
caeterum omnes rationem gestorum suorum supremo
regi tandem reddituros. Haec ille contestabatur assidue;
haec suggerebat; his illos documentis imbuebat. Verum
ipse quidem sinceritate fidei suae confisus, talia
et sentiebat et praedicabat. Illi autem indociles ac
velut obsurdescentes adversus pulcherrima documenta
perstabant: lingua quidem ipsa plausuque et
<pb n="0078C"/>
acclamationibus dicta comprobantes; sed reipsa ob
inexplebilem cupiditatem ea negligentes.</p>
</div2>

<div2>
          <head>CAPUT XXX. <hi>Quod cuidam avaro sepulcri modum delineavit, ut ei pudorem incuteret.</hi> </head>
<p>Proinde quemdam ex familiaribus manu apprehensum
his aliquando verbis compellavit. Quousque
tandem, heus tu, cupiditatem extendimus? Deinde
cum hasta quam prae manibus habebat, humani corporis
staturam humi delineasset: Etiamsi, inquit,
cunctas hujus saeculi divitias, totumque adeo orbem
terrarum tibi comparasses, tamen nihilo plus quam
hoc a me descriptum terrae spatium ablaturus es, si
modo etiam hoc tibi concessum fuerit. Neque tamen
<pb n="0078D"/>
beatissimus princeps, cum haec et ageret et diceret,
quemquam a pristina pravitate revocavit. Verum ipso
rerum eventu manifestissime comprobatum est, imperatoris
monita divinis oraculis potius, quam nudis
sermonibus similia extitisse.</p>
</div2>

<div2>
          <head>CAPUT XXXI. <hi>Quod ob nimiam clementiam irrisus est.</hi> </head>
<p>Porro cum nullus esset extremi supplicii metus,
qui malos homines a sceleribus deterreret, imperatore
prorsus in clementiam propenso, et ex provinciarum
rectoribus nemine crimina coercente, eo
factum est, ut publica administratio non mediocrem
reprehensionem subierit; utrum jure, an injuria
<pb n="0079A"/>
statuat quisque prout videbitur. Mihi interim fas sit
rerum veritatem scriptis prodere.</p>
</div2>

<div2>
          <head>CAPUT XXXII. <hi>De Constantini oratione, quam ad Sanctorum coelum scripsit.</hi> </head>
<p>Et imperator quidem latino sermone orationes
componebat. Eas vero in graecam postea linguam
convertebant interpretes, quibus id munus erat injunctum.
Ex his orationibus graeco sermone translatis,
exempli gratia unam huic operi subjiciam,
quam ille ad sanctorum coetum inscripsit, Ecclesiae
Dei lucubrationem illam nuncupans: ne cui forte
nostrum super his rebus testimonium vana atque
inanis fabula esse videatur.</p>
</div2>

<div2>
          <head>CAPUT XXXIII. <hi>Quomodo Eusebii de Servatoris sepulcro panegyricas orationes stans audierit.</hi> </head>

<pb n="0079B"/>
<p>Illud vero quod nobis praesentibus gessit princeps
mirabilis, nequaquam mihi videtur silentio praetereundum.
Nam cum singulari ejus in Deum pietate
confisi, rogassemus aliquando ut nos de Servatoris
nostri sepulcro dicentes audire vellet, libentissime
aures nobis commodavit. Cumque maxima audientium
multitudo intus in ipsa regia circumstaret,
stans ipse una cum caeteris orationem audivit. Nobisque
ab eo postulantibus, ut in regali solio quod
juxta positum erat sedere vellet, numquam adduci
potuit ut sederet: sed intento animo quae dicebantur
expendens, theologicorum dogmatum veritatem suo
<pb n="0079C"/>
testimonio comprobabat. Cum vero multum jam temporis
consumpsissemus, et prolixior esset oratio,
nos quidem finem dicendi facere volebamus. At ipse
hortabatur nos, ut pergeremus donec ad metam perducta
esset oratio. Nobis rursus ut sederet supplicantibus,
ipse obluctans benigne persuadebat: cum
nunc quidem diceret nefas esse, ubi de Deo instituta
sit disputatio, remisse ac molliter auscultare:
nunc vero id sibi utile et commodum esse affirmaret.
Pium enim ac religiosum est, inquit, ut de rebus
divinis stantes audiant. His peractis, nos quidem domum
reversi consuetis nos studiis et exercitationibus
reddimus.</p>
</div2>

<div2>
          <head>CAPUT XXXIV. <hi>Quod de Pascha et de sacris codicibus ad Eusebium scripsit.</hi> </head>

<pb n="0079D"/>
<p>At ille Ecclesiis Dei provida semper mente consulens,
de conficiendis sacris codicibus, et de festo
paschali ad nos epistolam scripsit. Nam cum nos librum
quemdam quo arcana illius festi ratio erat exposita,
ei nuncupassemus, quomodo nos responsionis
suae honore vicissim remuneratus sit, ex his
ejus litteris perspici potest.</p>
</div2>

<div2>
          <head>CAPUT XXXV. <hi>Epistolae duae Constantini ad Eusebium, prior in orationem Eusebii de Pascha, altera de conficiendis sacris codicibus.</hi> </head>
<p>(Has epistolas quae hoc et sequenti capite continentur,
videsis infra.</p>
</div2>

<div2>
          <head>CAPUT XXXVII. <hi>Quomodo confecti fuerint codices.</hi> </head>

<pb n="0080A"/>
<p>Et haec quidem imperator praecepit. Caeterum ejus
dicta continuo opus ipsum excepit, cum nos in voluminibus
magnifice exornatis terniones et quaterniones
ad cum misissemus. Quod ipsum altera imperatoris
responsio testabitur; in qua, cum forte ei
nuntiatum fuisset urbem apud nos Constantiam, quae
antea simulacrorum cultui addicta fuerat, impetu
quodam sacrosanctae religionis impulsam, pristinum
superstitionis errorem abjecisse, gaudere se et factum
magnopere probare significavit.</p>
</div2>

<div2>
          <head>CAPUT XXXVIII. <hi>Quomodo Emporium Gazaeorum, ob Christianismum urbs facta est et Constantia cognominata.</hi> </head>
<p>
            <pb n="0080B"/>Jamtum siquidem in Palaestina urbs Constantia
salutarem religionem amplexa, tum a Deo, tum ab
imperatore summi honoris praerogativa decorabatur.
Nam et civitatis nomen accepit, cum antea vicus
esset; et pristinum nomen cum praestantiore vocabulo,
religiossimae videlicet sororis Principis, commutavit.</p>
</div2>

<div2>
          <head>CAPUT XXXIX. <hi>Quod in Phoenice urbs facta est Constantina, et in aliis urbibus idola diruta et Ecclesiae exstructa.</hi> </head>
<p>Idem quoque pluribus in locis factitatum. Verbi
gratia in urbe quadam Phoenices, quae imperatoris
nomine appellatur: cujus incolae conjectis in ignem
innumerabilibus simulacris, salutarem religionem
<pb n="0080C"/>
amplexi sunt. Sed et in reliquis provinciis, innumeri
confertim ad salutarem Dei cognitionem sese
transferentes, per urbes et agros varia simulacra ex
omnis generis materia fabrefacta, quae prius pro
sacris habuerant, aboleverunt: templa eorum ac delubra
in immensam altitudinem sublata, nullo jubente
destruxerunt. Ecclesias vero a fundamentis
aedificantes, pristinam suam sententiam aut potius
errorem mutaverunt. Verum Deo amabilis imperatoris
res gestas singillatim commemorare, non tam
nostrum est, quam illorum qui assidue cum eo versari
meruerunt. Nos vero quando ea quae ad nostram
notitiam pervenerant, in hoc opere breviter exposuimus,
ad extremum ejus vitae tempus transgrediemur.</p>
</div2>

<div2>
          <head>CAPUT XL. <hi>Quod cum trinis decennalibus tres filios Caesares creavisset, dedicationem Martyrii Hierosolymis celebravit.</hi> </head>

<pb n="0080D"/>
<p>Annus jam imperii illius tricesimus peragebatur.
Tres autem ejus filii variis temporibus consortes imperii
fuerant renuntiati. Primus qui patri erat cognominis,
decimo circiter paterni imperii anno,
hunc honorem sortitus. Secundus avi sui nomen referens,
circa parentis sui vicennalia Caesar est declaratus.
Tertius Constans, qui praesentiam et stabilitatem
suo nomine designat, tricesimo circiter
paterni principatus anno ad hoc fastigium est evectus.
Ita cum ad quamdam Trinitatis similitudinem
tres filios Deo amabiles sustulisset, cosdemque singulis
<pb n="0081A"/>
decenniis ad consortium imperii cooptasset,
tempus deinceps tricennalium suorum opportunissimum
esse existimavit, quo summo omnium Regi
gratias ageret. Et ipse quidem optimum factu esse
judicabat, si ejus martyrii quod singulari studio ac
magnificentia Hierosolymis construxerat, dedicationem
celebraret.</p>
</div2>

<div2>
          <head>CAPUT XLI. <hi>Quod inter haec synodum Tyri haberi constituit ob quasdam in Aegypto controversias.</hi> </head>
<p>Verum invidus daemon bonorum omnium inimicus,
instar densissimae cujusdam nubis splendidissimis
solis radiis sese opponentis, hujus celebritatis
nitorem turbare conatus est; Ecclesiarum Aegypti
statum contentionibus suis iterum concutiens.
<pb n="0081B"/>
Sedenim Deo carus imperator collectam rursus
plurimorum antistitum synodum, velut divinum
quemdam exercitum in praelium educens, malevolo
daemoni objecit: episcopis ex universa Aegypto,
et Libya, Asia item et Europa convenire
jussis; primum quidem ad dirimendam controversiam,
exinde vero ad supradicti martyrii dedicationem.
Proinde mandavit iis ut obiter in civitate
quae totius Phoenices caput est, controversias dissolverent.
Neque enim fas esse, ut cum mutua animorum
dissensione ad divinum cultum accederent: cum
divina lex vetet, ne dissentientes, antequam compositis
inter se controversiis pacem atque amicitiam
pepigerint, dona sua offerant Deo. Haec salutaria
Servatoris nostri documenta imperator assidua cogitatione
<pb n="0081C"/>
volvens, cum omni animorum consensione
et concordia propositum opus aggredi monuit, per
litteras quae sic se habent:</p>
</div2>

<div2>
          <head>CAPUT XLII. <hi>Epistola Constantini ad synodum Tyri congregatam.</hi> </head>
<p>(Hanc epistolam, videsis infra.</p>
</div2>

<div2>
          <head>CAPUT XLIII. <hi>Quomodo ad dedicationem Ecclesiae Hierosolymorum episcopi ex omnibus provinciis convenere.</hi> </head>
<p>Cum haec praecepta exsecutioni mandarentur, alius
ab imperatore nuntius supervenit, qui oblatis imperialibus
litteris, synodum hortatus est ut, nulla inposita
mora, omnes quamprimum Hierosolyma properarent.
<pb n="0081D"/>
Cuncti igitur ex Phoenicum provincia digredientes,
publico cursu contendere eo quo jussum
erat coepere. Totusque ille locus maximo Dei coetu
tandem refertus fuit, cum ex universis provinciis insignes
episcopi Hierosolymis in unum convenissent.
Nam et Macedones primae apud se sedis episcopum
miserant; et Pannonii ac Moesi ex tyronibus Dei lectissimum
florem ac praecipuum gentis suae decus direxerant.
Aderat etiam episcoporum Persidis ornamentum,
vir sanctus et in divinis Scripturis apprime
exercitatus. Bithyni quoque et Thraces praesentia sua
conventum ornabant. Nec deerant ex Ciliciae episcopis
clarissimi quique. Ex Cappadocia item qui doctrina
et eloquentia praestabant, in medio consessu
<pb n="0082A"/>
enituerunt. Adhaec Syria omnis, Mesopotamia, Phoenice,
Arabia et Palaestina ipsa; Aegyptus quoque et
Libya, et qui Thebaidem incolunt, omnes in unum
congregati magnum illum Dei chorum implebant.
Quos ex omnibus provinciis innumerabilis hominum
multitudo sequebatur. Aderat porro his omnibus regalis
cujusdam apparitionis obsequium; et ex imperii
palatio missi quidam spectatae probitatis viri, qui
sumptibus ab imperatore subministratis festivitatem
illustrarent.</p>
</div2>

<div2>
          <head>CAPUT XLIV. <hi>Quomodo per Marianum notarium excepti sint, et pecuniae pauperibus erogatae: et de donariis Ecclesiae.</hi> </head>
<p>His autem omnibus praeerat vir imperatori comprimis
utilis; fide, religione et sacrarum litterarum
<pb n="0082B"/>
peritia conspicuus. Qui cum tyrannicis temporibus
pro pietatis defensione multis confessionibus inclaruisset,
non immerito harum rerum dispositionem
sibi commissam accepit. Hic igitur omni cum sinceritate
imperatoris jussibus obsecutus, episcoporum
quidem coetum singulari comitate, et magnificentissimis
epulis atque conviviis honorifice excepit. Egentibus
vero ac nudis, et pauperum utriusque sexus
infinitae multitudini, cibi ac reliquarum rerum inopia
laboranti, magnam pecuniae vim et plurimas vestes
distribuit. Postremo basilicam omnem regalibus donariis
magnifice exornavit. Et hic quidem hujusmodi
functus est ministerio.</p>
</div2>

<div2>
          <head>CAPUT XLV. <hi>Episcoporum in conventibus sermones, et ipsius qui haec scripsit Eusebii.</hi> </head>

<pb n="0082C"/>
<p>At sacerdotes Dei partim precationibus, partim
sermonibus festivitatem ornabant. Alii siquidem comitatem
religiosi imperatoris erga omnium Servatorem
laudibus celebrabant, et martyrii magnificentiam
oratione persequebantur. Alii sacris theologiae dogmatibus
ad praesentem celebritatem accommodatis,
spiritale quoddam epulum audientibus praebebant.
Quidam sacrorum voluminum lectiones interpretabantur,
arcanos et mysticos sensus in lucem proferentes.
Qui vero ad haec aspirare non poterant, incruentis
sacrificiis et mysticis immolationibus Deum
placabant; pro pace communi; pro Ecclesia Dei;
pro imperatore tot bonorum auctore, ejusque piissimis
liberis, preces Deo suppliciter offerentes. Ibi nos
<pb n="0082D"/>
quoque, quibus majora quam pro meritis nostris
bona contigerant, variis sermonibus publice habitis
solemnitatem decoravimus; nunc regalis fabricae decorem
ac magnificentiam scriptis enarrantes; nunc
propheticorum oraculorum sensus apte et accommodate
ad praesentes figuras atque imagines interpretantes.
Hoc modo dedicationis solemnitas ipsis impera toris
tricennalibus summa cum hilaritate celebrata est.</p>
</div2>

<div2>
          <head>CAPUT XLVI. <hi>Quod descriptionem Martyrii et orationem de tricennalibus, coram ipso imperatore postea recitavit.</hi> </head>
<p>Caeterum qualis forma basilicae Servatoris; qualis
sacrae speluncae species sit; quanta operis venustas et
<pb n="0083A"/>
elegantia; quot denique donaria partim ex auro et
argento, partim ex gemmis fabrefacta, peculiari
opere executi, librum illum imperatori nuncupavimus.
Quem quidem librum opportune ad calcem hujus
operis edituri sumus; adjuncta etiam oratione illa
de tricennalibus, quam paulo post profecti Constantinopolim,
coram ipso imperatore recitavimus; secundo
tum in palatio summum omnium Deum ac
Dominum laudibus praedicantes. Quam cum audiret
Deo amabilis imperator, gestire prae gaudio videbatur.
Atque id ipse finita oratione confessus est, cum
episcopos qui aderant convivio exciperet, omnique eos
genere honoris afficeret.</p>
</div2>

<div2>
          <head>CAPUT XLVII. <hi>Quod Nicaena quidem synodus vicennalibus Constantini, dedicatio vero basilicae Hierosolymitanae contigit tricennalibus.</hi> </head>

<pb n="0083B"/>
<p>Hanc secundam synodum, omnium quas quidem
novimus maximam, imperator Hierosolymis congregavit,
post primam illam quam in urbe Bithyniae nobilissima
collegerat. Sed illa quidem triumphalis erat;
in imperii vicennalibus preces ac vota pro victoria de
hostibus parta, in urbe victoriae cognomine persolvens.
Haec vero tricennalium festivitatem ornavit,
cum imperator Deo omnium bonorum auctori, martyrium,
velut quoddam pacis donarium, in ipso Servatoris
nostri monumento dedicaret.</p>
</div2>

<div2>
          <head>CAPUT XLVIII. <hi>Quomodo immodicas cujusdum laudes aegre tulerit.</hi> </head>
<p>
            <pb n="0083C"/>His omnibus confectis, cum imperatoris virtus
cunctorum sermonibus praedicaretur, quidam ex numero
sacerdotum, illum coram beatum pronuntiare
non est veritus: quippe qui tum in hac vita summum
totius orbis Romani imperium consequi meruisset;
tum in futuro aevo una cum Filio Dei esset regnaturus.
At ille hujusmodi voces aegre admodum passus,
hominem admonuit, ne his verbis uti praesumeret,
sed potius supplex Deo vota faceret, ut tam in hac
quam in futura vita, censeri inter famulos Dei mereretur.</p>
</div2>

<div2>
          <head>CAPUT XLIX. <hi>Nuptiae Constantii Caesaris, ejus filii.</hi> </head>
<p>Absoluto jam tricesimo imperii anno, secundi filii
nuptias celebravit, cum majoris natu nuptias dudum
<pb n="0083D"/>
antea celebravisset. Epula igitur et convivia praebebantur,
imperatore ipso filium sponsum deducente,
et magnifico apparatu seorsum virorum, seorsum
mulierum coetum excipiente. Sed et munera splendidissima
civitatibus ac populis divisa.</p>
</div2>

<div2>
          <head>CAPUT L. <hi>Legatio et munera ab Indis missa.</hi> </head>
<p>Eodem tempore Indorum qui ad orientem solem
incolunt, legati advenere, dona afferentes; varias videlicet
gemmas exquisiti fulgoris ac pretii; feras
quoque forma atque indole penitus a nostris discrepantes.
Quae omnia imperatori offerentes, testabantur
ad ipsum usque Oceanum imperium ejus extendi,
<pb n="0084A"/>
gentisque Indorum principes ac regulos pictis tabulis
et statuis in honorem ejus erectis, imperatorem
ac regem se illum agnoscere profiteri. Ac in ipso
quidem principatus ejus exordio, primi omnium Britanni
ad occidentalem oceanum positi, sese illius ditioni
subjecerunt: nunc vero Indi ad orientem solem
incolentes, idem fecere.</p>
</div2>

<div2>
          <head>CAPUT LI. <hi>Quomodo Constantinus diviso in tres filios imperio, eos et regnandi arte et pietatis officiis instituit.</hi> </head>
<p>Cum igitur utrumque terminum orbis terrarum
sub potestatem suam redegisset, totius imperii summam,
velut paternam quamdam haereditatem necessitudinibus
suis dispertiens, in tres filios divisit. Et
avitam quidem sortem maximo natu; alteri vero
<pb n="0084B"/>
Orientis imperium; mediam inter has portionem
regni, tertio filio tribuit. Jam vero cum optimam liberis
suis haereditatem, et ad animae salutem imprimis
utilem parare vellet, pietatis semina eorum mentibus
inspersit; partim divinis documentis ipse eos
imbuens; partim magistros eis apponens compertae
religionis viros. Saecularium quoque disciplinarum
peritissimos doctores iisdem praefecit. Alii bellicae
artis scientia; alii civilium rerum praeceptis eos informabant;
alii denique jurisprudentia. Porro singulis
tributus erat regalis apparatus, scutarii, hastati,
protectores, et legiones ac numeri militares, eorumque
rectores, centuriones, tribuni ac duces, ii quos
pater in rebus bellicis exercitatissimos et praecipua
erga filios fide ac benevolentia praeditos esse cognoverat.</p>
</div2>

<div2>
          <head>CAPUT LII. <hi>Quomodo eos virilem aetatem ingressos pietatem docuerit.</hi> </head>

<pb n="0084C"/>
<p>Porro dum infirma adhuc aetate Caesares essent,
ministri et consiliarii iis adjuncti rempublicam gubernabant.
Verum ubi ad virilem aetatem pervenissent,
solius patris magisterium eis suffecit. Qui nunc
praesentes privatis admonitionibus ad aemulationem
sui provocabat, exemplum pietatis suae ad imitandum
ipsis proponens: nunc absentibus imperatoria praecepta
per litteras suggerebat. Quorum primum illud
et maximum erat, ut Dei summi omnium regis notitiam
cultumque, divitiis omnibus ipsique etiam imperio
anteferrent. Tandem vero, ut per seipsos quae
<pb n="0084D"/>
utilia essent reipublicae agerent, eis permisit: et ante
omnia id diserte praecepit, ut Ecclesiae Dei curam gererent,
seque palam Christianos profiterentur. Atque hoc
quidem modo filios instituebat. Illi vero non tam paternis
monitis, quam sua sponte incitati, praecepta parentis
sui alacritate animi superarunt, quippe qui divinae
religionis observantiam semper prae oculis haberent,
et sanctos Ecclesiae ritus in ipso palatio cum
universis domesticis custodirent. Nam et hoc paternae
providentiae opus fuerat, ut non alios domesticos et
contubernales filiis suis, quam Christianos traderet.
Primorum quoque numerorum rectores, quibus reipublicae
cura commissa fuerat, Dei cultores erant.
Quippe hominibus fidem in Deum professis, tanquam
<pb n="0085A"/>
firmissimis quibusdam muris confidebat. Cum beatissimus
princeps haec quoque ita constituisset, Deus
bonorum omnium dispensator, utpote cunctis reipublicae
negotiis optime ab imperatore dispositis,
opportunum tempus tandem adesse statuens quoad
meliorem sortem transferretur, fatalem ejus vitae
finem imposuit.</p>
</div2>

<div2>
          <head>CAPUT LIII. <hi>Quod cum duobus ac triginta annis regnaverit, et plusquam sexaginta annis vixerit, integra semper fuit valetudine.</hi> </head>
<p>Ac imperii quidem curriculum duobus et triginta
annis explevit, exceptis mensibus ac diebus paucis:
vitae vero spatium duplo fere longius fuit. Qua in
aetate, corpus ei ab omni morbo et labe vacuum,
<pb n="0085B"/>
expers cujuslibet vitii, et quovis juvenili corpore
firmius constitit, et tum decorum aspectu, tum ad
quidvis agendum viribus pollens. Adeo ut militaribus
exercitationibus proluderet, equitaret, ambularet,
dimicaret, tropaea de hostibus victis erigeret, et incruentas
illas more suo victorias reportaret.</p>
</div2>

<div2>
          <head>CAPUT LIV. <hi>De iis qui eximia ejus humanitate ad avaritiam et pietatis simulationem abusi sunt.</hi> </head>
<p>Animus similiter ad summum humanae perfectionis
culmen pervenerat; quippe qui omnibus praeclaris
dotibus ornatus esset, praecipue vero humanitate.
Quam tamen multi reprehendebant; ob exuberantem
malitiam improborum, qui nequitiam suam imperatoris
adscribebant patientiae. Certe haec duo vitia
<pb n="0085C"/>
illis temporibus maxime invaluisse, nos quoque ipsi
conspeximus; violentiam scilicet pessimorum hominum
et insatiabili cupiditate flagrantium, qui universos
fere mortales infestabant, et fraudulentam simulationem
eorum qui callide in Ecclesiam irrepebant,
et Christianorum nomen falso ac specie tenus praeferebant.
Verum insita imperatori humanitas ac bonitas,
et fidei morumque sinceritas, eo ipsum adduxit,
ut crederet fictae in speciem pietati hominum illorum
qui pro Christianis habebantur, et qui sinceram erga
ipsum benevolentiam callida mente simulabant. Quibus
ille cum semetipse credidisset, interdum fortasse
in ea quae parum decora essent, impegit; maligni
daemonis invidia hanc velut maculam reliquis ejus
laudibus adspergente.</p>
</div2>

<div2>
          <head>CAPUT LV. <hi>Qualiter ad ultimum usque vitae diem orationes scripsit.</hi> </head>

<pb n="0085D"/>
<p>Verum illos divina justitia non multo post merito supplicio
affecit. Imperator vero tanta sermonum scientia
animum instruxerat, ut ad ultimum usque diem vitae,
orationes conscriberet more solito, et conciones haberet,
et divina documenta auditoribus insinuaret: leges
item ferret assidue, nunc de civilibus negotiis, nunc de
re militari: cuncta denique ad commodum atque utilitatem
humani generis excogitaret. Illud vero haudquaquam
silentio praetereundum est, quod cum extremus
vitae dies ipsi jam impenderet, funebrem quamdam
orationem in consueto auditorio recitavit.
<pb n="0086A"/>
Cumque sermonem longius produxisset, in ea disseruit
de animorum immortalitate, deque his qui vitam
pie traduxissent, et de bonis quae amicis Dei apud
ipsum Deum recondita essent. Contra vero, quem finem
essent habituri illi qui contrariam videndi rationem
instituissent, multis rationibus evidenter astruxit;
interitum et cladem impiorum describens. Quod quidem
cum graviter et serio affirmaret, proximos et familiares
suos perstringere videbatur. Adeo ut quemdam ex
illis vana sapientiae opinione inflatis, interrogaverit,
quid sentiret de iis quae dicta essent. At ille verissima
esse cuncta testatus est; et quamvis invitus, disputationes
adversus multorum numinum cultum magnopere
laudavit. Hujusmodi conciones ad familiares
suos ante mortem cum habuisset, viam sibi ipse
<pb n="0086B"/>
complanare ad meliorem vitam videbatur.</p>
</div2>

<div2>
          <head>CAPUT LVI. <hi>Quomodo ad bellum Persicum proficiscens, episcopos sibi adjunxit, et tentorium in speciem Ecclesiae paravit.</hi> </head>
<p>Illud quoque neutiquam praetereundum est, quod
circa haec tempora, cum de motu barbarorum ad
orientem solem degentium nuntius allatus esset:
hanc adhuc de illis victoriam superesse sibi testatus,
Persis bellum inferre statuit. Quod cum facere decrevisset,
militares copias undique excivit: et cum
episcopis quos circa se habebat, de profectione consilium
communicavit, provida mente prospiciens,
viros ad divinum cultum necessarios secum assidue
versari oportere. Illi vero, libenti animo secuturos
<pb n="0086C"/>
se esse affirmarunt, nec ab illo discessuros, sed continuis
apud Deum supplicationibus militaturos una
cum illo et pugnaturos. Quo ille nuntio vehementer
delectatus, viam illis qua proficiscerentur, descripsit.
Deinde tabernaculum in speciem Ecclesiae ambitioso
cultu ad hujus belli usum praeparavit; in quo
preces ad Deum victoriae auctorem una cum episcopis
fundere decreverat.</p>
</div2>

<div2>
          <head>CAPUT LVII. <hi>Quomodo susceptis Persarum legatis, festo Paschae die cum aliis pernoctavit.</hi> </head>
<p>Interea Persae cum imperatorem bellum parare
comperissent, et cum illo congredi vehementer reformidarent,
missis legatis pacem ab eo postulaverunt.
<pb n="0086D"/>
Itaque imperator pacis amantissimus, Persarum
legatione benigne suscepta, pacem et amicitiam cum
eis libenter pepigit. Aderat jam magna paschalis festi
solemnitas: in qua imperator vota Deo persolvens,
una cum caeteris pernoctavit.</p>
</div2>

<div2>
          <head>CAPUT LVIII. <hi>De constructione martyrii apostolorum Constantinopoli.</hi> </head>
<p>Posthaec in memoriam apostolorum martyrium aedificare
coepit in urbe sibi cognomine. Cumque templum
omne in immensam altitudinem extulisset, vario lapidum
genere splendidum reddidit, a solo ad cameram
usque marmoreis crustis illud operiens. Porro
<pb n="0087A"/>
cameram lacunaribus minutissimi operis obducens,
totam auro imbracteavit. Et supra quidem, aes tegularum
loco impositum, universo aedificio munimentum
adversus imbres praebebat. Quod itidem auro
plurimo superfusum resplendebat; adeo ut procul spectantium
oculos fulgore praestingueret, solis radiis
aeris objectu repercussis. Totum vero solarium reticulatis
quibusdam anaglyphis ex aere et auro fabrefactis
erat circumdatum.</p>
</div2>

<div2>
          <head>CAPUT LIX. <hi>Descriptio ejusdem Martyrii.</hi> </head>
<p>Ac templum quidem ipsum maximo imperatoris
studio hunc in modum exornabatur. Circa ipsum
templum ingens erat area, libero ac patente desuper
coelo. Cujus ad quatuor latera, porticus erant sibi
<pb n="0087B"/>
invicem conjunctae, quae aream in medio sitam una
cum ipso templo circumcingebant. Praeterea basilicae;
lavacra, diversoria et alia plurima habitacula ad usum
eorum qui locum custodiebant, porticibus applicita,
earum longitudinem aequabant.</p>
</div2>

<div2>
          <head>CAPUT LX. <hi>Quod etiam in eo templo sepulcrum sibi aedificavit.</hi> </head>
<p>Haec omnia dedicavit imperator eo consilio, ut
apostolorum Servatoris nostri memoriam posteris in
perpetuum commendaret. Sed et aliud quidpiam in
mente habens, aedem illam construxit: quod initio
quidem obscurum, tandem vero omnibus sub finem
innotuit. Quippe ipse hunc sibi locum post mortem
designaverat; incredibili fidei alacritate prospiciens,
ut corpus suum communem cum apostolis appellationem
<pb n="0087C"/>
post obitum sortiretur: quo scilicet precationum
quae in honorem apostolorum ibi celebrandae
erant, etiam mortuus particeps fieret. Cum igitur
duodecim illic capsas, quasi sacras quasdam columnas
in honorem ac memoriam apostolici collegii
erexisset, suam ipsius arcam in medio constituit,
quae senas utrinque apostolorum capsas dispositas
habebat. Atque id in eo loco ubi corpus ipsius post
mortem decenter deponendum esset, solertissime
providit. His ille diu antea sagaci mente dispositis,
aedem apostolis consecravit; pro certo sibi persuadens,
horum memoriam non parum utilitatis animae
suae esse allaturam. Nec vero Deus eum voto atque
exspectatione sua frustratus est. Nam cum primas
paschalis festi exercitationes obiisset, ipsumque
<pb n="0087D"/>
Servatoris nostri diem, tum sibi tum aliis omnibus
laetum atque hilarem reddidisset; is illum rebus
intentum, et in hujusmodi operibus perstantem
usque ad exitum vitae, Deus cujus auxilio cuncta gerebat,
opportune tandem eum ad meliorem sortem
transferre dignatus est.</p>
</div2>

<div2>
          <head>CAPUT LXI. <hi>Imperatoris aegritudo, et orationes Helenopoli. Item de ejus baptismo.</hi> </head>
<p>Principio quidem inaequalis corporis intemperies;
posthaec morbus eum invasit. Itaque ad aquas calidas
civitatis suae progressus, inde Helenopolim delatus
est, urbem matris suae nomine appellatam: ibique in
<pb n="0088A"/>
templo martyrum diu commoratus, supplicationes et
preces obtulit Deo. Cumque extremum vitae diem sibi
jam imminere sentiret, tempus tandem adesse existimavit,
quo totius vitae delicta expiaret; firmissime
credens, quaecumque humanitus peccavisset, arcanorum
verborum efficacia et salutari lavacro penitus
esse delenda. Haec cum apud se reputasset, genu
flexo humi procumbens, veniam a Deo supplex poposcit,
peccata sua confitens in ipso Martyrio: quo
in loco manuum impositionem cum solemni precatione
primum meruit accipere. Hinc ad suburbana
Nicomediae digressus; convocatis episcopis, sic ad
eos verba fecit.</p>
</div2>

<div2>
          <head>CAPUT LXII. <hi>Quibus verbis Constantinus postulavit ab episcopis ut baptismum sibi conferrent.</hi> </head>

<pb n="0088B"/>
<p> ¬´ Hoc erat tempus quod jamdudum sperabam, cum
incredibili cupiditate arderem, votisque omnibus desiderarem
salutem in Deo consequi. Jam tempus est,
ut signum illud quod immortalitatem confert, nos
quoque percipiamus; tempus est, ut salutaris signaculi
participes fiamus. Equidem olim statueram id
agere in flumine Jordane, in quo Servator ipse ad
exemplum nostrum, lavacrum suscepisse memoratur.
Sed Deus qui optime novit ea quae nobis utilia sunt,
hoc in loco nobis idipsum exhibere dignatur. Proinde
omnis removeatur dubitatio. Nam si quidem Deus vitae
mortisque arbiter, hic me diutius vitam agere voluerit;
idque semel decretum est, ut in posterum una
cum populo Dei permiscear, et in Ecclesiam adscitus
<pb n="0088C"/>
cum reliquis omnibus orationum particeps fiam; eas
vivendi leges mihi praescripturum me esse spondeo,
quae sint Deo dignae. ¬ª --Haec cum dixisset, illi solemni
ritu divinas caeremonias peregerunt, injunctisque ei
quaecumque necessaria erant, sacrorum mysteriorum
participem eum fecere. Solus igitur ex omnibus
qui unquam fuerunt imperatoribus Constantinus,
in Christi martyriis renatus et consummatus est: et
divino donatus signaculo, exultavit spiritu renovatusque
est, ac divina luce repletus. Et animo quidem
maximam capiebat voluptatem ob fidei excellentiam;
evidentissimam autem divinae potentiae magnitudinem
attonitus mirabatur. Postquam omnia rite impleta
sunt, candidis ac regiis vestibus lucis instar radiantibus
est amictus, et candidissimo in lecto recubuit;
<pb n="0088D"/>
nec purpuram contingere amplius voluit.</p>
</div2>

<div2>
          <head>CAPUT LXIII. <hi>Quomodo post baptismum Deum laudavit.</hi> </head>
<p>Posthaec sublata altius voce, precabundus gratias
egit Deo: et finita precatione haec subjecit. ¬´ Nunc me
revera beatum esse; nunc immortali vita dignum;
nunc divinae compotem lucis factum esse cognosco. ¬ª 
Miseros quoque et infelices esse aiebat, qui tantis bonis
privarentur. Cumque tribuni ac duces militarium
copiarum introgressi, vicem suam dolerent quod orbos
ipsos relinqueret, et longiorem ipsi vitam comprecarentur;
his etiam respondens, nunc demum veram
se vitam adeptum esse dixit, seque unum optime
<pb n="0089A"/>
nosse, quantorum bonorum particeps factus fuisset.
Proinde properare se, et profectionem ad Deum
suum nulla tergiversatione differre. Singula deinde
pro arbitrio suo disposuit. Ac Romanis quidem regiam
urbem incolentibus annua quaedam munera legavit.
Suis autem liberis imperium velut paternam
haereditatem reliquit; cuncta prout ipsi videbatur,
constituens.</p>
</div2>

<div2>
          <head>CAPUT LXIV. <hi>Constantini mors die festo Pentecostes, circa meridiem.</hi> </head>
<p>Porro haec omnia gerebantur in maxima illa solemnitate
venerandae et sacratissimae Pentecostes: quae
septenario hebdomadum numero decorata, unitate
obsignatur. In qua et communis Servatoris ascensum
<pb n="0089B"/>
in coelos, et sancti Spiritus in terras descensum
contigisse sacrae litterae testantur. In ea igitur solemnitate
Imperator haec quae diximus consecutus, ultima tandem die,
quam si quis omnium festivitatum maximam
vocet, haudquaquam meo judicio aberraverit,
circa meridiem migravit ad Dominum; mortalibus
quidem partem sui mortalem relinquens: eam vero
animae partem quae intelligentia et amore Dei praedita
erat, Deo suo conjungens. Hic Constantino exitus
vitae fuit. Sed pergamus ad reliqua.</p>
</div2>

<div2>
          <head>CAPUT LXV. <hi>Militum et tribunorum planctus.</hi> </head>
<p>Et protectores quidem omnisque stipatorum turba,
confestim discerptis vestibus pronos se in terram abjicientes
caput solo illidebant, ejulatus et lamenta
<pb n="0089C"/>
cum planctu et clamoribus edentes; eumque dominum
atque Imperatorem, nec ut dominum sed ut parentem
piissimi liberi inclamantes. Tribuni vero et
centuriones servatorem, praesidem, bene meritum
praedicabant. Reliqui exercitus tamquam greges quidam,
cum omni modestia ac reverentia optimum pastorem
desiderabant. Plebs quoque, per universam civitatem
discurrebat, intimum animi sui dolorem vociferatione
et clamoribus abunde significans. Multi
prae dolore, attonitis similes videbantur; singulis
hanc propriam calamitatem reputantibus, seque ipsos
plangentibus, ut pote communi omnium bono ex
hac vita sublato.</p>
</div2>

<div2>
          <head>CAPUT LXVI. <hi>Quomodo funus Nicomedia Constantinopolim deductum est in palatium.</hi> </head>

<pb n="0089D"/>
<p>Posthaec milites sublatum e lecto corpus in arca
aurea deposuerunt, eamque purpurea obtectam veste
Constantinopolim deportarunt, atque in praecipuo
imperialis palatii cubiculo sublimem collocaverunt.
Dehinc aurea super candelabra luminibus undique
accensis, admirabile spectaculum intuentibus praebebatur,
et quale in nullo unquam mortalium ab ipso
orbis conditu visum in terris fuerat. Quippe in medio
conclavi regalis palatii, funus imperatoris in arca aut
area sublime jacens, regiis insignibus, purpura scilicet
ac diademate exornatum, multi circumdantes noctu
atque interdiu vigiles custodiebant.</p>
</div2>

<div2>
          <head>CAPUT LXVII. <hi>Quomodo etiam post mortem a comitibus et reliquis, perinde ac vivus, honoratus est.</hi> </head>

<pb n="0090A"/>
<p>Caeterum totius exercitus duces, comites quoque et
reliqui judices ac magistratus, qui etiam antea imperatorem
adorare soliti erant, pristini moris observantiam
nullatenus mutantes, statis horis ingrediebantur;
et imperatorem in arca depositum, perinde ac vivum
et spirantem, genu flexo post obitum salutabant.
Post primores autem illos, idem deinceps et senatores
et honorati omnes introeuntes fecere. Innumerabilis
deinde vulgi multitudo cum pueris ac mulieribus
ad hujus rei spectaculum accessit. Atque haec longi
temporis spatio assidue gesta sunt; cum militares funus
ad hunc modum jacere et custodiri decrevissent,
<pb n="0090B"/>
donec imperatoris filii eo advenientes, ipsi paternum
funus honoris causa prosequerentur. Solus denique
etiam post mortem imperavit princeps beatissimus:
cunctaque more solito administrata sunt, quasi adhuc
in vivis esset. Qui honos uni illi post hominum memoriam
a Deo concessus est. Quippe cum solus ille
prae caeteris imperatoribus, Deum omnium regem
Christumque ejus Filium, variis cujusque generis actibus
honorasset, jure merito his honoribus solus affectus
est: idque illi tribuere dignatus est summus
omnium Deus, ut cadaver ejus in terris imperium obtineret.
Quo quidem indicio iis qui non plane stupidi
atque hebetes essent, perspicue significavit Deus,
animam illius perpetuo et immortali imperio frui. Et
haec quidem gesta sunt in hunc modum.</p>
</div2>

<div2>
          <head>CAPUT LXVIII. <hi>Quomodo exercitus judicio, filii ejus Augusti sunt nuncupati.</hi> </head>

<pb n="0090C"/>
<p>Interea tribuni lectos quosdam ex militaribus numeris,
qui fidei ac benevolentiae causa olim principi
accepti fuissent, ad Caesares mittunt, cuncta eis quae
gesta erant nuntiaturos. Et haec quidem illi tunc egerunt.
Omnes vero ubicumque exercitus, quasi divino
quodam spiritu incitati, simul atque de imperatoris
morte nuntiatum est, uno consensu decreverunt,
prorsus quasi maximus imperator adhuc superesset,
neminem se praeter ejus liberos Imperii Romani principem
habituros. Nec multo post, eosdem non Caesares
appellari voluerunt, sed Augustos; quod nomen
<pb n="0090D"/>
summi imperii velut quoddam insigne est. Et exercitus
quidem suffragia sua atque acclamationes sibi mutuo
per litteras significarunt: et unanimis legionum
consensus, uno eodemque temporis momento cunctis
ubicumque agentibus innotuit.</p>
</div2>

<div2>
          <head>CAPUT LXIX. <hi>Romae luctus ob mortem Constantini, et imagines ei decretae.</hi> </head>
<p>At in urbe regia, senatus populusque Romanus
comperta imperatoris morte, gravissimum hunc nuntium
et quavis calamitate acerbiorem rati, nullum luctui
modum fecere. Quippe balnea et fora rerum venalium
clausa: publica item spectacula, et quaecumque
aliae vitae oblectamenta homines in otio degentes
<pb n="0091A"/>
consectari solent, remota. Et qui prius deliciis diffluxerant,
moesti tunc per vias incedebant. Omnes
imperatorem beatum, Deo carum, et prorsus imperio
dignissimum praedicabant. Neque haec voce tantum
nuda declarabant, sed imaginibus dedicatis
mortuum perinde ac superstitem honorabant. In quibus
cum coeli similitudinem expressissent in tabula,
ipsum supra coelestes fornices, in aethereo domicilio
requiescentem pinxere. Quinetiam ipsi liberos ejus,
imperatores atque Augustos solos sine cujusquam
alterius consortio nuncupabant: magnisque clamoribus
postulabant, ut imperatoris sui funus apud se haberent,
et in regia urbe deponerent.</p>
</div2>

<div2>
          <head>CAPUT LXX. <hi>Quomodo funus Constantinopoli depositum sit a Constantio.</hi> </head>

<pb n="0091B"/>
<p>Hunc principi a Deo honorato, etiam Romani honorem
exhibuerunt. At secundus ex filiis ad patris
funus cum advenisset, in urbem patri cognominem
illud devexit, ipse exequias praecedens. Praeibant
per catervas et agmina dispositi numeri militares.
Pone sequebatur innumerabilis hominum multitudo.
Hastati vero et scutarii ipsum Imperatoris corpus
medii cingebant. Postquam ad apostolorum Servatoris
nostri ecclesiam perventum est, arcam illic deposuerunt.
Hunc in modum novus imperator Constantius,
tum adventu suo, tum reliquis officiis patri honorem
exhibens, justa ut par erat persolvit.</p>
</div2>

<div2>
          <head>CAPUT LXXI. <hi>Missa in apostolorum Martyrio celebrata in exequiis Constantini.</hi> </head>

<pb n="0091C"/>
<p>Ubi vero ille cum militaribus numeris abcessit,
ministri Dei cum turbis et tota fidelium plebe, in
medium prodiere, et divini cultus caeremonias precationibus
peregerunt. Ac beatus quidem princeps alto
in suggestu jacens, laudibus tum celebrabatur. Innumerabilis
autem populus una cum sacerdotibus Dei,
non sine gemitu ac lacrymis, pro imperatoris anima
preces offerebant Deo, gratissimum pio principi officium
exhibentes. Porro in hoc etiam Deus prolixam
erga famulum suum benevolentiam declaravit:
quippe qui carissimis ac germanis ejus filiis paterni
imperii successionem tribuerit; et quod maxime ambierat,
locum juxta apostolorum memoriam ei concesserit;
<pb n="0091D"/>
ut scilicet beatissimae illius animae tabernaculum
apostolici nominis atque honoris consortio
frueretur; et populo Dei in ecclesia sociaretur; divinisque
ceremoniis ac mystico sacrificio, et sanctarum
precum communione potiri mereretur: ipse vero etiam
post mortem imperium retinens, quasi redivivus universum
orbem gubernans, Victor Maximus Augustus,
suo adhuc nomine rempublicam regeret.</p>
</div2>

<div2>
          <head>CAPUT LXXII. <hi>De Phoenice ave.</hi> </head>
<p>Non quemadmodum avis illa Aegyptia, quae cum
<pb n="0092A"/>
ejus generis unica sit, super aromatum cumulo
emori dicitur, seipsam quasi victimam immolans:
moxque ex ipsis favillis renasci, et pennis in altum
subvecta, eadem qua prius specie cerni: sed potius
exemplo Servatoris sui, qui instar tritici sati, ex uno
semine in multa sese diffundens, ope ac benedictione
Dei spicam protulit, et universum terrarum orbem
fructibus suis implevit. Ad hunc modum beatissimus
princeps per successionem liberorum multiplex factus
est ex uno: adeo ut passim in omnibus provinciis
imagines ei simul cum filiis honoris causa statuantur,
et familiare nomen Constantini etiam post ejus obitum
usurpetur.</p>
</div2>

<div2>
          <head>CAPUT LXXIII. <hi>Quomodo in nummis, Constantinum velut in coelum ascendentem expresserint.</hi> </head>

<pb n="0092B"/>
<p>Quinetiam nummi hujusmodi forma signati sunt,
anteriore quidem parte beatum principem obtecto
capite praeferentes: altera vero parte in quadrijugo
curru aurigae instar sedentem; et porrecta ipsi coelitus
dextra ad Superos assumptum.</p>
</div2>

<div2>
          <head>CAPUT LXXIV. <hi>Quod cum Deum coluisset, merito etiam a Deo honoratus est.</hi> </head>
<p>Haec miracula summus omnium Deus in Constantino,
qui solus ex omnibus retro imperatoribus christianum
se palam professus fuerat, nostris oculis proponens,
satis superque declaravit, quantum interesset inter
<pb n="0092C"/>
eos qui ipsum Christumque Filium ipsius colere meruissent,
atque inter illos qui contrariam sectam ac
sententiam amplexi essent. Qui cum Ecclesiae Dei
bellum intulissent, Deum sibi hostem atque inimicum
reddiderunt. Ac profecto uniuscujusque illorum interitus,
quantum erga eos esset divini numinis odium,
certissimo argumento declaravit: quemadmodum
Constantini obitu, Dei erga ipsum benevolentiae
quaedam quasi pignora, omnibus manifesto apparuerunt.</p>
</div2>

<div2>
          <head>CAPUT LXXV. <hi>Quod Constantinus superiores omnes imperatores pietate superavit.</hi> </head>
<p>Qui cum solus ex Romanis imperatoribus, Deum
omnium Regem excellenti quadam pietate coluisset;
<pb n="0092D"/>
solusque doctrinam Christi universis ore libero praedicasset:
cumque Ecclesiam Dei honore et gloria in
tantum auxisset quantum antea nemo, et errorem
hominum plures colentium deos solus evertisset, omnesque
hujusmodi superstitionis ritus ac modos confutasset:
solus quoque tum in hac vita, tum post
mortem, ea consequi meruit, qualia nullus unquam
nec apud Graecos nec apud Barbaros adeptus esse
perhibetur. Sed neque apud priscos illos Romanos, ab
ultimis usque temporibus quisquam recenseri potest,
qui cum hoc nostro sit comparandus.
</p>
</div2>
      </div1>
</body>
  </text>
</TEI>