<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
               <title>Super I Epistolam ad Corinthios lectura</title>
               <author ref="http://viaf.org/viaf/264344179">Thomas Aquinas<date>1225-1274</date></author>
</titleStmt>
               
               <extent></extent>
               <editionStmt>
              <edition>critical edition, apparatus not encoded</edition>
              <editor></editor>
         </editionStmt>
               <publicationStmt>
                  <pubPlace>Romae</pubPlace>
                  <publisher>Textum Leoninum</publisher>
                  <date>1965</date>
               </publicationStmt>
<seriesStmt>
             <title>Corpus Thomisticum</title>
            <idno>ThomAqu.Sup1Cor</idno>
            </seriesStmt>
         <notesStmt>
            <note></note>
         </notesStmt>
<sourceDesc>
<p></p>
</sourceDesc>
      </fileDesc>
      <encodingDesc>
         <projectDesc>based on data from Corpus Thomisticum (http://www.corpusthomisticum.org), this file was encoded in TEI xml for the University of Zurich's <hi>Corpus Corporum</hi> project (www.mlat.uzh.ch) by Ph. Roelli in 2013</projectDesc>
          <note>Textum Leoninum 1965 editum emendatum ac translatum a Roberto Busa SJ in taenias magneticas denuo recognovit Enrique Alarc√≥n atque instruxit</note>
          <editorialDecl>
             <normalization>Classical Latin orthography</normalization>
          </editorialDecl>
      </encodingDesc>
 	  <profileDesc>
		<creation>
 		<date></date>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item></item>
		  <item></item>
	  	 </list>
  		</keywords>
  		<keywords scheme='genre'>
  		 <list>
   			<item></item>
  		</list>
  		</keywords>
  		<keywords scheme='period'>
 		 <list>
   			<item></item>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>

<div1 id="pro."><head>Prooemium</head>
<p><A NAME="86233"/><hi>Non abscondam a vobis sacramenta Dei</hi>, etc., Sap.
	VI, 24.
	Sacramenti nomen dupliciter accipi consuevit.
	Nam quandoque sacramentum dicitur quodcumque secretum, et praecipue de rebus sacris; quandoque sacramentum dicitur sacrae rei signum, ita quod et eius imaginem gerat, et causa existat, secundum quod nos dicimus septem sacramenta Ecclesiae, scilicet Baptismus, confirmatio, Eucharistia, poenitentia, extrema unctio, ordo et matrimonium.
	In qua quidem significatione sacramenti etiam prima significatio continetur; nam in his Ecclesiae sacramentis, divina virtus secretius operatur salutem, ut Augustinus dicit.
	Haec igitur sacramenta Dei praelatus, seu doctor Ecclesiae, fidelibus Christi non debet abscondere sed manifestare, propter tria.
	Primo quidem, quia hoc pertinet ad honorem Dei, secundum illud Tob.
	XII, 7: <hi>sacramentum regis abscondere bonum est, opera autem Dei revelare et confiteri honorificum est</hi>.
	Secundo, quia hoc pertinet ad salutem hominum, qui per horum ignorantiam in desperationem labi possent, sicut de quibusdam dicitur Sap.
	II, 22 quod <hi>nescierunt sacramenta Dei, nec speraverunt mercedem iustitiae</hi>, quia per sacramenta homines purificantur, ut sint praeparati ad recipiendum mercedem iustitiae.
	Tertio quia hoc pertinet ad debitum officium praelati vel doctoris, secundum illud Eph.
	III, 8: <hi>mihi omnium sanctorum minimo data est gratia haec, illuminare omnes quae sit dispensatio sacramenti absconditi a saeculis in Deo</hi>.
	Sic ergo praedicta verba demonstrant nobis materiam huius epistolae, in qua apostolus agit de sacramentis Ecclesiae.
	Cum enim in epistola ad Romanos gratiam Dei commendasset, quae in sacramentis Ecclesiae operatur: hic, scilicet in prima epistola ad Corinthios, de ipsis Ecclesiae sacramentis agit; in secunda vero de ministris sacramentorum.
	Videamus ergo primo textum.</p>
</div1>
<div1 n="1"><head>Caput 1</head>
<div2 n="1"><head>Lectio 1</head>
<p><A NAME="86234"/>Dividitur ergo haec epistola in partes duas.
	In prima parte ponit epistolarem salutationem; in secunda prosequitur suam intentionem, ibi <hi>gratias ago Deo meo</hi>.
	Circa primum tria facit.
	Primo ponit personas salutantes; secundo, personas salutatas <hi>Ecclesiae Dei</hi>, etc.; tertio bona salutifera optat, ibi <hi>gratia vobis et pax</hi>.
	Circa primum duo facit.
	Primo ponit personam principalem quam describit ex nomine, dicens <hi>Paulus</hi>, de quo quidem nomine satis dictum est in epistola ad Romanos.
	Hic autem sufficiat dicere quod hoc nomen praemittit in signum humilitatis; nam Paulus idem est quod modicus, quod ad humilitatem pertinet.
	I Reg. c.
	XV, 17: <hi>cum esses parvulus in oculis tuis, caput in tribubus Israel factus es</hi>.
	Matth.
	XI, v. 25: <hi>abscondisti haec a sapientibus et prudentibus, et revelasti ea parvulis</hi>.
	Consequenter describit eam a dignitate.
	Et primo ponit modum adipiscendae dignitatis, cum dicit <hi>vocatus</hi>, secundum illud Hebr.
	V, 4: <hi>nemo sumit sibi honorem, sed qui vocatur a Deo tamquam Aaron</hi>.
	Secundo ponit ipsam dignitatem, dicens <hi>apostolus Iesu Christi</hi>, quae quidem est prima dignitas in Ecclesia, et interpretatur missus, quia fuerunt missi a Deo, ut vice eius fungerentur in terris.
	Unde dicitur Lc. c.
	VI, 13, <hi>quod elegit duodecim, quos et apostolos nominavit</hi>, et infra XII, 28: <hi>Deus posuit in Ecclesia quosdam, primum quidem apostolos</hi>, et cetera.
	Tertio ponit originem sive causam huius dignitatis, cum dicit <hi>per voluntatem Dei</hi>.
	Quod est intelligendum de voluntate beneplaciti, ex qua perficiuntur illi qui multipliciter praesunt Ecclesiis.
	Eccli.
	X, 4: <hi>in manibus Dei potestas terrae, et utilem rectorem in tempore suscitabit super illam</hi>.
	Et de praedicta voluntate sub figura nobis dicitur, Iob XXXVII, 12, quod <hi>lustrant cuncta per circuitum quocumque voluntas gubernantis perduxerit</hi>.
	Dimittit autem Deus aliquos praefici propter subditorum peccata, secundum illud Iob XXXIV, 30: <hi>regnare facit hominem hypocritam propter peccata populi</hi>.
	Talis autem rector non dicitur esse secundum voluntatem Dei, sed secundum eius indignationem, secundum illud Osee XIII, 11: <hi>dabo tibi regem in furore meo, et auferam in indignatione mea</hi>.
	Secundo ponit personam adiunctam, cum dicit <hi>et Sosthenes frater</hi>, quem sibi salutando adiungit, quia ad apostolum detulerat contentiones et alios Corinthiorum defectus, ne hoc videretur ex odio fecisse; et ideo nominat eum fratrem, ut ostendat quod ex zelo charitatis hoc fecerat.
	Prov.
	IX, 8: <hi>argue sapientem, et diliget te</hi>.
	Deinde ponit personas salutatas, cum dicit <hi>Ecclesiae Dei quae est Corinthi</hi>.
	Et, primo, ponit principales personas, quas describit tripliciter.
	Primo quidem ex loco, cum dicit <hi>Ecclesiae Dei quae est Corinthi</hi>, id est, fidelibus Christi Corinthi congregatis.
	Ps.
	XXXIV, 18: <hi>confitebor tibi in Ecclesia magna</hi>.
	Secundo ex munere gratiae, cum dicit <hi>sanctificatis in Christo Iesu</hi>, id est, in fide, passione et sacramento Christi Iesu.
	Infra VI, 11: <hi>sed abluti estis, sed sanctificati estis</hi>.
	Hebr. ult.: <hi>Iesus ut sanctificaret per suum sanguinem populum, extra portam passus est</hi>.
	Tertio ponit originem gratiae, cum dicit <hi>vocatis sanctis</hi>; quia scilicet ad sanctitatem per gratiam vocationis pervenerunt.
	Rom.
	VIII, 30: <hi>quos praedestinavit, hos et vocavit</hi>.
	I Petr.
	II, 9: <hi>de tenebris vos vocavit in admirabile lumen suum</hi>.
	Secundo ponit personas secundarias, fideles scilicet, quae non erant in ipsa civitate sed habitabant in dioecesi civitatis vel districtu.
	Unde subdit vobis, inquam, qui estis Corinthi scribo, <hi>cum omnibus qui invocant nomen domini nostri Iesu Christi</hi>, scilicet per veram fidei confessionem.
	Ioel. c.
	II, 32: <hi>omnis qui invocaverit nomen domini salvus erit</hi>.
	Et hoc <hi>in omni loco ipsorum</hi>, id est eorum iurisdictioni subiecto, <hi>et nostro</hi>, quia per hoc quod subiiciebantur episcopo civitatis, non eximebantur a potestate apostoli, quinimo magis erant ipsi apostolo subiecti, quam his quibus ipse eos subiecerat.
	Ps.
	CII, 22: <hi>in omni loco dominationis eius, benedic, anima mea, domino</hi>.
	Ultimo autem in salutatione ponit bona salutifera quae eis optat, quorum primum est <hi>gratia</hi>, per quam iustificamur a peccatis, Rom.
	III, 24: <hi>iustificati gratis per gratiam ipsius</hi>; ultimum autem est <hi>pax</hi>, quae perficitur in felicitate aeterna.
	Ps.
	CXLVII, 14: <hi>qui posuit fines tuos pacem</hi>.
	Is.
	XXXII, 18: <hi>sedebit populus meus in pulchritudine pacis</hi>.
	Per haec autem duo, omnia alia includit.
	Unde dicit <hi>gratia et pax</hi>.
	Causam eorum ostendit, subdens <hi>a Deo patre nostro</hi>, secundum illud Iac.
	I, 17: <hi>omne datum optimum et omne donum perfectum desursum est, descendens a patre luminum</hi>.
	Addit autem <hi>et domino Iesu Christo, per quem</hi>, ut dicitur II Petr.
	I, 4, <hi>maxima et pretiosa promissa donavit nobis Deus</hi>.
	Io.
	I, v. 17: <hi>gratia et veritas per Iesum Christum facta est</hi>.
	Quod autem dicit <hi>a Deo patre nostro</hi>.
	Potest intelligi de tota Trinitate, a qua creati sumus et in filios adoptati.
	Additur autem <hi>et domino Iesu Christo</hi>, non quia sit persona alia vel hypostasis praeter tres personas, sed propter aliam naturam.
	Vel quod dicitur <hi>Deo patre nostro</hi>, per quamdam appropriationem accipitur pro persona patris, sicut Io.
	XX, 17: <hi>ascendo ad patrem meum, Deum meum et Deum vestrum</hi>.
	In hoc autem quod subdit <hi>et domino Iesu Christo</hi>, manifestatur persona filii.
	Tacetur autem de spiritu sancto, quia est nexus patris et filii, et intellectus ex ambobus, vel quia est donum utriusque, intelligitur in donis, de quibus dicit <hi>gratia et pax</hi>, quae per spiritum sanctum dantur.
	Infra XII, v. 11: <hi>haec omnia operatur unus atque idem spiritus</hi>.
	Deinde cum dicit <hi>gratias ago Deo meo</hi>, incipit epistolarem tractatum.
	Et primo gratias agit de bonis eorum, ut correctionem suorum defectuum tolerabilius ferant; secundo ponit eorum instructionem, ibi <hi>obsecro vos autem, fratres</hi>.
	Circa primum duo facit.
	Primo gratias agit de bonis quae iam acceperant; secundo de bonis quae in futurum expectabant, ibi <hi>expectantibus revelationem</hi>.
	Circa primum duo facit.
	Primo ponit gratiarum actionem, cum dicit <hi>gratias ago Deo meo</hi>, qui scilicet etsi sit Deus omnium per creationem et gubernationem, tamen est eius et cuiuslibet iusti per fidem et devotionem.
	Ps.
	CXVII, 28: <hi>Deus meus es tu, et confitebor tibi</hi>.
	Ostendit etiam quando gratias agit, cum dicit <hi>semper</hi>, quia haec gratiarum actio ex charitatis affectu procedit, qui in eius corde assiduus erat.
	Prov.
	XVII, 17: <hi>omni tempore diligit qui amicus est</hi>.
	Et quamvis omni tempore eos diligeret, et pro eorum bonis gratias ageret actualiter, tamen etiam pro eis gratias agebat omnibus horis quas habebat orationi deputatas.
	Ostendit etiam pro quibus gratias agit, cum dicit <hi>pro vobis</hi>, de quorum scilicet bonis propter charitatis unionem gaudebat, sicut de suis.
	III Io. v. 4: <hi>maiorem horum non habeo gratiam, quam ut audiam filios meos in veritate ambulare</hi>.
	Secundo ostendit materiam gratiarum actionis, et primo in generali, cum dicit <hi>in gratia Dei</hi>, id est, per gratiam Dei, <hi>quae data est vobis in Christo Iesu</hi>, id est per Christum Iesum.
	Io.
	I, 16: <hi>de plenitudine eius omnes nos accepimus gratiam pro gratia</hi>.
	Secundo in speciali, ubi primo ostendit gratiae abundantiam cum dicit <hi>quia in omnibus</hi>, scilicet quae pertinent ad salutem, <hi>divites</hi>, id est abundantes, <hi>facti estis in illo</hi>, id est per Christum, secundum illud II Cor.
	VIII, 9: <hi>propter vos egenus factus est, ut illius inopia divites essetis</hi>.
	Et exponit in quibus sint divites facti, cum dicit <hi>in omni verbo</hi>, vel quia omnibus generibus linguarum loquebantur, vel quia in verbo doctrinae abundabant.
	Verbum autem non proferretur ordinate, nisi ex scientia procederet, et ideo subdit <hi>in omni scientia</hi>, id est, intelligentia omnium Scripturarum, et universaliter omnium quae pertinent ad salutem.
	Sap.
	X, 10: <hi>dedit illi scientiam sanctorum</hi>.
	Hoc autem quod dicit apostolus referendum est ad eos qui erant in Ecclesia perfectiores, in quibus etiam alii minores has divitias possidebant, sicut Augustinus dicit super Ioannem: <hi>si amas unitatem cui haeres, habes quicquid in illa alter habet: tolle invidiam, et tuum est quod alius habet; quos enim cupiditas et invidia separat, charitas iungit</hi>.
	Secundo ostendit rectitudinem, dicens <hi>sicut testimonium Christi confirmatum est in vobis</hi>; non esset rectum verbum doctrinae, neque recta scientia, si a testimonio Christi discordaret, vel si etiam Christi testimonium non firmiter per fidem cordibus inhaereret; quia, ut dicitur Iac.
	I, 6: <hi>qui haesitat similis est fluctui maris, qui a vento movetur et circumfertur</hi>.
	Testimonium autem Christi dicit, vel quia de ipso prophetae praenuntiaverunt, secundum illud Act.
	X, 43: <hi>huic omnes prophetae testimonium perhibent</hi>; vel quia ipse Christus testimonium perhibuit, secundum illud Io. c.
	VIII, 14: <hi>si ego testimonium perhibeo de meipso, verum est testimonium meum</hi>; vel etiam quia apostolus in sua praedicatione Christo testimonium dedit.
	Act.
	XXII, 18: <hi>non recipient testimonium tuum de me</hi>.
	Tertio tangit gratiae perfectionem, cum dicit <hi>ita ut nihil vobis desit in ulla gratia</hi>, quia scilicet in diversis personis omnes gratias gratis datas habebant.
	Ad divinam enim providentiam pertinet, ut absque defectu necessaria largiatur.
	Ps.
	XXXIII, 10: <hi>nihil deest timentibus eum</hi>; et iterum: <hi>inquirentes autem dominum non minuentur omni bono</hi>.
	Deinde ponit bona in futurum expectanda.
	Et circa hoc tria facit.
	Primo ponit futuri boni expectationem, dicens <hi>vobis</hi>, inquam, non solum habentibus gratiam in praesenti, sed etiam <hi>expectantibus</hi>, in futurum, <hi>revelationem domini nostri Iesu Christi</hi>, qua scilicet sanctis suis revelabitur, non solum per gloriam humanitatis, secundum illud Is.
	XXXIII, 17: <hi>regem in decore suo videbunt</hi>, sed etiam per gloriam divinitatis, secundum illud Is.
	XL, 5: <hi>revelabitur gloria domini</hi>; quae quidem revelatio homines beatos facit.
	I Io.
	III, 2: <hi>cum autem apparuerit, similes ei erimus: et videbimus eum sicuti est</hi>.
	Et in hoc vita aeterna consistit, secundum illud Io.
	XVII, 3: <hi>haec est vita aeterna, ut cognoscant te solum verum Deum, et quem misisti Iesum Christum</hi>.
	Sicut autem illi quibus Christus revelatur, sunt beati in re, ita illi qui hoc expectant, sunt beati in spe.
	Is.
	XXX, 18: <hi>beati omnes qui expectant eum</hi>.
	Et ideo de ipsa expectatione gratias agit.
	Secundo ostendit quod haec expectatio non est vana ex auxilio divinae gratiae.
	Unde subdit: <hi>qui</hi>, scilicet Christus, qui spem dedit vobis huiusmodi revelationis, etiam <hi>confirmabit vos</hi> in gratia accepta.
	I Petr. ult.: <hi>modicum passos ipse perficiet, confirmabit solidabitque</hi>.
	Et hoc <hi>usque in finem</hi>, scilicet vitae vestrae.
	Matth. c.
	X, 22: <hi>qui perseveraverit usque in finem, hic salvus erit</hi>.
	Non autem ut sitis sine peccato: quia, <hi>si dixerimus quoniam peccatum non habemus, ipsi nosmetipsos seducimus, et veritas in nobis non est</hi>, ut dicitur I Io.
	I, 8, sed ut sitis <hi>sine crimine</hi>, id est, sine peccato mortali.
	I Tim.
	III, 10: <hi>ministrent nullum crimen habentes</hi>.
	Et hoc, inquam, erit <hi>in die adventus domini nostri Iesu Christi</hi>, quia scilicet qui sine crimine invenitur in die mortis, sine crimine perveniet ad diem iudicii, secundum illud Eccle.
	XI, 3: <hi>si ceciderit lignum ad Austrum, sive ad Aquilonem, in quocumque loco ceciderit, ibi erit</hi>.
	Nisi autem sine crimine nunc inveniatur, frustra illam revelationem expectaret.
	Tertio rationem suae promissionis assignat, dicens quod Deus vos confirmabit, quod debetis sperare, quia <hi>Deus est fidelis</hi> (Deut.
	XXXII, 4: <hi>Deus fidelis et absque ulla iniquitate), per quem vocati estis in societatem filii eius Iesu Christi domini nostri</hi>, ut scilicet habeatis societatem ad Christum, et in praesenti per similitudinem gratiae, secundum illud I Io.
	I, 7: <hi>si in luce ambulamus, sicut et ipse in luce est, societatem habemus cum eo ad invicem</hi>, et in futuro per participationem gloriae, Rom.
	VIII, 17: <hi>si compatimur, ut et simul glorificemur</hi>.
	Non autem videretur esse fidelis Deus, si nos vocaret ad societatem filii et nobis denegaret, quantum in ipso est, ea, per quae pervenire ad eum possemus.
	Unde Iosue I, v. 5 dicit: <hi>non te deseram, neque derelinquam</hi>.</p>
</div2>
<div2 n="2"><head>Lectio 2</head>
<p><A NAME="86235"/>Praemissa salutatione et gratiarum actione, hic incipit eos instruere.
	Et primo ponitur instructio de his quae ad omnes communiter pertinent, scilicet de his quae pertinent ad ecclesiastica sacramenta.
	Secundo instruit eos de his quae ad quosdam pertinebant, XVI cap. <hi>de collectis autem quae fiunt in sanctos</hi>, et cetera.
	In sacramentis autem tria sunt consideranda.
	Primo quidem ipsum sacramentum, sicut Baptismus; secundo id quod est res significata et contenta, scilicet gratia; tertio id quod est res significata et non contenta, scilicet gloria resurrectionis.
	Primo ergo agit de ipsis sacramentis; secundo de ipsis gratiis, XII cap. <hi>de spiritualibus autem nolo vos</hi>, etc., tertio, de gloria resurrectionis, infra XV <hi>notum autem vobis facio</hi>.
	Circa primum tria facit.
	Primo determinat ea quae pertinent ad sacramentum Baptismi; secundo ea quae pertinent ad sacramentum matrimonii, V cap., ibi <hi>omnino auditur inter vos</hi>, etc.; tertio ea quae pertinent ad sacramentum Eucharistiae, VIII cap., ibi <hi>de his autem quae idolis sacrificantur</hi>.
	Dominus autem, Matth. ult., discipulis praeceptum dedit de doctrina simul et Baptismo, dicens <hi>euntes docete omnes gentes, baptizantes</hi>, et cetera.
	Et ideo apostolus in prima parte simul cum Baptismo agit de doctrina.
	Est autem sciendum quod inter Corinthios fideles erat quaedam dissensio propter baptistas et doctores; illi enim qui erant instructi contemnebant alios, quasi qui meliorem doctrinam acceperint, et meliorem Baptismum.
	Unde circa primum duo facit.
	Primo removet contentionem; secundo contentionis causam quae erat in hoc, quod gloriabantur de quibusdam, et alios Christi ministros contemnebant, infra III capite <hi>et ego, fratres, non potui vobis loqui</hi>.
	Circa primum tria facit.
	Primo proponit admonitionem; secundo admonitionis necessitatem ostendit, ibi <hi>significatum est enim mihi</hi>, etc.; tertio rationem admonitionis assignat, ibi <hi>divisus est Christus?</hi> et cetera.
	Circa primum duo consideranda sunt.
	Primum quidem quod eos inducit ad admonitionem servandam.
	Uno modo per propriam humilitatem, cum dicit <hi>obsecro autem vos</hi>, et cetera.
	Prov.
	XVIII, 23: <hi>cum obsecrationibus loquitur pauper</hi>.
	Alio modo per fraternam charitatem, cum dicit <hi>fratres</hi>, quia scilicet ex affectu fraternae charitatis hoc dicebat.
	Prov.
	XVIII, 19: <hi>frater qui iuvatur a fratre, quasi civitas firma</hi>.
	Tertio per reverentiam Christi, cum dicit <hi>per nomen domini nostri Iesu Christi</hi>, quod est ab omnibus honorandum, et cui oportet omnes esse subiectos.
	Phil.
	II, 10: <hi>in nomine Iesu omne genu flectatur</hi>.
	Secundo considerandum est quod inducit eos ad tria.
	Primo quidem ad concordiam, cum dicit <hi>ut idipsum dicatis omnes</hi>, id est, omnes eamdem fidem confiteamini, et eamdem sententiam proferatis de his quae sunt communiter agenda.
	Rom.
	XV, 6: <hi>ut unanimes uno ore honorificetis Deum</hi>.
	Secundo prohibet vitium contrarium virtuti, cum dicit <hi>et non sint in vobis schismata</hi>, quia unitas ecclesiastica dividi non debet, in cuius signum milites de tunica inconsutili, Io.
	XIX, 24 dixerunt: <hi>non scindamus eam, sed sortiamur de ea cuius sit</hi>.
	Sunt autem proprie schismata, quando, vel propter diversam fidei confessionem, vel propter diversas sententias de agendis, homines unius collegii in diversas separantur partes.
	Is.
	XXII, v. 9: <hi>scissuras civitatis David videbitis, quia multiplicatae sunt</hi>.
	Tertio inducit eos ad id per quod possunt schismata vitare, scilicet ad perfectionem.
	Est enim divisionis causa, dum unusquisque partiale bonum quaerit, praetermisso perfecto bono, quod est bonum totius.
	Et ideo dicit <hi>sitis autem perfecti in eodem sensu</hi>, scilicet quo iudicatur de agendis, <hi>et in eadem scientia</hi>, qua iudicatur de cognoscendis, quasi dicat: per haec perfecti esse poteritis, si in unitate persistatis.
	Col.
	III, 14: <hi>super omnia charitatem habete, quod est vinculum perfectionis</hi>.
	Matth.
	V, 48: <hi>estote perfecti sicut pater vester caelestis perfectus est</hi>.
	Deinde, cum dicit <hi>significatum est mihi</hi>, ostendit necessitatem praedictae admonitionis, quia scilicet contentionis vitio laborabant, quasi dicat: ideo necesse est vos ad hoc inducere, quia <hi>significatum est mihi, fratres mei, ab his qui sunt Cloes</hi>, id est, in quadam villa Corinthiorum iurisdictioni subiecta, vel Cloes potest esse nomen matronae, in cuius domo erant multi fideles congregati, <hi>quia contentiones sunt inter vos</hi>, contra id quod dicitur Prov.
	XX, 3: <hi>honor est homini qui separat se a contentionibus</hi>.
	Et modum contentionis exponit, subdens <hi>hoc autem dico</hi>, id est, contentionem nomino, <hi>quod unusquisque vestrum</hi> nominat se ab eo a quo est baptizatus et instructus, et <hi>dicit: ego quidem sum Pauli</hi>, quia erat a Paulo baptizatus et instructus; alius <hi>ego autem Apollo</hi>, qui scilicet Corinthiis praedicaverat, ut habetur Act.
	XIX, 1; alius <hi>ego vero Cephae</hi>, scilicet Petri, cui dictum est Io.
	I, v. 42: <hi>tu vocaberis Cephas, quod interpretatur Petrus</hi>.
	Quod quidem ideo dicebant, quod putabant a meliori baptista meliorem Baptismum dari, quasi virtus baptistae in baptizatis operaretur.
	Et de hoc pseudoapostoli gloriabantur, secundum illud Ps.
	XLVIII, 12: <hi>vocaverunt nomina sua in terris suis</hi>.
	Alius autem dicit <hi>ego autem sum Christi</hi>, qui solus benedixit, quia solius Christi virtus operatur in Baptismo Christi.
	Io.
	I, 33: <hi>super quem videris spiritum descendere et manere, ipse est qui baptizat</hi>.
	Et ideo baptizati a solo Christo denominantur Christiani, non autem a Paulo Paulini.
	Is.
	IV, 1: <hi>tantummodo invocetur nomen tuum super nos</hi>.
	Ad huius autem erroris vitationem, dicuntur Graeci hac forma in baptizando uti <hi>baptizetur servus Christi Nicolaus in nomine patris, et filii, et spiritus sancti</hi>, ut detur intelligi quod homo non baptizat interius, sed baptizatur a Christo.
	Quia tamen etiam homo baptizat ministerio, ut membrum et minister Christi, ideo Ecclesia utitur hac forma in baptizando <hi>ego te baptizo in nomine patris, et filii, et spiritus sancti</hi>, quod quidem est expressius secundum formam a Christo traditam, qui dixit discipulis: <hi>docete omnes gentes, baptizantes eos in nomine patris, et filii, et spiritus sancti</hi>, etc., ubi ipsos apostolos dicit baptizantes, secundum quem modum sacramenti minister dicit: <hi>ego te baptizo</hi>.
	Deinde cum dicit <hi>divisus est Christus?</hi> etc., ponit rationem praedictae admonitionis, quare inter eos scissurae et contentiones esse non debebant, et primo ex parte Baptismi; secundo ex parte doctrinae, ibi <hi>non in sapientia verbi</hi>, et cetera.
	Circa primum tria facit.
	Primo ponit inconveniens quod ex praedicta contentione sequitur; secundo manifestat quare illud inconveniens sequatur, ibi <hi>numquid Paulus crucifixus est</hi>, etc.; tertio excludit quamdam falsam suspicionem, ibi <hi>gratias ago Deo meo</hi>, et cetera.
	Dicit ergo primo: dixi quod unusquisque vestrum dicit <hi>ego sum Pauli, ego Apollo</hi>, et ex hoc sequitur quod Christus est divisus.
	Nec refert utrum interrogative vel remissive legatur.
	Hoc autem potest intelligi, uno modo, quasi diceret: per hoc quod inter vos contenditur, Christus est divisus a vobis, qui non nisi in pace habitat, secundum illud Ps.
	LXXV, 3: <hi>in pace factus est locus eius</hi>.
	Is.
	LIX, 2: <hi>iniquitates vestrae diviserunt inter vos et Deum vestrum</hi>.
	Sed melius aliter hoc potest intelligi, ut sit sensus: per hoc quod creditis Baptismum esse meliorem, qui a meliori baptista datur, sequitur quod Christus, qui principaliter et interius baptizat, sit divisus, id est, differens in sua virtute et effectu, secundum differentiam ministrorum: quod patet esse falsum per id quod dicitur Eph.
	IV, 5: <hi>unus dominus, una fides, unum Baptisma</hi>.
	Sed adhuc melius hoc intelligitur quod apostolus dicit: ex hoc quod ea quae sunt propria Christi aliis attribuitis, quodammodo Christum dividitis, plures christos facientes, contra id quod dicitur Matth.
	XXIII, 10: <hi>magister vester unus est Christus</hi>.
	Is.
	XLV, v. 22: <hi>convertimini ad me, et salvi eritis, omnes fines terrae, quia ego dominus, et non est alius</hi>.
	Est autem sciendum quod Christus in sacramento Baptismi duplicem habet virtutem sibi propriam.
	Unam quidem divinam, qua simul cum patre et spiritu sancto interius mundat a peccato, et hoc nulli creaturae potuit communicari.
	Alia autem est propria virtus secundum humanam naturam, quae est potestas excellentiae in sacramentis, et consistit in quatuor.
	Quorum unum est, quod ipse sacramenta instituit; secundum est quod potuit effectum sacramentorum sine sacramento conferre; tertium est quod meritum passionis eius operatur in Baptismo et aliis sacramentis; quartum est quod ad invocationem nominis eius sacramenta conferuntur.
	Hanc autem potestatem excellentiae, et maxime quantum ad ultimum, conferre potuit ministris Baptismi, ut scilicet eorum nominibus consecraretur Baptismus, sed noluit, ne schisma ex hoc in Ecclesia fieret, dum tot reputarentur Baptismi, quot essent baptistae.
	Et hoc est quod, secundum expositionem Augustini, Ioannes Baptista de Christo nescisse fatetur, utrum scilicet hanc potestatem sibi retineret.
	Deinde, cum dicit <hi>numquid Paulus</hi>, etc., ostendit praedictum inconveniens sequi ex eorum errore quod diversum Baptisma esse aestimabant secundum differentiam baptistarum; hoc enim esset, si a baptistis Baptismus efficaciam haberet, quod quidem solius est Christi.
	Hoc autem ostendit dupliciter.
	Primo quidem ex parte passionis Christi, in cuius virtute Baptismus operatur, secundum illud Rom.
	VI, 3: <hi>quicumque baptizati sumus in Christo Iesu, in morte ipsius baptizati sumus</hi>.
	Et ideo dicit <hi>numquid Paulus crucifixus est pro vobis?</hi> Quasi dicat: numquid passio Pauli causa est nostrae salutis, ut secundum ipsum Baptismus habeat virtutem salvandi? Quasi dicat: non.
	Hoc enim proprium est Christo, ut sua passione et morte nostram salutem operatus fuerit.
	Io.
	XI, 50: <hi>expedit ut unus homo moriatur pro populo, et non tota gens pereat</hi>.
	II Cor. c.
	V, 14: <hi>unus pro omnibus mortuus est</hi>.
	Sed contra videtur esse quod apostolus dicit Col.
	I, 24: <hi>gaudeo in passionibus meis pro vobis, et adimpleo ea quae desunt passionum Christi in carne mea pro corpore eius, quod est Ecclesia</hi>.
	Sed dicendum quod passio Christi fuit nobis salutifera non solum per modum exempli, secundum illud I Petr.
	II, 21: <hi>Christus passus est pro nobis, vobis relinquens exemplum, ut sequamini vestigia eius</hi>, sed etiam per modum meriti, et per modum efficaciae, inquantum eius sanguine redempti et iustificati sumus, secundum illud Hebr. ultimo: <hi>ut sanctificaret per suum sanguinem populum, extra portam passus est</hi>.
	Sed passio aliorum nobis est salutifera solum per modum exempli, secundum illud II Cor.
	I, 6: <hi>sive tribulamur, pro vestra exhortatione et salute</hi>.
	Secundo ostendit idem ex virtute nominis Christi, qui in Baptismo invocatur.
	Unde subdit <hi>aut in nomine Pauli baptizati estis?</hi> Quasi dicat: non.
	Ut enim dicitur Act.
	IV, 12, <hi>non est aliud nomen datum hominibus, per quod oporteat nos salvos fieri</hi>.
	Unde et Is.
	XXVI, 8 dicitur: <hi>nomen tuum et memoriale tuum in desiderio animae</hi>.
	Sed videtur quod in nomine Christi homines non baptizentur.
	Dicit enim Matth. ult.: <hi>docete omnes gentes, baptizantes eos in nomine patris, et filii, et spiritus sancti</hi>.
	Dicendum est autem quod in primitiva Ecclesia, quia nomen Christi multum erat odiosum, ut venerabile redderetur, apostoli in nomine Christi baptizabant ex speciali ordinatione spiritus sancti.
	Unde dicitur Act. c.
	VIII, 12, quod <hi>in nomine Christi baptizati sunt viri et mulieres</hi>.
	Et tamen, ut Ambrosius dicit <hi>in nomine Christi tota Trinitas intelligitur</hi>.
	Christus enim interpretatur unctus, in quo intelligitur non solum ille qui ungitur, qui est filius Dei, sed etiam ipsa unctio, quae est spiritus sanctus, et ipse ungens, qui est pater, secundum Ps.
	XLIV, 8: <hi>unxit te Deus, Deus tuus, oleo laetitiae prae consortibus tuis</hi>.
	Nunc autem quia nomen Christi iam est <hi>magnum in gentibus ab ortu solis usque ad occasum</hi>, ut dicitur Mal.
	I, 11, Ecclesia utitur forma prius instituta a Christo, baptizans <hi>in nomine patris, et filii, et spiritus sancti</hi>.
	Et tamen quicumque in hac forma baptizantur, in nomine eius, qui est vere filius Dei, baptizantur, secundum illud I Io. c. ult.: <hi>ut simus in vero filio eius, Iesu Christo</hi>.
	Baptizantur etiam omnes fideles in nomine Christi, id est, fide et confessione nominis Christi, secundum illud Ioel. c.
	II, 32: <hi>omnis quicumque invocaverit nomen domini, salvus erit</hi>.
	Unde baptizati a Christo Christiani nominantur, quia, ut dicitur Gal.
	III, 27: <hi>quotquot in Christo baptizati estis, Christum induistis</hi>.
	Sic ergo, si solius Christi passio, si solius Christi nomen virtutem confert Baptismo ad salvandum, verum est proprium esse Christo, ut ex eo Baptismus habeat sanctificandi virtutem.
	Unde qui hoc aliis attribuit, dividit Christum in plures.
	Deinde, cum dicit <hi>gratias ago Deo meo</hi>, excludit quamdam suspicionem.
	Quia ibi dixerat: <hi>numquid enim Paulus crucifixus est pro vobis?</hi> Posset aliquis credere quod et si non auctoritate, ministerio tamen plures baptizaverit.
	Et circa hoc tria facit.
	Primo gratias agit de hoc quod paucos baptizavit; secundo, quibusdam paucis nominatis, quosdam alios addit, ibi <hi>baptizavi autem</hi>; tertio assignat rationem quare non multos baptizaverit, ibi <hi>non enim misit me Deus</hi>.
	Dicit ergo primo <hi>gratias ago Deo meo, quod neminem vestrum baptizavi, nisi Crispum</hi>, de quo Act.
	XVIII, 8: <hi>Crispus archisynagogus credidit domino cum omni domo sua, et Caium</hi>, ad quem scribitur tertia canonica Ioannis.
	Et quia gratiarum actio locum non habet, nisi in beneficiis perceptis, consequenter apostolus ostendit qualiter de hoc gratias agat, cum subdit <hi>ne quis dicat quod in nomine meo baptizati estis</hi>.
	Est enim optabile sanctis viris, ne ex bonis quae ipsi faciunt, alii sumant occasionem erroris sui, sive peccati.
	Et quia Corinthii in eum errorem devenerant, ut se a suis baptistis nominarent, dicentes ego sum Pauli et Apollo, ac si in eorum nominibus essent baptizati, ideo gratias agit de hoc quod de suo ministerio talis error consecutus non fuerit.
	Et ideo signanter dicit se baptizasse illos qui ab hoc errore immunes erant.
	Deinde, cum dicit <hi>baptizavi autem</hi>, etc., ponit quosdam alios a se baptizatos, ne in eius verbis aliquid veritatis minus appareret.
	Unde dicit <hi>baptizavi et domum</hi>, id est familiam, <hi>Stephanae</hi>, scilicet cuiusdam matronae.
	Et quia circa particularia facta memoria hominum labilis est, subdit <hi>caeterum nescio</hi>, id est in memoria non habeo, <hi>si quem alium baptizaverim</hi>, in propria persona.
	Deinde, cum dicit <hi>non enim misit</hi>, etc., assignat rationem quare paucos baptizaverit, dicens <hi>non enim misit me Deus baptizare, sed evangelizare</hi>.
	Contra quod videtur esse quod dicitur Matth. ult.: <hi>euntes docete omnes gentes, baptizantes eos in nomine patris, et filii, et spiritus sancti</hi>.
	Sed dicendum est quod Christus apostolos misit ad utrumque, ita tamen quod ipsi per seipsos praedicarent, secundum quod ipsi dicebant Act.
	VI, 2: <hi>non est aequum relinquere nos verbum Dei, et ministrare mensis</hi>.
	Baptizarent autem per inferiores ministros, et hoc ideo quia in Baptismo nihil operatur industria vel virtus baptizantis: nam indifferens est utrum per maiorem vel minorem ministrum detur Baptismus, sed in praedicatione Evangelii multum operatur sapientia et virtus praedicantis, et ideo praedicationis officium per seipsos apostoli tamquam maiores ministri exercebant, sicut et de ipso Christo dicitur Io.
	IV, 2 quod ipse non baptizabat, sed discipuli eius, qui tamen de seipso dicit Lc.
	IV, 43: <hi>quia et aliis civitatibus oportet me evangelizare regnum Dei, quia ideo missus sum</hi>.
	Is.
	LXI, 1: <hi>ad annuntiandum mansuetis misit me</hi>.</p>
</div2>
<div2 n="3"><head>Lectio 3</head>
<p><A NAME="86236"/>Postquam apostolus improbavit Corinthiorum contentionem, ratione sumpta ex parte Baptismi, hic excludit eorum contentionem, ratione sumpta ex parte doctrinae.
	Quidam enim eorum gloriabantur de doctrina pseudo-apostolorum, qui ornatis verbis et humanae sapientiae rationibus veritatem fidei corrumpebant.
	Et ideo apostolus primo ostendit hunc modum convenientem non esse doctrinae fidei; secundo ostendit hoc modo docendi se usum apud eos non fuisse, II cap., ibi <hi>et ego, cum venissem ad</hi> et cetera.
	Circa primum duo facit.
	Primo proponit quod intendit; secundo manifestat propositum, ibi <hi>ut non evacuetur</hi>.
	Dicit ergo primo: dixi quod misit me Christus evangelizare, non tamen ita quod ego <hi>in sapientia verbi</hi> evangelizem, id est, in sapientia mundana, quae verbosos facit, inquantum per eam multis vanis rationibus homines utuntur.
	Eccle.
	VI, 11: <hi>ubi verba sunt plurima, multam in disputando habentia vanitatem</hi>.
	Prov.
	XIV, 23: <hi>ubi verba sunt plurima, ibi frequenter egestas</hi>.
	Vel sapientiam verbi nominat rhetoricam, quae docet ornate loqui, ex quo alliciuntur interdum homines ad assentiendum erroribus et falsitatibus.
	Unde Rom.
	XVI, 18: <hi>per dulces sermones seducunt corda innocentium</hi>.
	Et de meretrice dicitur Prov.
	II, 16, in figura haereticae doctrinae: <hi>ut eruaris a muliere aliena et extranea, quae mollit sermones suos</hi>.
	Sed contra dicitur Is.
	XXXIII, 19: <hi>populum impudentem non videbis</hi>, scilicet in Catholica Ecclesia, <hi>et populum alti sermonis, ita ut non possis intelligere disertitudinem linguae eius, in quo nulla est sapientia</hi>.
	Sed quia in Graeco ponitur <hi>logos</hi>, quod rationem et sermonem significat, posset convenientius intelligi sapientia verbi, id est humanae rationis, quia illa quae sunt fidei, humanam rationem excedunt, secundum illud Eccli.
	III, 25: <hi>plurima supra sensum hominis ostensa sunt tibi</hi>.
	Sed contra hoc videtur esse quod multi doctores Ecclesiae in doctrina fidei sapientia et rationibus humanis et ornatu verborum sunt usi.
	Dicit enim Hieronymus in epistola ad magnum oratorem urbis Romae, quod omnes doctores fidei in ornatu philosophiae doctrinis atque scientiis suos referserunt libros, ut nescias quid in illis primum admirari debeas, eruditionem saeculi, an scientiam Scripturarum.
	Et Augustinus dicit in quarto de doctrina Christiana: <hi>sunt viri ecclesiastici qui divina eloquia non solum sapienter, sed etiam suaviter tractaverunt</hi>.
	Dicendum est ergo quod aliud est docere in sapientia verbi quocumque modo intelligatur, et aliud uti sapientia verbi in docendo.
	Ille in sapientia verbi docet qui sapientiam verbi accipit pro principali radice suae doctrinae, ita scilicet quod ea solum approbet, quae verbi sapientiam continent: reprobet autem ea quae sapientiam verbi non habent, et hoc fidei est corruptivum.
	Utitur autem sapientia verbi, qui suppositis verae fidei fundamentis, si qua vera in doctrinis philosophorum inveniat, in obsequium fidei assumit.
	Unde Augustinus dicit in secundo de doctrina Christiana, quod <hi>si qua philosophi dixerunt fidei nostrae accommoda, non solum formidanda non sunt, sed ab eis tamquam ab iniustis possessoribus in usum nostrum vindicanda</hi>.
	Et in IV de doctrina Christiana dicit: <hi>cum posita sit in medio facultas eloquii, quae ad persuadendum seu prava seu recta valent pluribus, cur non bonorum studio comparetur ut militet veritati, si eam mali in usum iniquitatis et erroris usurpant</hi>.
	Deinde, cum dicit <hi>ut non evacuetur crux Christi</hi>, probat quod dixerat, et primo quidem ex parte materiae, secundo ex parte ipsorum docentium, ibi <hi>videte enim vocationem vestram</hi>, et cetera.
	Circa primum tria facit.
	Primo ostendit modum docendi qui est in sapientia verbi, non esse congruum fidei Christianae; secundo probat quod supposuerat, ibi <hi>verbum enim crucis</hi>; tertio probationem manifestat, ibi <hi>quoniam Iudaei signa petunt</hi>.
	Circa primum considerandum est, quod etiam in philosophicis doctrinis non est idem modus conveniens cuilibet doctrinae.
	Unde sermones secundum materiam sunt accipiendi, ut dicitur in primo Ethicorum.
	Tunc autem maxime modus aliquis docendi est materiae incongruus, quando per talem modum destruitur id quod est principale in materia illa, puta si quis in rebus intellectualibus velit metaphoricis demonstrationibus uti, quae non transcendunt res imaginatas, ad quas non oportet intelligentem adduci, ut Boetius ostendit in libro de Trinitate.
	Principale autem in doctrina fidei Christianae est salus per crucem Christi facta.
	Unde, cap.
	II, 2, dicit <hi>non iudicavi me scire aliquid inter vos, nisi Iesum Christum et hunc crucifixum</hi>.
	Qui autem principaliter innititur in docendo sapientiam verbi, quantum in se est, evacuat crucem Christi.
	Ergo docere in sapientia verbi non est modus conveniens fidei Christianae.
	Hoc est ergo quod dicit <hi>ut non evacuetur crux Christi</hi>, id est, ne si in sapientia verbi praedicare voluero, tollatur fides de virtute crucis Christi.
	Gal.
	V, 11: <hi>ergo evacuatum est scandalum crucis</hi>.
	Ps.
	CXXXVI, v. 7: <hi>qui dicunt, exinanite usque ad fundamentum in ea</hi>.
	Deinde, cum dicit <hi>verbum crucis</hi>, etc., probat quod per doctrinam, quae est in sapientia verbi, crux Christi evacuetur.
	Et circa hoc duo facit primo inducit probationem; secundo assignat causam dictorum, ibi <hi>scriptum est enim</hi>, et cetera.
	Dicit ergo primo: ideo dixi quod si per sapientiam verbi doctrina fidei proponeretur, evacuaretur crux Christi, <hi>verbum</hi> enim <hi>crucis</hi>, id est Annuntiatio crucis Christi, <hi>stultitia est</hi>, id est stultum aliquid videtur, <hi>pereuntibus quidem</hi>, id est, infidelibus qui se secundum mundum existimant sapientes, eo quod praedicatio crucis Christi aliquid continet, quod secundum humanam sapientiam impossibile videtur, puta quod Deus moriatur, quod omnipotens violentorum manibus subiiciatur.
	Continet etiam quaedam quae prudentiae huius mundi contraria videntur, puta quod aliquis non refugiat confusiones, cum possit, et aliqua huiusmodi.
	Et ideo Paulo huiusmodi annuntianti dixit Festus, ut legitur Act.
	XXVI, 24: <hi>insanis, Paule, multae litterae ad insaniam te adducunt</hi>.
	Et ipse Paulus dicit infra IV, 10: <hi>nos stulti propter Christum</hi>.
	Et ne credatur revera verbum crucis stultitiam continere, subdit <hi>his autem qui salvi fiunt, id est nobis</hi>, scilicet Christi fidelibus qui ab eo salvamur, secundum illud Matth. c.
	I, 21: <hi>ipse enim salvum faciet populum suum a peccatis eorum, virtus Dei est</hi>, quia ipsi in cruce Christi mortem Dei cognoscunt, qua Diabolum vicit et mundum.
	Apoc.
	V, 5: <hi>ecce vicit leo de tribu Iuda</hi>.
	Item virtutem quam in seipsis experiuntur, dum simul cum Christo vitiis et concupiscentiis moriuntur, secundum illud Gal.
	V, 24: <hi>qui Christi sunt, carnem suam crucifixerunt cum vitiis et concupiscentiis</hi>.
	Unde in Ps.
	CIX, 2 dicitur <hi>virgam virtutis tuae emittit dominus ex Sion</hi>.
	Lc.
	VI, 19: <hi>virtus de illo exibat et sanabat omnes</hi>.
	Deinde cum dicit <hi>scriptum est enim</hi>, ostendit praedictorum causam, et ponit primo quare verbum crucis sit hominibus stultitia; secundo ostendit quare ista stultitia sit virtus Dei his, qui salvantur, ibi <hi>nam quia in Dei sapientia</hi>, et cetera.
	Circa primum duo facit.
	Primo inducit auctoritatem praenuntiantem quod quaeritur; secundo ostendit hoc esse impletum, ibi <hi>ubi sapiens?</hi> Circa primum considerandum quod id quod est in se bonum, non potest alicui stultum videri, nisi propter defectum sapientiae.
	Haec est ergo causa quare verbum crucis quod est salutiferum credentibus, quibusdam videtur stultitia, quia sunt ipsi sapientia privati.
	Et hoc est quod dicit <hi>scriptum est enim: perdam sapientiam sapientium, et prudentiam prudentium reprobabo</hi>.
	Potest autem hoc sumi ex duobus locis.
	Nam in Abdia dicitur: <hi>perdam sapientiam de Idumaea, et prudentiam de monte Esau</hi>.
	Expressius autem habetur Is.
	XXIX, v. 14: <hi>peribit sapientia a sapientibus, et intellectus prudentium eius abscondetur</hi>.
	Differunt autem sapientia et prudentia.
	Nam sapientia est cognitio divinarum rerum; unde pertinet ad contemplationem, Iob XXVIII, v. 28: <hi>timor Dei ipsa est sapientia</hi>; prudentia vero proprie est cognitio rerum humanarum, unde dicitur Prov.
	X, 23: <hi>sapientia est viro prudentia</hi>, quia scilicet scientia humanarum rerum prudentia dicitur.
	Unde et philosophus VI Ethicorum dicit quod prudentia est recta ratio agibilium, et sic prudentia ad rationem pertinet.
	Est autem considerandum quod homines quantumcumque mali non totaliter donis Dei privantur, nec in eis dona Dei reprobantur, sed in eis reprobatur et perditur quod ex eorum malitia procedit.
	Et ideo non dicit simpliciter <hi>perdam sapientiam</hi>, quia omnis sapientia a domino Deo est, ut dicitur Is.
	XXIX, 14 ss., sed <hi>perdam sapientiam sapientium</hi>, id est, quam sapientes huius mundi adinvenerunt sibi contra veram sapientiam Dei, quia, ut dicitur Iac.
	III, 15, <hi>non est ista sapientia desursum descendens, sed terrena, animalis, diabolica</hi>.
	Similiter non dicit <hi>reprobabo prudentiam</hi>, nam veram prudentiam sapientia Dei docet, sed dicit <hi>prudentiam prudentium</hi>, id est, quam illi qui se prudentes aestimant in rebus mundanis prudentiam reputant ut scilicet bonis huius mundi inhaereant.
	Vel quia, ut dicitur Rom.
	VIII, v. 6, <hi>prudentia carnis mors est</hi>.
	Et sic propter defectum sapientiae reputant impossibile Deum hominem fieri, mortem pati secundum humanam naturam; propter defectum autem prudentiae reputant inconveniens fuisse quod homo sustineret crucem, confusione contempta, ut dicitur Hebr.
	XII, 2.
	Deinde cum dicit <hi>ubi sapiens</hi>, etc., ostendit esse impletum quod de reprobatione humanae sapientiae et prudentiae fuerat probatum.
	Et primo ponit medium sub interrogatione; secundo conclusionem infert, ibi <hi>nonne stultam Deus fecit sapientiam huius mundi</hi>, et cetera.
	Dicit ergo primo <hi>ubi sapiens?</hi> Quasi diceret: non invenitur in congregatione fidelium qui salvatur.
	Per sapientem intelligit illum qui secretas naturae causas scrutatur.
	Is.
	XIX, 11: <hi>quomodo dicetis Pharaoni: filius sapientium ego?</hi> Et hoc refertur ad gentiles, qui huius mundi sapientiae studebant. <hi>Ubi Scriba?</hi> Id est peritus in lege, et hoc refertur ad Iudaeos; quasi diceret: non est in coetu fidelium.
	Io.
	VII, 48: <hi>numquid ex principibus aliquis credidit in eum? Ubi inquisitor huius saeculi?</hi> Qui scilicet per prudentiam exquirit quae sit convenientia vitae humanae in rebus huius saeculi; quasi dicat: non invenitur inter fideles, et hoc refertur ad utrosque, scilicet Iudaeos et gentiles.
	Baruch c.
	III, 23: <hi>filii Agar, qui exquisierunt prudentiam quae de terra est</hi>.
	Videtur autem apostolus hanc interrogationem sumere ab eo, quod dicitur Is.
	XXXIII, v. 18: <hi>ubi est litteratus?</hi> Pro quo ponit <hi>sapientem.
	Ubi est verba legis ponderans?</hi> Pro quo ponit <hi>Scribam.
	Ubi est doctor parvulorum?</hi> Pro quo ponit <hi>inquisitorem huius saeculi</hi>, quia parvuli maxime solent instrui de his, quae pertinent ad disciplinam moralis vitae.
	Deinde cum dicit <hi>nonne stultam fecit</hi>, etc., infert conclusionem sub interrogatione, quasi dicat: cum illi qui sapientes mundi reputantur a via salutis defecerint, <hi>nonne Deus sapientiam huius mundi fecit stultam?</hi> Id est, demonstravit esse stultam, dum illi qui hac sapientia pollebant tam stulti inventi sunt ut viam salutis non acciperent.
	Ier.
	X, 14 et LI, 17: <hi>stultus factus est omnis homo a scientia sua</hi>.
	Is.
	XLVII, 10: <hi>sapientia tua et scientia tua haec decepit te</hi>.
	Potest autem et aliter intelligi quod dictum est, ac si diceret: <hi>perdam sapientiam sapientium et prudentiam prudentium reprobabo</hi>, id est eligam eam in primis meis praedicatoribus, secundum illud Prov.
	XXX, 1: <hi>visio quam locutus est vir cum quo est Deus</hi>; et infra: <hi>stultissimus sum virorum, et sapientia hominum non est mecum.
	Ubi sapiens?</hi> Quasi dicat: inter praedicatores fidei non invenitur.
	Matth.
	XI, 25: <hi>abscondisti haec a sapientibus et prudentibus, et revelasti ea parvulis.
	Nonne Deus stultam fecit</hi>, id est demonstravit, <hi>sapientiam huius mundi?</hi> Faciendo quod ipsis impossibile reputabatur, scilicet dictum esse hominem mortuum resurgere, et alia huiusmodi.
	Deinde cum dicit <hi>nam quia in Dei sapientia</hi>, etc., assignat rationem quare per praedicationis stultitiam salventur fideles.
	Et hoc est quod dictum est, quod verbum crucis pereuntibus quidem stultitia est, virtus vero salvationis credentibus; <hi>nam placuit Deo per stultitiam praedicationis</hi>, id est per praedicationem, quam humana sapientia stultam reputat, <hi>salvos facere credentes</hi>; et hoc ideo, quia mundus, id est mundani, non cognoverunt Deum per sapientiam ex rebus mundi acceptam, et hoc in Dei sapientia.
	Divina enim sapientia faciens mundum, sua iudicia in rebus mundi instruit, secundum illud Eccli.
	I, 10: <hi>effudit illam super omnia opera sua</hi>; ita quod ipsae creaturae, per sapientiam Dei factae, se habent ad Dei sapientiam, cuius iudicia gerunt, sicut verba hominis ad sapientiam eius quam significant.
	Et sicut discipulus pervenit ad cognoscendum magistri sapientiam per verba quae ab ipso audit, ita homo poterat ad cognoscendum Dei sapientiam per creaturas ab ipso factas inspiciendo pervenire, secundum illud Rom. c.
	I, 20: <hi>invisibilia Dei per ea quae facta sunt, intellecta conspiciuntur</hi>.
	Sed homo propter sui cordis vanitatem a rectitudine divinae cognitionis deviavit.
	Unde dicitur Io.
	I, 10: <hi>in mundo erat, et mundus per ipsum factus est, et mundus eum non cognovit</hi>.
	Et ideo Deus per quaedam alia ad sui cognitionem salutiferam fideles adduxit, quae in ipsis rationibus creaturarum non inveniuntur, propter quod a mundanis hominibus, qui solas humanarum rerum considerant rationes, reputantur stulta.
	Et huiusmodi sunt fidei documenta.
	Et est simile, sicut si aliquis magister considerans sensum suum ab auditoribus non accipi, per verba quae protulit, studet aliis verbis uti, per quae possit manifestare quae habet in corde.
	Deinde cum dicit <hi>quoniam et Iudaei</hi>, etc., manifestat probationem praemissorum, et primo quantum ad id, quod dixerat: <hi>verbum crucis pereuntibus stultitia est</hi>.
	Secundo quantum ad id quod dixerat: <hi>his qui salvi fiunt, virtus Dei est ipsis autem vocatis</hi>, et cetera.
	Circa primum duo facit.
	Primo ponit pereuntium differens studium et intentionem; secundo ex hoc rationem assignat eius quod dixerat, ibi <hi>nos autem praedicamus Christum</hi>.
	Pereuntium autem, id est infidelium, quidam erant Iudaei, quidam gentiles.
	Dicit ergo: dictum est quod verbum crucis pereuntibus est stultitia, et hoc ideo <hi>quoniam Iudaei signa petunt</hi>.
	Erant enim Iudaei consueti divinitus instrui, secundum illud Deut. c.
	VIII, 5: <hi>erudivit eum et docuit</hi>.
	Quae quidem doctrina cum esset a Deo per multa mirabilia manifestata, secundum illud Ps.
	LXXVII, 12: <hi>fecit mirabilia in terra Aegypti</hi>, et ideo ab afferentibus quamcumque doctrinam signa quaerebant, secundum illud Matth. c.
	XII, 38: <hi>magister, volumus a te signum aliquod videre</hi>.
	Et in Ps.
	LXXIII, 9 dicitur: <hi>signa nostra non vidimus</hi>.
	Sed <hi>Graeci sapientiam quaerunt</hi>, utpote in studio sapientiae exercitati, sapientiam dico quae per rationes rerum mundanarum accipitur, de qua dicitur Ier.
	IX, 23: <hi>non glorietur sapiens in sapientia</hi>.
	Per Graecos autem omnes gentiles dat intelligere qui a Graecis mundanam sapientiam acceperunt.
	Quaerebant igitur sapientiam, volentes omnem doctrinam eis propositam secundum regulam humanae sapientiae iudicare.
	Deinde concludit quare verbum crucis sit eis stultitia, dicens <hi>nos autem praedicamus Christum crucifixum</hi>, secundum illud infra cap.
	XI, 26: <hi>mortem domini annuntiabitis donec veniat.
	Iudaeis scandalum</hi>, quia scilicet desiderabant virtutem miracula facientem et videbant infirmitatem crucem patientem; nam, ut dicitur II Cor. ultimo: <hi>crucifixus est ex infirmitate.
	Gentibus autem stultitiam</hi>, quia contra rationem humanae sapientiae videtur quod Deus moriatur et quod homo iustus et sapiens se voluntarie turpissimae morti exponat.
	Deinde, cum dicit <hi>ipsis autem vocatis</hi>, manifestat quod dixerat: <hi>his autem qui salvi fiunt, virtus Dei est</hi>.
	Et primo manifestat hoc; secundo rationem assignat; ibi <hi>quia quod stultum</hi>, et cetera.
	Dicit ergo primo: dictum est quod praedicamus Christum crucifixum, Iudaeis scandalum et gentibus stultitiam, sed praedicamus Christum Dei virtutem et Dei sapientiam <hi>ipsis vocatis Iudaeis et Graecis</hi>, id est his qui ex Iudaeis et gentibus ad fidem Christi vocati sunt, qui in cruce Christi recognoscunt Dei virtutem, per quam et Daemones superantur et peccata remittuntur et homines salvantur.
	Ps.
	XX, 14: <hi>exaltare, domine, in virtute tua</hi>.
	Et hoc dicit contra scandalum Iudaeorum, qui de infirmitate Christi scandalizabantur et recognoscunt in cruce Dei sapientiam, inquantum per crucem convenientissimo modo humanum genus liberat.
	Sap.
	IX, 19: <hi>per sapientiam sanati sunt quicumque placuerunt tibi a principio</hi>.
	Dicitur autem Dei virtus et Dei sapientia per quamdam appropriationem.
	Virtus quidem, inquantum per eum pater omnia operatur, Io.
	I, 3: <hi>omnia per ipsum facta sunt</hi>, sapientia vero, inquantum ipsum verbum, quod est filius, nihil est aliud quam sapientia genita vel concepta.
	Eccli. c.
	XXIV, 5: <hi>ego ex ore altissimi prodii primogenita ante omnem creaturam</hi>.
	Non autem sic est intelligendum, quod Deus pater sit fortis et sapiens virtute aut sapientia genita, quia, ut Augustinus probat VI de Trinitate, sequeretur, quod pater haberet esse a filio, quia hoc est Deo esse, quod fortem et sapientem esse.
	Deinde cum dicit <hi>quia quod stultum est Dei</hi>, assignat rationem eius quod dixerat, dicens quomodo id, quod est infirmum et stultum possit esse virtus vel sapientia Dei, quia <hi>quod stultum est Dei sapientius est hominibus</hi>, quasi dicat: iam aliquod divinum videtur esse stultum, non quia deficiat a sapientia, sed quia superexcedit sapientiam humanam.
	Homines enim quidam consueverunt stultum reputare quod eorum sensum excedit.
	Eccli.
	III, 25: <hi>plurima super sensum hominis ostensa sunt tibi.
	Et quod infirmum est Dei, fortius est hominibus</hi>, quia scilicet non dicitur aliquid infirmum in Deo per defectum virtutis, sed per excessum humanae virtutis, sicut etiam dicitur invisibilis, inquantum excedit sensum humanum.
	Sap.
	XII, 17: <hi>virtutem ostendis tu qui non crederis esse in virtute consummatus</hi>.
	Quamvis hoc possit referri ad incarnationis mysterium: quia id quod reputatur stultum et infirmum in Deo ex parte naturae assumptae, transcendit omnem sapientiam et virtutem.
	Ex.
	XV, 11: <hi>quis similis tui in fortibus, domine?</hi></p>
</div2>
<div2 n="4"><head>Lectio 4</head>
<p><A NAME="86237"/>Supra ostendit apostolus quod modus docendi, qui est in sapientia verbi, non convenit doctrinae Christianae, ratione materiae quae est ipsa crux Christi, hic ostendit quod praedictus docendi modus non convenit doctrinae Christianae, ratione doctorum, secundum illud Prov.
	XXVI, 7: <hi>in derisum est in ore stulti parabola</hi>; et Eccli. c.
	XX, 22: <hi>ex ore fatui reprobabitur parabola</hi>.
	Quia igitur primi doctores fidei non fuerunt sapientes sapientia carnali, non erat eis conveniens ut in sapientia verbi docerent.
	Circa hoc ergo duo facit.
	Primo ostendit quomodo primi doctores fidei non fuerunt sapientes sapientia carnali et in rebus humanis defectum patiebantur; secundo ostendit quomodo talis defectus est in eis per Christum suppletus, ibi <hi>ex ipso autem vos estis</hi>.
	Circa primum tria facit.
	Primo excludit a fidei primis doctoribus excellentiam saecularem; secundo astruit eorum subiectionem quantum ad saeculum, ibi <hi>sed quae stulta sunt mundi</hi>; tertio rationem assignat, ibi <hi>ut non glorietur</hi>.
	Dicit ergo primo: dictum est <hi>quod stultum est Dei, sapientius est hominibus</hi>, et hoc considerare potestis in ipsa vestra conversione. <hi>Videte enim</hi>, id est diligenter considerate, <hi>vocationem vestram</hi>, quomodo scilicet vocati estis: non enim per vos ipsos accessistis, sed ab eo vocati estis.
	Rom.
	VIII, v. 30: <hi>quos praedestinavit, hos et vocavit</hi>.
	I Petr.
	II, 9: <hi>de tenebris vos vocavit in admirabile lumen suum</hi>.
	Inducit autem eos ut considerent modum suae vocationis, quantum ad eos per quos vocati sunt, sicut Is.
	LI, 2 dicitur: <hi>attendite ad Abraham patrem vestrum, et ad Saram quae genuit vos</hi>.
	A quibus vocationis ministris primo excludit sapientiam, cum dicit <hi>quia non multi</hi>, eorum per quos vocati estis, <hi>sapientes secundum carnem</hi>, id est in carnali sapientia et terrena.
	Iac.
	III, 15: <hi>non est ista sapientia desursum descendens, sed terrena, animalis, diabolica</hi>.
	Baruch III, 23: <hi>filii Agar exquisierunt sapientiam, quae de terra est</hi>.
	Dicit <hi>non multi</hi>, quia aliqui pauci erant etiam in sapientia mundana instructi, sicut ipse, et ut Barnabas, vel Moyses in veteri testamento, de quo dicitur Act.
	VII, 22, quod <hi>eruditus erat Moyses in omni sapientia Aegyptiorum</hi>.
	Secundo excludit saecularem potentiam, cum dicit <hi>non multi potentes</hi>, scilicet secundum saeculum.
	Unde et Io.
	VII, 48 dicitur: <hi>numquid aliquis ex principibus credidit in eum?</hi> Et Bar.
	III, 16 dicitur: <hi>ubi sunt principes gentium? Exterminati sunt, et ad Inferos descenderunt</hi>.
	Tertio excludit excellentiam generis, cum dicit <hi>non multi nobiles</hi>.
	Et aliqui inter eos nobiles fuerunt, sicut ipse Paulus, qui in civitate Romana se natum dicit, Act.
	XXII, 25, et Rom. ult. de quibusdam dicit <hi>qui sunt nobiles in apostolis</hi>.
	Deinde, cum dicit <hi>sed quae stulta sunt</hi>, etc., ponit e converso eorum abiectionem quantum ad mundum, et primo defectum contrarium sapientiae, cum dicit <hi>quae stulta sunt mundi</hi>, id est, eos qui secundum mundum stulti videbantur, <hi>elegit Deus</hi> ad praedicationis officium, scilicet piscatores illiteratos, secundum illud Act.
	IV, 13: <hi>comperto quod homines essent sine litteris et idiotae, admirabantur</hi>.
	Is.
	XXXIII, 18: <hi>ubi est litteratus, ubi verba legis ponderans?</hi> Et hoc <hi>ut confundat sapientes</hi>, id est eos qui de sapientia mundi confidunt, dum ipsi non cognoverunt quae sunt simplicibus revelata.
	Matth.
	XI, 25: <hi>abscondisti haec a sapientibus et prudentibus, et revelasti ea parvulis</hi>.
	Is.
	XIX, 12: <hi>ubi sunt nunc sapientes tui? Annuntient tibi</hi>.
	Secundo ponit defectum contrarium potentiae, dicens <hi>et infirma mundi</hi>, id est homines impotentes secundum mundum, puta rusticos et plebeios, <hi>elegit Deus</hi> ad praedicationis officium.
	In cuius figura dicitur III Reg.
	XX, 14: <hi>ego tradens eos in manu tua per pedissequos principum provinciarum</hi>; et Prov.
	IX, 3 dicitur quod sapientia <hi>misit ancillas ut vocarent ad arcem</hi>.
	In utrisque autem primorum praedicatorum infirmitas designatur.
	Et hoc ideo <hi>ut confundat fortia</hi>, id est potentes huius mundi.
	Is.
	II, 17: <hi>incurvabitur omnis sublimitas hominum, et humiliabitur altitudo virorum</hi>.
	Tertio ponit defectum contrarium nobilitati, in quo possunt tria considerari.
	Primo quidem claritas generis, quam ipsum nomen nobilitatis designat.
	Et contra hoc dicit <hi>et ignobilia mundi</hi>, id est qui secundum mundum sunt ignobiles.
	Infra IV, 10: <hi>vos nobiles, nos autem ignobiles</hi>.
	Secundo, circa nobilitatem considerantur honor et reverentia quae talibus exhibentur, et contra hoc dicit <hi>et contemptibilia</hi>, id est homines contemptibiles in hoc mundo elegit Deus ad praedicationis officium, secundum illud Ps.
	LXXVIII, 4: <hi>facti sumus opprobrium vicinis nostris, et his qui in circuitu nostro sunt</hi>.
	Tertio, in nobilitate consideratur magna opinio quam homines de eis habent.
	Et contra hoc dicit <hi>et ea quae non sunt</hi>, id est quae non videntur esse in saeculo, elegit Deus ad praedicationis officium.
	Iob XXX, 2: <hi>quorum virtus manuum erat mihi pro nihilo, et vita ipsa putabantur indigni</hi>.
	Et hoc ideo <hi>ut destrueret ea quae sunt</hi>, id est eos qui in hoc mundo aliquid esse videntur.
	Is.
	XXIII, v. 9: <hi>dominus exercituum cogitavit hoc, ut detraheret superbiam omnis gloriae, et ad ignominiam deduceret universos inclytos terrae</hi>.
	Deinde assignat causam dictorum dicens: ideo non elegit in saeculo excellentes sed abiectos, <hi>ut non glorietur omnis caro</hi>, etc., id est ut nullus pro quacumque carnis excellentia glorietur per comparationem ad dominum.
	Ier.
	IX, 23: <hi>non glorietur sapiens in sapientia sua, et non glorietur fortis in fortitudine sua et non glorietur dives in divitiis suis</hi>.
	Ex hoc enim quod Deus mundum suae fidei subiecit, non per sublimes in mundo, sive in saeculo, sed per abiectos, non potest gloriari homo quod per aliquam carnalem excellentiam salvatus sit mundus.
	Videretur autem non esse a Deo excellentia mundana, si Deus ea non uteretur ad suum obsequium.
	Et ideo in principio quidem paucos, postremo vero plures saeculariter excellentes Deus elegit ad praedicationis officium.
	Unde in Glossa dicitur, quod <hi>nisi fideliter praecederet piscator, non humiliter sequeretur orator</hi>.
	Et etiam ad gloriam Dei pertinet, dum per abiectos sublimes in saeculo ad se trahit.
	Deinde cum dicit <hi>ex ipso autem vos estis</hi>, ne praedicatores fidei tamquam non excellentes, sed abiecti in saeculo contemnerentur, ostendit quomodo Deus praedictum defectum in eis supplet.
	Et circa hoc tria facit.
	Primo ostendit cui sit attribuenda salus mundi, quae praedicatorum ministerio facta est, dicens: dictum est quod vocati estis non per excellentes sed per abiectos in saeculo, ex quo patet quod vestra conversio non est homini attribuenda sed Deo.
	Et hoc est quod dicit <hi>ex ipso autem</hi>, id est ex virtute Dei, <hi>vocati estis in Christo Iesu</hi>, id est ei iuncti et incorporati per gratiam.
	Eph.
	II, v. 10: <hi>ipsius enim factura sumus, creati in Christo Iesu in operibus bonis</hi>.
	Deinde ostendit quomodo Deus praedictos defectus in praedicatoribus suis supplet per Christum.
	Et primo quantum ad defectum sapientiae, cum dicit <hi>qui</hi>, scilicet Christus, <hi>factus est nobis</hi> praedicantibus fidem, et, per nos, omnibus fidelibus, <hi>sapientia</hi>, quia ei inhaerendo, qui est Dei sapientia, et participando ipsum per gratiam, sapientes facti sumus.
	Et hoc a Deo, qui nobis Christum dedit et nos ad ipsum traxit, secundum illud Io.
	VI, 44: <hi>nemo potest venire ad me, nisi pater, qui me misit, traxerit eum</hi>.
	Deut. c.
	IV, 6: <hi>haec est vestra sapientia et intellectus coram populis</hi>.
	Secundo quantum ad defectum potentiae, dicit <hi>et iustitia</hi>, quae propter sui fortitudinem thoraci comparatur Sap.
	V, 19: <hi>induet pro thorace iustitiam</hi>.
	Dicitur autem Christus nobis factus iustitia, inquantum per eius fidem iustificamur, secundum illud Rom.
	III, v. 22: <hi>iustitia autem Dei per fidem Christi Iesu</hi>.
	Tertio quantum ad defectum nobilitatis subdit <hi>et sanctificatio, et redemptio</hi>.
	Sanctificamur enim per Christum, inquantum per eum Deo coniungimur, in quo consistit vera nobilitas, secundum illud I Reg.
	II, 30: <hi>quicumque honorificaverit me, glorificabo eum, qui autem contemnunt me, erunt ignobiles</hi>.
	Unde dicitur Hebr. ult.: <hi>Iesus ut sanctificaret per suum sanguinem populum, extra portam passus est</hi>.
	Factus est autem nobis <hi>redemptio</hi>, inquantum per ipsum redempti sumus de servitute peccati, in quo vere ignobilitas consistit.
	Unde in Ps.
	XXX, 6 dicitur: <hi>redemisti me, Deus veritatis</hi>.
	Tertio assignat dictorum causam, cum dicit <hi>ut quemadmodum scriptum est</hi>, Ier.
	IX, 23 s., <hi>qui autem gloriatur, in domino glorietur</hi>; ubi nostra littera habet: <hi>in hoc glorietur scire et nosse me</hi>.
	Dicit enim: si salus hominis non provenit ex aliqua excellentia humana, sed ex sola virtute divina, non debetur homini gloria, sed Deo, secundum illud Ps.
	CXIII, 1: <hi>non nobis, domine, non nobis, sed nomini tuo da gloriam</hi>.
	Eccli. ult.: <hi>danti mihi sapientiam, dabo gloriam</hi>.</p>
</div2></div1>
<div1 n="2"><head>Caput 2</head>
<div2 n="1"><head>Lectio 1</head>
<p><A NAME="86238"/>Postquam apostolus ostendit quis sit conveniens modus doctrinae Christianae, hic ostendit se illum modum observasse.
	Et circa hoc tria facit: primo ostendit se non fuisse usum apud eos aliqua excellentia saeculari; secundo ostendit apud quos excellentia spirituali utatur, ibi <hi>sapientiam autem loquimur inter perfectos</hi>, etc., tertio rationem assignat, ibi <hi>quae etiam loquimur</hi>, et cetera.
	Circa primum tria facit.
	Primo dicit quod non ostendit apud eos excellentiam saecularis sapientiae; secundo quod non praetendit excellentiam potentiae saecularis, ibi <hi>et ego in infirmitate</hi>; tertio non praetendit excellentiam eloquentiae, ibi <hi>et sermo meus</hi>.
	Circa primum duo facit.
	Primo proponit quod intendit; secundo rationem assignat, ibi <hi>non enim iudicavi</hi>.
	Dicit ergo primo: quia dictum est quod Christus misit me evangelizare non in sapientia verbi, et quod non sunt multi sapientes, <hi>et ego, fratres</hi>, quamvis sapientiam saecularem habeam, secundum illud II Cor.
	XI, 6: <hi>et si imperitus sermone, sed non scientia, cum venissem ad vos</hi>, convertendos ad Christum, ut habetur Act.
	XVIII, 1, <hi>veni annuntians vobis testimonium Christi</hi>, secundum illud Act.
	IV, 33: <hi>virtute magna reddebant apostoli testimonium resurrectionis domini nostri Iesu Christi</hi>, et hoc <hi>non in sublimitate sermonis aut sapientiae</hi>.
	Attenditur autem sublimitas sapientiae in consideratione aliquorum sublimium et elevatorum supra rationem et sensum hominum.
	Eccli.
	XXIV, 7: <hi>ego in altissimis habitavi</hi>.
	Sublimitas autem sermonis potest referri vel ad verba significantia sapientiae conceptiones, secundum illud Eccle. ult.: <hi>verba sapientium quasi stimuli, et quasi clavi in altum defixi</hi>, vel ad modum ratiocinandi per aliquas subtiles vias.
	Nam in Graeco habetur logos, quod et verbum et rationem significat, ut Hieronymus dicit.
	Hoc autem dicit apostolus, quia fidem Christi per huiusmodi sublimitates sermonis aut sapientiae confirmare nolebat.
	I Reg.
	II, 3: <hi>nolite multiplicare sublimia</hi>.
	Deinde huius rationem assignat, dicens <hi>non enim iudicavi me scire aliquid, nisi Christum Iesum</hi>.
	Non enim ad hoc opus erat ut sapientiam ostentaret sed ut demonstraret virtutem, secundum illud II Cor.
	IV, 5: <hi>non enim praedicamus nosmetipsos, sed Iesum Christum</hi>.
	Et ideo solum utebatur his quae ad demonstrandam virtutem Christi pertinebant, existimans se ac si nihil sciret quam Iesum Christum.
	Ier.
	IX, 24: <hi>in hoc glorietur qui gloriatur, scire et nosse me</hi>.
	In Christo autem Iesu, ut dicitur Col.
	II, 3, sunt <hi>omnes thesauri sapientiae et scientiae</hi> Dei <hi>absconditi</hi>, et quantum ad plenitudinem deitatis et quantum ad plenitudinem sapientiae et gratiae, et etiam quantum ad profundas incarnationis rationes, quae tamen apostolus eis non annuntiavit sed solum ea quae erant manifestiora et inferiora in Christo Iesu.
	Et ideo subdit <hi>et hunc crucifixum</hi>, quasi dicat: sic vobis me exhibui ac si nihil aliud scirem quam crucem Christi.
	Unde Gal. ult. dicit: <hi>mihi absit gloriari, nisi in cruce domini nostri Iesu Christi</hi>.
	Quia igitur per sapientiam verbi evacuatur crux Christi, ut dictum est ideo ipse apostolus non venerat in sublimitate sermonis aut sapientiae.
	Deinde cum dicit <hi>et ego in infirmitate</hi>, etc., ostendit quod non praetenderit apud eos potentiam, sed potius contrarium et foris et intus.
	Unde quantum ad id quod foris est dicit <hi>et ego fui apud vos in infirmitate</hi>, id est tribulationes apud vos patiens.
	Gal.
	IV, 11: <hi>scitis quia per infirmitatem carnis evangelizavi vobis iampridem</hi>.
	Ps.
	XV, 4: <hi>multiplicatae sunt infirmitates eorum</hi>.
	Quantum vero ad id quod intus est, dicit <hi>et timore</hi>, scilicet de malis imminentibus, <hi>et tremore</hi>, inquantum scilicet timor interior redundat ad corpus.
	II Cor.
	VII, 5: <hi>foris pugnae, intus timores</hi>.
	Deinde cum dicit <hi>et sermo meus</hi>, ostendit quod non praetenderit apud eos excellentiam eloquentiae: et circa hoc tria facit.
	Primo excludit indebitum modum praedicandi, dicens <hi>et sermo meus</hi>, quo scilicet privatim et singulariter aliquos instruebam, Eph.
	IV, v. 29: <hi>omnis sermo malus ex ore vestro non procedat, sed si quis bonus est ad aedificationem fidei; et praedicatio mea</hi>, qua scilicet publice docebam, <hi>non fuit in verbis persuasibilibus humanae sapientiae</hi>, id est per rhetoricam, quae componit ad persuadendum.
	Ut scilicet supra dixit quod non fuit intentionis quod sua praedicatio niteretur philosophicis rationibus, ita nunc dicit non fuisse suae intentionis niti rhetoricis persuasionibus.
	Is. c.
	XXXIII, 19: <hi>populum impudentem non videbis, populum alti sermonis, ita ut non possis intelligere disertitudinem linguae eius, in quo nulla est sapientia</hi>.
	Secundo ostendit debitum modum quo usus fuit in praedicando, dicens: sermo meus fuit <hi>in ostensione spiritus et virtutis</hi>, quod quidem potest intelligi dupliciter.
	Uno modo quantum ad hoc quod credentibus praedicationi eius dabatur spiritus sanctus, secundum illud Act.
	X, 44: <hi>adhuc loquente Petro verba haec, cecidit spiritus sanctus super omnes qui audiebant verbum</hi>.
	Similiter etiam suam praedicationem confirmabat, faciendo virtutes, id est miracula, secundum illud Marc. c. ultimo: <hi>sermonem confirmante sequentibus signis</hi>.
	Unde Gal.
	III, 5: <hi>qui tribuit vobis spiritum, et operatur in vobis</hi>.
	Alio modo potest intelligi quantum ad hoc quod ipse per spiritum loquebatur, quod sublimitas et affluentia doctrinae ostendit.
	II Reg. c.
	XXIII, 2: <hi>spiritus domini locutus est per me</hi>.
	Et II Cor.
	IV, 13: <hi>habentes eumdem spiritum fidei credimus, propter quod et loquimur</hi>.
	Confirmat etiam suam praedicationem, ostendendo in sua conversatione multa opera virtuosa.
	I Thess.
	II, 10: <hi>vos enim testes estis, et Deus, quam sancte et iuste sine querela vobis qui credidistis, affuimus</hi>.
	Tertio assignat rationem dictorum, dicens <hi>ut fides vestra non sit in sapientia hominum</hi>, id est non innitatur sapientiae humanae, quae plerumque decipit homines, secundum illud Is.
	XLVII, 10: <hi>sapientia tua et scientia tua haec decepit te.
	Sed in virtute Dei</hi>, ut scilicet virtuti divinae fides innitatur, et sic non possit deficere.
	Rom.
	I, 16: <hi>non erubesco Evangelium, virtus enim Dei est in salutem omni credenti</hi>.
	Deinde cum dicit <hi>sapientiam loquimur</hi>, etc., ostendit apud quos excellentia spiritualis sapientiae utatur.
	Et primo proponit quod intendit; secundo manifestat propositum, ibi <hi>sapientiam vero</hi>.
	Dicit ergo: apud vos solum Christum crucifixum praedicavi, <hi>sapientiam autem</hi>, id est profundam doctrinam, <hi>loquimur inter perfectos</hi>.
	Dicuntur autem aliqui perfecti dupliciter: uno modo, secundum intellectum; alio modo secundum voluntatem.
	Haec enim inter potentias animae sunt propria hominis, et ideo secundum eas oportet hominis perfectionem considerari.
	Dicuntur autem perfecti intellectu illi, quorum mens elevata est super omnia carnalia et sensibilia, qui spiritualia et intelligibilia capere possunt, de quibus dicitur Hebr. c.
	V, 14: <hi>perfectorum est solidus cibus, eorum qui per consuetudinem exercitatos habent sensus ad discretionem mali et boni</hi>.
	Perfecti autem secundum voluntatem sunt, quorum voluntas super omnia temporalia elevata soli Deo inhaeret et eius praeceptis.
	Unde Matth.
	V, 48, praepositis dilectionis mandatis, subditur: <hi>estote perfecti sicut et pater vester caelestis perfectus est</hi>.
	Quia igitur doctrina fidei ad hoc ordinatur, ut fides per dilectionem operetur, ut habetur Gal.
	V, 6, necesse est eum qui in doctrina fidei instruitur, non solum secundum intellectum bene disponi ad capiendum et credendum sed etiam secundum voluntatem et affectum bene disponi ad diligendum et operandum.
	Deinde cum dicit <hi>sapientiam vero</hi>, etc., exponit qualis sit sapientia de qua mentionem fecit.
	Et primo ponit expositionem; secundo rationem expositionis confirmat, ibi <hi>quam nemo principum</hi>, et cetera.
	Circa primum duo facit.
	Primo exponit qualis sit ista sapientia per comparationem ad infideles; secundo, per comparationem ad fideles, ibi <hi>sed loquimur Dei sapientiam</hi>, et cetera.
	Dicit ergo primo: dictum est quod sapientiam loquimur inter perfectos. <hi>Sapientiam</hi> vero dico, <hi>non huius saeculi</hi>, id est de rebus saecularibus, vel quae est per rationes humanas; <hi>neque</hi> eam <hi>principum huius saeculi</hi>.
	Et sic separat eam a sapientia mundana, et quantum ad modum et materiam inquirendi, et quantum ad auctores, qui sunt principes huius saeculi; quod potest intelligi de triplici genere principum, secundum triplicem sapientiam humanam.
	Primo possunt dici principes huius saeculi reges et potentes saeculares, secundum illud Ps.
	II, 2: <hi>principes convenerunt in unum adversus dominum et adversus Christum eius</hi>.
	A quibus principibus venit sapientia humanarum legum, per quas res huius mundi in vita humana dispensantur.
	Secundo possunt dici principes Daemones.
	Io.
	XIV, 30: <hi>venit princeps mundi huius, et in me non habet quicquam</hi>, et cetera.
	Et ab his principibus venit sapientia culturae Daemonum, scilicet necromantia, et magicae artes, et huiusmodi.
	Tertio possunt intelligi principes huius saeculi philosophi, qui quasi principes se exhibuerunt hominibus in docendo, de quibus dicitur Is.
	XIX, v. 11: <hi>stulti principes Thaneos, sapientes consiliarii Pharaonis</hi>.
	Et ab his principibus processit tota humana philosophia.
	Horum autem principum homines destruuntur per mortem et per amissionem potestatis et auctoritatis: Daemones vero non per mortem, sed per amissionem potestatis et auctoritatis, secundum illud Io.
	XII, 31: <hi>nunc princeps huius mundi eicietur foras</hi>; de hominibus autem dicitur Bar.
	III, 16: <hi>ubi sunt principes gentium?</hi> Et postea subdit: <hi>exterminati sunt et ad Inferos descenderunt</hi>.
	Sicut ipsi non sunt stabiles, ita et eorum sapientia non potest esse firma: et ideo non ei innitendum est.
	Deinde cum dicit <hi>sed loquimur</hi>, etc., exponit qualis sit sapientia per comparationem ad fideles.
	Et primo describit eam quantum ad materiam vel auctoritatem, cum dicit <hi>sed loquimur Dei sapientiam</hi>, id est quae est Deus et a Deo.
	Quamvis enim omnis sapientia a Deo sit, ut dicitur Eccli.
	I, 1, tamen speciali quodam modo haec sapientia, quae est de Deo, est etiam a Deo per revelationem, secundum illud Sap.
	IX, 17: <hi>sensum autem tuum quis sciet, nisi tu dederis sapientiam et miseris spiritum tuum de altissimis?</hi> Secundo ostendit qualitatem eius, dicens <hi>in mysterio, quae abscondita est</hi>; haec enim sapientia abscondita est ab hominibus, inquantum hominis intellectum excedit, secundum illud Eccli.
	III, 25: <hi>plurima supra sensum hominis ostensa sunt tibi</hi>.
	Unde dicitur Iob c.
	XXVIII, 21: <hi>abscondita est ab oculis omnium viventium</hi>.
	Et quia modus docendi et doctrinae debet esse conveniens, ideo dicitur quod loquitur eam in <hi>mysterio</hi>, id est in aliquo occulto, vel verbo vel signo.
	Infra XIV, 2: <hi>spiritus loquitur mysteria</hi>.
	Tertio ostendit fructum huius sapientiae, dicens <hi>quam Deus praedestinavit</hi>, id est praeparavit, <hi>in gloriam nostram</hi>, id est praedicatorum fidei, quibus ex praedicatione tam altae sapientiae gloria magna debetur, et apud Deum, et apud homines.
	Prov.
	III, 35: <hi>gloriam sapientes possidebunt</hi>.
	Et quod dicit <hi>in gloriam nostram</hi>, exponendum est omnium fidelium, quorum gloria haec est ut in plena luce cognoscant ea quae nunc in mysterio praedicantur, secundum illud Io. c.
	XVII, 3: <hi>haec est vita aeterna ut cognoscant te solum Deum verum, et quem misisti Iesum Christum</hi>.</p>
</div2>
<div2 n="2"><head>Lectio 2</head>
<p><A NAME="86239"/>Posita expositione de sapientia quam apostolus loquitur inter perfectos, hic rationem assignat expositionis praedictae, et primo quantum ad hoc, quod eam descripserat per comparationem ad infideles; secundo, quantum ad hoc quod eam descripserat per comparationem ad fideles, ibi <hi>nobis autem revelavit Deus</hi>.
	Circa primum duo facit.
	Primo proponit quod intendit; secundo probat propositum, ibi <hi>si enim cognovissent</hi>.
	Dicit ergo primo: dictum est quod sapientia quam loquimur non est <hi>principum huius saeculi</hi>, haec enim sapientia est, <hi>quam nemo principum huius saeculi cognovit</hi>, quod verum est, de quibuscumque principibus intelligatur.
	Saeculares enim principes hanc sapientiam non cognoverunt, quia excedit rationem humani regiminis.
	Iob XII, 24: <hi>qui immutat cor principum populi terrae, et decipit eos, ut frustra incedant per invium</hi>.
	Philosophi etiam eam non cognoverunt, quia excedit rationem humanam.
	Unde dicitur Bar. c.
	III, 23: <hi>exquisitores prudentiae et scientiae viam sapientiae nescierunt</hi>.
	Daemones etiam eam non cognoscunt, quia excedit omnem creatam sapientiam.
	Unde dicitur Iob XXVIII, 21: <hi>volucres caeli quoque latent.
	Perditio et mors dixerunt: auribus nostris audivimus famam eius</hi>.
	Deinde cum dicit <hi>si enim cognovissent</hi>, etc., probat quod dixerat, et primo quidem probat per signum quod non cognoverunt principes Dei sapientiam, secundum quod est in se abscondita.
	Secundo probat per auctoritatem, quod non cognoverunt eam, secundum quod praeparata est in gloriam nostram, ibi <hi>sicut scriptum est</hi>.
	Dicit ergo primo: recte dico, quod principes huius saeculi Dei sapientiam non cognoverunt, <hi>si enim cognovissent</hi> Dei sapientiam, cognovissent utique Christum esse Deum, qui in hac sapientia continetur, quo cognito, <hi>numquam crucifixissent Deum gloriae</hi>, id est, ipsum Christum dominum dantem gloriam suis, secundum illud Ps.
	XXIII, v. 10: <hi>dominus virtutum ipse est rex gloriae</hi>; et Hebr.
	II, 10: <hi>qui multos filios in gloriam adduxerat</hi>.
	Cum enim creaturae rationali sit naturaliter appetibilis gloria, non potest in voluntatem humanam cadere, quod auctorem gloriae interimat.
	Quod autem principes crucifixerunt Iesum Christum, certum est, si intelligatur de principibus qui potestatem habent inter homines.
	Dicitur enim in Ps.
	II, 2: <hi>astiterunt reges terrae, et principes convenerunt in unum adversus dominum, et adversus Christum eius</hi>, quod Act.
	IV, 27 exponitur de Herode et Pilato, et principibus Iudaeorum qui consenserunt in mortem Christi.
	Sed etiam Daemones operati sunt in mortem Christi, persuadendo, secundum illud Io.
	XIII, 2: <hi>cum Diabolus iam misisset in cor ut eum traderet</hi>, et cetera.
	Sed et Pharisaei, et Scribae in lege periti, qui studium sapientiae dabant, operati sunt ad mortem Christi instigando et approbando.
	Sed circa hoc duplex oritur dubitatio, quarum prima est de hoc quod dicit Deum gloriae crucifixum.
	Non enim divinitas Christi aliquid pati potuit, secundum quam dicitur Christus dominus gloriae.
	Sed dicendum quod Christus est una persona et hypostasis in utraque natura consistens, divina scilicet et humana.
	Unde potest utriusque naturae nomine designari, et quocumque nomine significetur, potest praedicari de eo id quod est utriusque naturae, quia utrique non supponitur nisi una hypostasis.
	Et per hunc modum possumus dicere quod homo creavit stellas, et quod dominus gloriae est crucifixus, et tamen non creavit stellas secundum quod homo, sed secundum quod Deus, nec est crucifixus secundum quod est Deus, sed inquantum homo.
	Unde ex hoc verbo destruitur error Nestorii, qui dixerat unam naturam esse in Christo, Dei et hominis, quia secundum hoc nullo modo posset verificari quod dominus gloriae sit crucifixus.
	Secunda dubitatio est de hoc quod videtur supponere, quod principes Iudaeorum vel Daemones non cognoverunt Christum esse Deum.
	Et quidem, quantum ad principes Iudaeorum, videtur hoc astrui per hoc quod dicit Petrus, Act.
	III, 17: <hi>scio quia per ignorantiam hoc feceritis, sicut et principes vestri</hi>.
	Videtur autem esse contrarium quod dicitur Matth.
	XXI, 38: <hi>agricolae videntes filium, dixerunt intra se: hic est haeres, venite, occidamus eum</hi>; quod exponens Chrysostomus dicit: <hi>manifeste dominus probat his verbis Iudaeorum principes non per ignorantiam, sed per invidiam Dei filium crucifixisse</hi>.
	Solvitur in Glossa quod <hi>sciebant</hi>, principes Iudaeorum, <hi>eum esse qui promissus erat in lege, non tamen mysterium eius quod filius Dei erat, neque sciebant sacramentum incarnationis et redemptionis</hi>.
	Sed contra hoc esse videtur quod Chrysostomus dicit quod <hi>cognoverunt eum esse filium Dei</hi>.
	Dicendum est ergo quod principes Iudaeorum pro certo sciebant eum esse Christum promissum in lege, quod populus ignorabat.
	Ipsum autem esse verum filium Dei non pro certo sciebant, sed aliqualiter coniecturabant; sed haec coniecturalis cognitio obscurabatur in eis ex invidia et ex cupiditate propriae gloriae, quam per excellentiam Christi minui videbant.
	Similiter etiam videtur esse de Daemonibus dubitatio.
	Dicitur enim Mc.
	I, 23 ss. et Lc.
	IV, 34, quod Daemonium clamavit, dicens: scio quod sis sanctus Dei.
	Et ne hoc praesumptioni Daemonum ascribatur, qui se iactabant scire quod nesciebant, eorum notitia quam habebant de Christo per ipsos Evangelistas asseritur.
	In Marco quidem sic scribitur: <hi>non sinebat ea loqui</hi>, scilicet Daemonia, <hi>quoniam sciebant eum Christum esse</hi>.
	Et Lucas dicit: <hi>increpans non sinebat ea loqui quia sciebant eum esse Christum</hi>.
	Et ad hoc respondetur in libro de quaestionibus novi et veteris testamenti, quod Daemonia sciebant ipsum esse, qui per legem fuit repromissus, quia omnia signa videbant in eo quae dixerunt prophetae, mysterium autem divinitatis eius ignorabant.
	Sed contra hoc videtur esse quod Athanasius dicit, quod Daemonia dicebant Christum esse sanctum Dei, quasi singulariter sanctum: ipse enim naturaliter est sanctus cuius participatione omnes alii sancti vocantur.
	Dicendum est autem quod, sicut Chrysostomus dicit, non habebant adventus Dei firmam et certam notitiam, sed quasdam coniecturas.
	Unde Augustinus dicit in IX de civitate Dei quod innotuit Daemonibus, <hi>non per id quod est vita aeterna, sed per quaedam temporalia sua virtute effecta</hi>.
	Deinde cum dicit <hi>sed sicut scriptum est</hi>, probat per auctoritatem quod principes huius saeculi Dei sapientiam non cognoverunt, quantum ad hoc quod praedestinata est in gloriam fidelium, dicens: <hi>sed sicut scriptum est</hi> Is.
	LXIV, 4, ubi littera nostra habet: <hi>oculus non vidit, Deus, absque te, quae praeparasti his qui diligunt te</hi>.
	Ostenditur autem illa gloria visionis aperte ab hominibus ignorari dupliciter.
	Primo quidem quod non subiacet humanis sensibus, a quibus omnis humana cognitio initium sumit.
	Et ponit duos sensus.
	Primo visionis quae deservit inventioni, cum dicit quod <hi>oculus non vidit</hi>, Iob XXVIII, 7: <hi>semitam eius ignoravit avis, nec intuitus est eam oculus vulturis</hi>.
	Et hoc ideo, quia non est aliquid coloratum et visibile.
	Secundo ponit sensum auditus, qui deservit disciplinae, dicens <hi>nec auris audivit</hi>, scilicet ipsam gloriam, quia non est sonus aut vox sensibilis.
	Io.
	V, v. 37: <hi>neque speciem eius vidistis, neque vocem eius audistis</hi>.
	Deinde excludit notitiam eius intellectualem, cum dicit <hi>neque in cor hominis ascendit</hi>.
	Quod quidem potest intelligi: uno modo ut ascendere in cor hominis dicatur quidquid quocumque modo cognoscitur ab homine, secundum illud Ier.
	II, v. 50: <hi>Ierusalem ascendat super cor vestrum</hi>: et sic oporteat, quod cor hominis accipiatur pro corde hominis carnalis, secundum illud quod dicitur infra III, 3: <hi>cum sint inter vos zelus et contentio, nonne carnales estis, et secundum hominem ambulatis?</hi> Est ergo sensus quod illa gloria non solum sensu non percipitur, sed nec corde hominis carnalis, secundum illud Io.
	XIV, 17: <hi>quem mundus non potest accipere, quia non videt eum, nec scit eum</hi>.
	Alio modo potest exponi secundum quod proprie dicitur in cor hominis ascendere id quod ab inferiori pervenit ad hominis intellectum, puta a sensibilibus, de quibus prius fecerat mentionem.
	Res enim sunt in intellectu secundum modum eius; res igitur inferiores sunt in intellectu altiori modo quam in seipsis.
	Et ideo quando ab intellectu capiuntur, quodammodo in cor ascendunt.
	Unde dicitur Is.
	LXV, 17: <hi>non erunt in memoria priora, nec ascendent super cor</hi>.
	Illa vero quae sunt in intellectu superiora, altiori modo sunt in seipsis quam in intellectu.
	Et ideo quando ab intellectu capiuntur, quodammodo descendunt.
	Iac.
	I, v. 17: <hi>omne donum perfectum desursum est descendens a patre luminum</hi>.
	Quia igitur illius gloriae notitia non accipitur a sensibilibus, sed ex revelatione divina, ideo signanter dicit <hi>nec in cor hominis ascendit</hi>, sed descendit, id scilicet quod <hi>praeparavit Deus</hi>, id est, praedestinavit, <hi>diligentibus se</hi>, quia essentiale praemium aeternae gloriae charitati debetur, secundum illud Io. c.
	XIV, 21: <hi>si quis diligit me diligetur a patre meo, et ego diligam eum et manifestabo ei meipsum</hi>, in quo perfectio aeternae gloriae consistit; et Iob XXXVI, 33: <hi>annuntiat de ea</hi>, id est de luce gloriae, <hi>amico suo quod possessio eius sit</hi>.
	Caeterae autem virtutes accipiunt efficaciam merendi vitam aeternam, inquantum informantur charitate.
	Deinde cum dicit <hi>nobis autem</hi>, etc., probat praedictam expositionem de sapientia divina per comparationem ad fideles.
	Et primo proponit quod intendit; secundo probat propositum, ibi <hi>spiritus enim</hi>.
	Dicit ergo primo: dictum est quod sapientiam Dei nemo principum huius saeculi cognovit, <hi>nobis autem Deus revelavit per spiritum suum</hi>, quem scilicet nobis misit, secundum illud Io.
	XIV, 26: <hi>Paracletus autem spiritus sanctus, quem mittet pater in nomine meo, ille vos docebit omnia</hi>, Iob c.
	XXXII, 8: <hi>inspiratio omnipotentis dat intelligentiam</hi>.
	Quia enim spiritus sanctus est spiritus veritatis, utpote a filio procedens, qui est veritas patris, his quibus mittitur inspirat veritatem, sicut et filius a patre missus notificat patrem, secundum illud Matth.
	XI, 27: <hi>nemo novit patrem nisi filius, et cui voluerit filius revelare</hi>.
	Deinde cum dicit <hi>spiritus enim</hi>, probat quod dixerat, scilicet quod per spiritum sanctum sit sapientia fidelibus revelata.
	Et primo ostendit quod spiritus sanctus ad hoc sit efficax; secundo probat quod hoc in discipulis Christi fecerat, ibi <hi>nos autem</hi>.
	Circa primum duo facit.
	Primo proponit quod intendit; secundo manifestat propositum, ibi <hi>quis enim scit hominum</hi>, et cetera.
	Dicit ergo primo: dictum est quod per spiritum sanctum revelavit nobis Deus suam sapientiam, et hoc fieri potuit: <hi>spiritus enim</hi> sanctus <hi>omnia scrutatur</hi>.
	Quod non est sic intelligendum, quasi inquirendo quomodo fiant, sed quia perfecte et etiam intima quarumlibet rerum novit, sicut homo quod aliquando diligenter scrutatur.
	Unde dicitur Sap.
	VII, 22 s. quod <hi>spiritus intelligentiae sanctus est, omnia prospiciens, et qui capiat omnes spiritus intelligibiles, mundos, subtiles</hi>, et non solum res creatas, sed <hi>etiam profunda Dei</hi> perfecte cognoscit.
	Dicuntur autem profunda ea quae in ipso latent, et non ea quae de ipso per creaturas cognoscuntur, quae quasi superficie tenus videntur esse, secundum illud Sap.
	XIII, 5: <hi>a magnitudine speciei et creaturae cognoscibiliter poterit creator eorum videri</hi>.
	Deinde, cum dicit <hi>quis enim scit hominum</hi>, probat quod dixerat de spiritu Dei per similitudinem humani spiritus, dicens <hi>quis enim scit hominum ea quae sunt hominis</hi>, id est, ea quae latent in corde, <hi>nisi spiritus hominis, qui in eo est</hi>, id est, intellectus? Et ideo quae interius latent, videri non possunt.
	Signanter autem dicit <hi>quis hominum</hi>, ne ab horum cognitione etiam Deus videatur excludi; dicitur enim Ier.
	XVII, 9: <hi>pravum est cor hominis, et quis cognoscet illud? Ego Deus probans corda et scrutans renes</hi>, quia scilicet secretorum cordis solus Deus est cognitor.
	Manifesta autem est ratio quare homo ea quae in corde alterius latent scire non potest, quia cognitio hominis a sensu accipitur, et ideo ea quae sunt in corde alterius, homo cognoscere non potest, nisi quatenus per signa sensibilia manifestantur, secundum illud I Reg.
	XVI, 7: <hi>homo videt quae foris patent, Deus autem intuetur cor</hi>.
	Sed nec Angelus bonus, nec malus ea quae in corde hominis latent scire potest, nisi inquantum per aliquos effectus manifestantur, cuius ratio accipi potest ex ipso verbo apostoli, qui dicit ea ratione spiritum hominis cognoscere quae in corde hominis latent quia in ipso homine est; Angelus autem, neque bonus neque malus, illabitur menti humanae, ut in ipso corde hominis sit et intrinsecus operetur, sed hoc solius Dei proprium est.
	Unde solus Deus est conscius secretorum cordis hominis, secundum illud Iob XVI, 20: <hi>ecce in caelo testis meus, et in excelsis conscius meus</hi>.
	Secundo similitudinem adaptat ad spiritum Dei, dicens <hi>ita et quae Dei sunt</hi>, id est, quae in ipso Deo latent, <hi>nemo cognoscit, nisi spiritus Dei</hi>, secundum illud Iob c.
	XXXVI, 26: <hi>ecce Deus magnus vincens scientiam nostram</hi>.
	Sed sicut ea quae sunt in corde unius hominis alteri manifestantur per sensibilia signa, ita ea quae sunt Dei possunt esse nota homini per sensibiles effectus, secundum illud Sap.
	XIII, 5: <hi>a magnitudine speciei et creaturae</hi>, et cetera.
	Sed spiritus sanctus, qui est in ipso Deo, utpote patri et filio consubstantialis, secreta divinitatis per seipsum videt, secundum illud Sap.
	VII, 22: <hi>est enim in illa</hi>, scilicet Dei sapientia, <hi>et spiritus intelligentiae</hi> sanctus, omnem habens virtutem, omnia prospiciens.
	Deinde, cum dicit <hi>nos autem</hi>, etc., ostendit quomodo cognitio spiritus sancti percipiatur, dicens: licet nullus hominum per se possit scire quae sunt Dei, <hi>nos autem</hi>, spiritu sancto scilicet repleti, <hi>non accepimus spiritum huius mundi, sed spiritum qui a Deo est</hi>.
	Nomine autem spiritus vis quaedam vitalis et cognitiva et motiva intelligitur.
	Spiritus ergo huius mundi potest dici sapientia huius mundi, et amor mundi, quo impellitur homo ad agendum ea quae mundi sunt; hunc autem spiritum sancti apostoli non receperunt, mundum abiicientes et contemnentes, sed receperunt spiritum sanctum, quo corda eorum illuminata sunt et inflammata ad amorem Dei, secundum illud Io.
	XIV, 26: <hi>Paracletus autem spiritus sanctus, quem mittet pater in nomine meo</hi>, etc., et Num.
	XIV, 24: <hi>servum meum Caleb, qui plenus est alio spiritu, et secutus est me, introducam in terram hanc</hi>.
	Spiritus autem huius mundi errare facit, secundum illud Is.
	XIX, 3: <hi>dirumpetur spiritus Aegypti in visceribus eius, et consilium eius praecipitabo</hi>.
	Ex divino autem spiritu eius consecuti sumus, <hi>ut sciamus quae a Deo data sunt nobis</hi>, ut sciamus de rebus divinis quantum unicuique Deus donavit: quia, sicut dicitur Eph.
	IV, 7, <hi>unicuique data est gratia secundum mensuram donationis Christi</hi>.
	Vel potest intelligi spiritum Dei donatum sanctis, ut dona spiritualia cognoscant, quae, non habentes, eumdem spiritum ignorant, secundum illud Apoc.
	II, 17: <hi>vincenti dabo manna absconditum, quod nemo scit, nisi qui accipit</hi>.
	Ex hoc autem accipi potest, quod sicut <hi>nemo novit patrem nisi filius, et cui voluerit filius revelare</hi>, ut dicitur Matth.
	XI, 27: ita nemo novit quae sunt Dei patris et filii, nisi spiritus sanctus et qui ipsum acceperunt: et hoc ideo, quia sicut filius consubstantialis est patri, ita spiritus sanctus patri et filio.</p>
</div2>
<div2 n="3"><head>Lectio 3</head>
<p><A NAME="86240"/>Dixerat supra apostolus <hi>sapientiam loquimur inter perfectos</hi>.
	Postquam ergo manifestavit qualis sit haec sapientia, quia mundanis hominibus incognita, cognita autem sanctis, hic manifestat qua ratione hanc sapientiam sancti inter perfectos loquuntur.
	Et primo proponit quod intendit; secundo assignat rationem, ibi <hi>animalis autem homo</hi>, et cetera.
	Circa primum, primo proponit revelatorum manifestationem, dicens: dictum est quod spiritum Dei accepimus, ut sciamus quae a Deo donata sunt nobis, <hi>quae</hi> scilicet nobis per spiritum revelata sunt, <hi>loquimur</hi>.
	Sunt enim eis revelata ad utilitatem.
	Unde et Act.
	II, 4: <hi>repleti sunt omnes spiritu sancto, et coeperunt loqui</hi>.
	Secundo tangit modum enarrandi, excludens modum inconvenientem, dicens <hi>non in doctis humanae sapientiae verbis</hi>, id est, non nitimur ad probandam nostram doctrinam per verba composita ex humana sapientia, sive quantum ad ornatum verborum, sive quantum ad subtilitatem rationum.
	Is.
	XXXIII, v. 19: <hi>populum alti sermonis non videbis</hi>.
	Astruit enim modum convenientem, cum dicit <hi>sed in doctrina spiritus</hi>, id est, prout spiritus sanctus nos loquentes interius docet, et auditorum corda ad capiendum illustrat.
	Io.
	XVI, 13: <hi>cum venerit ille spiritus veritatis, docebit vos omnem veritatem</hi>.
	Tertio determinat auditores, dicens <hi>spiritualibus spiritualia comparantes</hi>, quasi dicat: recta comparatione spiritualia documenta tradimus spiritualibus viris, quibus sunt convenientia.
	II Tim.
	II, 2: <hi>haec commenda fidelibus viris, qui idonei erunt et alios docere</hi>.
	Eosdem autem hic nominat spirituales, quos supra perfectos, quia per spiritum sanctum homines perficiuntur in virtute, secundum illud Ps.
	XXXII, 6: <hi>spiritu oris eius omnis virtus eorum</hi>.
	Deinde, cum dicit <hi>animalis</hi>, etc., assignat rationem dictorum, et primo ostendit quare spiritualia non sunt tradenda animalibus hominibus; secundo quare sunt tradenda spiritualibus, ibi <hi>spiritualis</hi>, et cetera.
	Circa primum duo facit.
	Primo ponit rationem; secundo manifestat eam, ibi <hi>stultitia enim</hi>, et cetera.
	Ratio ergo talis est: nulli sunt tradenda documenta quae capere non potest, sed homines animales non possunt capere spiritualia documenta; ergo non sunt eis tradenda.
	Hoc est ergo quod dicit <hi>animalis homo</hi>, et cetera.
	Et ideo recta ratione non possunt tradi eis.
	Ubi primo considerandum est quis homo dicatur animalis.
	Est ergo considerandum quod anima est forma corporis.
	Unde propriae animae intelliguntur illae vires quae sunt actus corporalium organorum, scilicet vires sensitivae.
	Dicuntur ergo homines animales qui huiusmodi vires sequuntur, inter quas est vis apprehensiva, et appetitiva, et ideo potest dici homo dupliciter animalis.
	Uno modo quantum ad vim apprehensivam, et hic dicitur animalis sensu, qui, sicut dicitur in Glossa, de Deo iuxta corporum phantasiam vel legis litteram, vel rationem philosophicam iudicat, quae secundum vires sensitivas accipiuntur.
	Alio modo dicitur quis animalis quantum ad vim appetitivam, qui scilicet afficitur solum ad ea quae sunt secundum appetitum sensitivum, et talis dicitur animalis vita, qui, sicut dicitur in Glossa, sequitur dissolutam lasciviam animae suae, quam intra naturalis ordinis metas spiritus rector non continet.
	Unde dicitur in canonica Iudae v. 19: <hi>hi sunt qui segregant semetipsos, animales spiritum non habentes</hi>.
	Secundo autem videndum quare tales <hi>non possunt percipere ea quae sunt spiritus Dei</hi>: quod quidem manifestum est, et quantum ad animalem sensum, et quantum ad animalem vitam.
	Ea enim de quibus spiritus sanctus illustrat mentem, sunt supra sensum et rationem humanam, secundum illud Eccli.
	III, 25: <hi>plura supra sensum hominis ostensa sunt tibi</hi>, et ideo ab eo capi non possunt, qui soli cognitioni sensitivae innititur.
	Spiritus etiam sanctus accendit affectum ad diligendum spiritualia bona, sensibilibus bonis contemptis, et ideo ille qui est animalis vitae, non potest capere huiusmodi spiritualia bona, quia philosophus dicit in IV Ethic. quod qualis unusquisque est, talis finis videtur ei.
	Prov.
	XVIII, 2: <hi>non recipit stultus verba prudentiae, nisi ei dixeris quae versantur in corde eius</hi>.
	Eccli.
	XXII, 9: <hi>cum dormiente loquitur, qui narrat sapientiam stulto</hi>.
	Deinde, cum dicit <hi>stultitia enim</hi>, etc., manifestat quod dixerat per signum; cum enim aliquis aliqua sapienter dicta reprobat quasi stulta, signum est quod ea non capiat.
	Quia igitur animalis homo ea quae sunt spiritus Dei reputat stulta, ex hoc manifestatur quod ea non capit.
	Et hoc est quod dicit <hi>stultitia enim est illi</hi>, scilicet animali.
	Iudicat enim esse stulta quae secundum spiritum Dei aguntur.
	Eccle.
	X, 3: <hi>in via stultus ambulans, cum ipse sit insipiens, omnes stultos aestimat</hi>.
	Quod autem homini animali quae secundum spiritum sunt videantur stulta, non procedit ex rectitudine sensus: sicut sapientes aliqua iudicant esse stulta quae stultis videntur sapientia propter defectum intellectus; quia homo sensui deditus non potest intelligere ea quae supra sensum sunt, et homo carnalibus affectus non intelligit esse bonum, nisi quod est delectabile secundum carnem.
	Et hoc est quod sequitur <hi>et non potest intelligere</hi>, Ps.
	LXXXI, 5: <hi>nescierunt neque intellexerunt, in tenebris ambulant</hi>.
	Quare autem non possit intelligere, ostendit subdens <hi>quia spiritualiter examinatur</hi>, id est, spiritualium examinatio fit spiritualiter.
	Numquam enim inferior potest examinare et iudicare ea quae sunt superioris, sicut sensus non potest examinare ea quae sunt intellectus.
	Et similiter, neque sensus, neque ratio humana potest iudicare ea quae sunt spiritus Dei.
	Et ita relinquitur quod huiusmodi solo spiritu sancto examinantur, secundum illud Ps.
	XVII, 31: <hi>eloquia domini igne examinata</hi>, probata scilicet a spiritu sancto.
	Quia ergo animalis homo caret spiritu sancto, non potest spiritualia examinare, et per consequens nec ea intelligere.
	Deinde, cum dicit <hi>spiritualis autem iudicat omnia</hi>, etc., assignat rationem quare spiritualibus spiritualia tradantur, et primo ponit rationem; secundo manifestat causam, ibi <hi>quis enim novit</hi>.
	Assignat autem talem rationem: illi tradenda sunt spiritualia qui potest iudicare, secundum illud Iob XII, 11: <hi>auris verba diiudicat</hi>; sed spiritualis est huiusmodi, ergo ei spiritualia sunt tradenda.
	Et hoc est quod dicit <hi>spiritualis autem diiudicat omnia, et ipse a nemine iudicatur</hi>.
	Ubi primo videndum est quis homo dicatur spiritualis.
	Est autem notandum quod spiritus nominare consuevimus substantias incorporeas; quia igitur aliqua pars animae est quae non est alicuius organi corporei actus, scilicet pars intellectiva comprehendens intellectum et voluntatem, huiusmodi pars animae spiritus hominis dicitur, quae tamen a spiritu Dei et illuminatur secundum intellectum, et inflammatur secundum affectum et voluntatem.
	Dupliciter ergo dicitur homo spiritualis.
	Uno modo ex parte intellectus, spiritu Dei illustrante.
	Et secundum hoc in Glossa dicitur quod homo spiritualis est, qui, spiritui Dei subiectus, certissime ac fideliter spiritualia cognoscit.
	Alio modo ex parte voluntatis, spiritu Dei inflammante: et hoc modo dicitur in Glossa quod spiritualis vita est, qua spiritum Dei habens rectorem animam regit, id est animales vires.
	Gal. ult.: <hi>vos qui spirituales estis, instruite huiusmodi</hi>, et cetera.
	Secundo considerandum est quare spiritualis diiudicat omnia, et ipse a nemine iudicatur.
	Ubi notandum est quod in omnibus ille qui recte se habet, rectum iudicium habet circa singula.
	Ille autem qui in se rectitudinis defectum patitur, deficit etiam in iudicando: vigilans enim recte iudicat et se vigilare et alium dormire; sed dormiens non habet rectum iudicium de se, nec de vigilante.
	Unde non sunt res tales quales videntur dormienti, sed quales videntur vigilanti.
	Et eadem ratio est de sano et infirmo circa iudicium saporum, et de debili et forti circa iudicium ponderum, et virtuoso et vitioso circa agibilia.
	Unde et philosophus dicit in V Ethicorum quod virtuosus est regula et mensura omnium humanorum, quia scilicet in rebus humanis talia sunt singularia, qualia virtuosus iudicat ea esse.
	Et secundum hunc modum apostolus hic dicit quod <hi>spiritualis iudicat omnia</hi>, quia scilicet homo habens intellectum illustratum et affectum ordinatum per spiritum sanctum, de singulis quae pertinent ad salutem, rectum iudicium habet.
	Ille autem qui non est spiritualis habet etiam intellectum obscuratum et affectum inordinatum circa spiritualia bona, et ideo ab homine non spirituali, spiritualis homo iudicari non potest, sicut nec vigilans a dormiente.
	Quantum ergo ad primum horum dicitur Sap.
	III, 8 quod <hi>iudicabunt iusti nationes</hi>.
	Quantum ad secundum dicitur infra IV, 3: <hi>mihi pro minimo est, ut a vobis iudicer, aut ab humano die</hi>.
	Deinde cum dicit <hi>quis enim novit</hi>, etc., manifestat rationem inductam.
	Et primo inducit auctoritatem; secundo adaptat ad propositum, ibi <hi>nos autem</hi>, et cetera.
	Est autem considerandum quod ad hoc quod aliquis possit de aliquo homine iudicare, duo requiruntur.
	Primo ut iudicans cognoscat ea quae sunt iudicati, quia, ut dicitur I Ethic.: <hi>unusquisque bene iudicat quae cognoscit, et horum est optimus iudex</hi>.
	Ex quo patet quod sensum, id est sapientiam Dei omnia iudicantem, nullus possit diiudicare.
	Ideo dicit <hi>quis enim novit sensum domini?</hi> Quasi dicat: nullus: quia sapientia Dei excedit omnem cupiditatem hominis.
	Eccli.
	I, 3: <hi>sapientiam Dei praecedentem omnia quis investigavit?</hi> Sap.
	IX, 17: <hi>sensum autem tuum quis scire poterit, nisi tu dederis sapientiam?</hi> Secundo requiritur quod iudicans sit superior iudicato.
	Unde dominus habet iudicium de servo, magister de discipulo.
	Ex quo etiam patet quod nullus potest sensum Dei iudicare.
	Propter quod sequitur <hi>aut quis instruxit eum?</hi> Quasi dicat: nullus.
	Non enim habet scientiam ab aliquo acceptam, sed potius fontem omnis scientiae.
	Iob XXVI, 3: <hi>cui dedisti consilium? Forsitan ei qui non habet sapientiam?</hi> Videntur autem verba haec assumpta ex eo quod dicitur Is.
	XL, 13: <hi>quis adiuvit spiritum domini, aut quis consiliarius eius fuit et ostendit illi? Cum quo iniit consilium et instruxit eum?</hi> Deinde adaptat quod dixerat ad propositum, dicens <hi>nos autem</hi>, scilicet spirituales viri, <hi>sensum Christi habemus</hi>, idest, recipimus in nobis sapientiam Christi ad iudicandum.
	Eccli.
	XVII, 6: <hi>creavit illis scientiam spiritus, sensu adimplevit corda illorum</hi>.
	Lc. ult. dicitur quod aperuit illis sensum, ut intelligerent Scripturas, et ita, quia sensus Christi diiudicari non potest, conveniens est quod spiritualis, qui sensum Christi habet, a nemine iudicetur.</p>
</div2></div1>
<div1 n="3"><head>Caput 3</head>
<div2 n="1"><head>Lectio 1</head>
<p><A NAME="86241"/>Supra apostolus ostenderat contentionem et divisionem Corinthiorum, qui propter ministros Christi, a quibus baptizati et docti erant, ad invicem disceptabant; hic incipit eorum iudicium quod habebant de ministris improbare, ex quo iudicio contentiones in eis procedebant.
	Et circa hoc duo facit.
	Primo improbat eorum iudicium quantum ad hoc quod quibusdam ministrorum, de quibus gloriabantur, plus attribuebant quam deberent; secundo, quantum ad hoc quod alios Christi ministros contemnebant, IV cap., ibi <hi>sic nos existimet homo</hi>.
	Circa primum duo facit.
	Primo ostendit detrimentum quod patiebantur propter contentiones ex perverso iudicio provenientes; secundo improbat eorum perversum iudicium, ibi <hi>quid igitur est Apollo?</hi> Circa primum duo facit.
	Primo ponit detrimentum quod hactenus passi erant propter eorum defectum; secundo ostendit quod adhuc idem patiuntur, ibi <hi>sed nec nunc quidem</hi>.
	Circa primum tria facit.
	Primo ponit detrimentum quod hactenus passi erant propter eorum defectum.
	Dixerat enim supra quod apostoli quidem spiritualia documenta spiritualibus tradebant, quae animales homines percipere non poterant: quod eis adaptat, dicens <hi>et ego, fratres</hi>, qui scilicet inter alios apostolos spiritualibus spiritualia loquor, <hi>non potui</hi>, scilicet convenienter, <hi>vobis loqui quasi spiritualibus</hi>, ut scilicet traderem vobis spiritualia documenta, <hi>sed quasi carnalibus</hi>, scilicet locutus sum vobis.
	Eosdem enim carnales dicit quos supra animales, quibus oportet tradi ea quae sunt infirmitati eorum accommoda.
	Is.
	XXVIII, 9: <hi>quem docebit scientiam, et quem intelligere faciet auditum? Ablactatos a lacte, avulsos ab uberibus</hi>, id est, carnali conversatione et sensu.
	Secundo adhibet similitudinem, dicens <hi>tamquam parvulis in Christo</hi>, id est, parum adhuc introductis in perfectam doctrinam fidei, quae spiritualibus debetur.
	Hebr. c.
	V, 13: <hi>omnis qui lactis est particeps, expers est sermonis iustitiae; parvulus enim est: perfectorum autem est solidus cibus</hi>.
	Tertio rationem assignat, ne credatur ex invidia eis spiritualem doctrinam subtraxisse, contra quod dicitur Sap.
	VII, 13: <hi>quam sine fictione didici, et sine invidia communico</hi>.
	Unde subditur <hi>nondum enim poteratis</hi>, quasi dicat: non subtraxi vobis escam propter meam invidiam, sed propter vestram impotentiam, quia verba spiritualia <hi>nondum</hi> bene <hi>poteratis</hi> capere, secundum illud Io.
	XVI, v. 12: <hi>adhuc multa habeo vobis dicere, sed non potestis portare modo</hi>.
	Deinde, cum dicit <hi>sed nec nunc quidem potestis</hi>, ostendit quod adhuc idem detrimentum patiuntur.
	Et primo quidem ponit impotentiam cui adhuc subiacebant, dicens <hi>sed nec nunc quidem potestis</hi>, quasi dicat: quod a principio perfectam doctrinam capere non poteratis, non mirum fuit, quia hoc nescire vestrae novitati competebat, secundum illud I Petr. c.
	II, 2: <hi>sicut modo geniti infantes lac concupiscite</hi>.
	Sed hoc videtur esse culpabile, quod post tantum tempus in quo proficere debuistis, eamdem impotentiam retinetis, secundum illud Hebr.
	V, 12: <hi>cum deberetis magistri esse propter tempus, rursus indigetis doceri, quae sunt elementa sermonum Dei</hi>.
	Secundo assignat praedictae impotentiae rationem, dicens <hi>adhuc enim carnales estis</hi>, scilicet vita et sensu.
	Et ideo ea quae sunt spiritus capere non potestis, sed sapitis ea quae sunt carnis, secundum illud Rom.
	VIII, 5: <hi>qui secundum carnem sunt, quae carnis sunt sapiunt</hi>.
	Tertio ponit rationem probationis inductae, dicens <hi>cum enim inter vos sit zelus et contentio, nonne carnales estis, et secundum hominem ambulatis?</hi> Ubi considerandum est quod recte coniungit zelum et contentionem, quia zelus, id est invidia, est contentionis materia.
	Invidus enim tristatur de bono alterius, quod ille nititur promovere, et ex hoc sequitur contentio.
	Unde Iac.
	III, 16: <hi>ubi zelus et contentio, ibi inconstantia et omne opus pravum</hi>.
	Et similiter e converso charitas, per quam quis diligit bonum alterius, est materia pacis.
	Secundo considerandum est quod zelus et contentio non habent locum nisi in carnalibus hominibus, quia ipsi circa bona corporalia afficiuntur, quae simul a pluribus integre possideri non possunt.
	Et ideo, propter hoc quod aliquis aliquod bonum corporale possidet, alius impeditur a plena possessione illius, et ex hoc sequitur invidia, et per consequens contentio.
	Sed spiritualia bona, quibus spirituales afficiuntur, simul a pluribus possideri possunt, et ideo bonum unius non est alterius impedimentum, et propter hoc in talibus nec invidia, nec contentio locum habet.
	Unde Sap.
	VII, 13: <hi>sine invidia communico</hi>.
	Tertio considerandum est quare homines carnales dicit secundum hominem ambulare, cum tamen homo ex spiritu et carne componatur, quia naturae humanae consonum est, ut spiritus cognitionem a sensibus carnis accipiat.
	Unde consequenter affectus rationis humanae secundum ea quae sunt carnis movetur, nisi spiritus hominis per spiritum Dei supra hominem elevetur.
	Unde dicitur Eccli.
	XXXIV, 6: <hi>sicut parturientis, cor tuum phantasias patitur, nisi ab altissimo fuerit emissa visitatio</hi>.
	Est ergo sensus <hi>secundum hominem</hi>, id est, secundum naturam humanam sibi a Dei spiritu derelictam, sicut et in Ps.
	IV, 3 dicitur: <hi>filii hominum, usquequo gravi corde, ut quid diligitis vanitatem et quaeritis mendacium?</hi> Quarto manifestat probationem inductam, dicens <hi>cum enim quis</hi>, id est, aliquis vestrum, <hi>dicat: ego quidem sum Pauli</hi>, quia a Paulo baptizatus et doctus, <hi>alius autem: ego Apollo</hi> (genitivi casus), per quod denotatur in vobis esse zelus et contentio, <hi>nonne homines estis</hi>, scilicet carnales et non spirituales, utpote zelum et contentionem habentes pro rebus humanis? Qualis enim homo est, talibus rebus afficitur et per affectum inhaeret, secundum illud Osee IX, 10: <hi>facti sunt abominabiles, sicut ea quae dilexerunt</hi>.
	Deinde, cum dicit <hi>quid igitur est Apollo?</hi> Improbat eorum iudicium, quantum ad hoc quod plus ministris attribuebant quam deberent.
	Et primo ostendit veritatem; secundo excludit errorem, ibi <hi>nemo vos seducat</hi>; tertio infert conclusionem intentam, ibi <hi>itaque nemo glorietur in hominibus</hi>.
	Circa primum duo facit.
	Primo ostendit conditionem ministrorum; secundo agit de eorum mercede, ibi <hi>unusquisque propriam mercedem</hi>.
	Circa primum tria facit.
	Primo ponit ministrorum conditionem; secundo ponit similitudinem, ibi <hi>ego plantavi, Apollo rigavit</hi>; tertio ostendit intentum, ibi <hi>itaque neque qui plantat</hi>.
	Circa conditionem autem ministrorum duo tangit.
	Primo quod non sunt domini, sed ministri, dicens: vos de Paulo et Apollo gloriamini, igitur quaero a vobis: <hi>quid est Apollo, et quid Paulus?</hi> Id est, cuius dignitatis vel potestatis, ut digne de eis gloriari possitis? Et respondet: <hi>ministri eius</hi>, scilicet Dei sunt.
	Quasi dicat: quod agunt in Baptismo et in doctrina, non principaliter agunt sicut domini, sed sicut ministri eius, secundum illud Is.
	LXI, 6: <hi>ministri Dei, dicetur vobis</hi>.
	Posset autem alicui videri magnum esse, ministrum Dei esse, et gloriandum esse in hominibus de ministeriis Dei.
	Et vere esset, si sine hominibus non pateret accessus ad Deum, sicut illi qui solent gloriari de ministris regis, sine quibus non patet aditus ad regem.
	Sed hoc hic locum non habet, quia fideles Christi per fidem habent accessum ad Deum, secundum illud Rom.
	V, 2: <hi>per quem accessum habemus</hi> ad Deum <hi>per fidem et gratiam istam, in qua stamus, et gloriamur in spe gloriae filiorum Dei</hi>.
	Ideo signanter addit <hi>cui credidistis</hi>, quasi dicat: per fidem iam estis coniuncti Deo, non hominibus.
	Unde supra II, 5 dictum est: <hi>ut fides vestra non sit in sapientia hominum, sed in virtute Dei</hi>.
	Et ideo primo de Deo est vobis gaudendum, quam de hominibus.
	Contingit autem quod ministri hominum, vel dominorum, vel artificum primo habeant a seipsis aliquam dignitatem, vel virtutem, ex qua idonei ad ministerium fiunt, sed hoc non est de ministris Dei.
	Et ideo, secundo, ostendit quod tota dignitas et virtus ministrorum est a Deo, dicens <hi>et unicuique sicut Deus divisit</hi>, quasi dicat: in tantum aliquis, et unusquisque nostrum habet de virtute ministrandi, inquantum ei Deus dedit, unde nec sic nobis est gloriandum.
	II Cor. c.
	III, 5 s.: <hi>sufficientia nostra a Deo, qui idoneos nos fecit ministros novi testamenti</hi>.
	Deinde, cum dicit <hi>ego plantavi</hi>, ponit similitudinem ministrorum ex similitudine agricolarum, ubi duplex differentia operationum intelligitur.
	Una, operationis unius ministri ad operationem alterius.
	Et quantum ad hoc dicit <hi>ego plantavi</hi>, id est, in praedicatione ad modum plantantis me habui, quia scilicet primo vobis praedicavi fidem, Is.
	LI, v. 16: <hi>posui verba mea in ore tuo, ut plantes caelos; Apollo rigavit</hi>, id est, ad modum rigantis se habuit, qui aquam plantis exhibet ad hoc ut nutriantur et crescant.
	Et similiter legitur Act.
	XVIII, 1 s. quod, cum Paulus multos Corinthiorum convertisset, supervenit Apollo, qui multum contulit his qui crediderunt, publice ostendens per Scripturam esse Iesum Christum.
	Eccli. c.
	XXIV, 42 dicitur: <hi>rigabo hortum meum plantationum</hi>.
	Secunda differentia est operationis ministrorum, qui exterius operantur plantando et rigando, ad operationem Dei, qui interius operatur.
	Unde subdit <hi>sed Deus incrementum dedit</hi>, interius scilicet operando.
	II Cor.
	IX, 10: <hi>augebit incrementa frugum iustitiae vestrae</hi>.
	Sic etiam in rebus corporalibus plantantes et rigantes exterius operantur, sed Deus operatur interius per operationem naturae ad incrementa plantarum.
	Deinde cum dicit <hi>itaque neque qui plantat, neque qui rigat</hi>, etc., infert ex praemissis duas conclusiones, quarum prima infertur secundum comparationem ministrorum ad Deum, dicens: ex quo Paulus plantavit, et Apollo rigavit, non sunt nisi ministri Dei, et non habent aliquid nisi a Deo, et non operantur nisi exterius, Deo interius operante. <hi>Itaque neque qui plantat est aliquid</hi>, scilicet principaliter et magnum de quo sit gloriandum, <hi>neque qui rigat, sed qui incrementum dat, Deus</hi>.
	Ipse enim per se est aliquid principale et magnum, de quo est gloriandum.
	Actio enim non attribuitur instrumento, cui comparatur minister, sed principali agenti.
	Unde Is.
	XL, v. 17 dicitur: <hi>omnes gentes quasi non sint, sic sunt coram eo</hi>.
	Secundam conclusionem infert pertinentem ad comparationem ministrorum ad invicem, dicens <hi>qui plantat autem, et qui rigat</hi>, cum sint ministri Dei, et nihil nisi a Deo habentes, et solum exterius operantes, <hi>unum sunt</hi>, ex conditione naturae et ministerii ratione: quare scilicet non potest unus alteri praeferri, nisi secundum donum Dei, et ita quantum in seipsis est, unum sunt.
	Et quia, consequenter, in intentione ministrandi Deo unum sunt per concordiam voluntatis, ideo stultum est de his qui unum sunt, dissentire.
	Ps.
	CXXXII, 1: <hi>ecce quam bonum et quam iucundum habitare fratres in unum</hi>.
	Rom.
	XII, 5: <hi>multi unum corpus sumus in Christo</hi>.</p>
</div2>
<div2 n="2"><head>Lectio 2</head>
<p><A NAME="86242"/>Supra apostolus ostendit qualis sit conditio ministrorum, hic agit de remuneratione eorum.
	Et primo ponit de mercede bonorum ministrorum; secundo agit de punitione malorum, ibi <hi>nescitis quia templum Dei estis</hi>, et cetera.
	Circa primum tria facit.
	Primo promittit ministris mercedem propriam; secundo assignat rationem, ibi <hi>Dei enim sumus</hi>; tertio agit de diversitate mercedis, ibi <hi>secundum gratiam Dei</hi>.
	Dicit ergo primo: dictum est, quod neque qui plantat est aliquid, neque qui rigat, non tamen inutiliter plantat vel rigat, sed <hi>unusquisque suam propriam mercedem accipiet, secundum suum laborem</hi>.
	Quamvis enim qui incrementum dat, sit Deus, et ipse solus interius operetur, exterius tamen laborantibus mercedem tribuit, secundum illud Ier.
	XXXI, 16: <hi>quiescat vox tua a ploratu, et oculi tui a lacrymis; quia merces est operi tuo</hi>.
	Quae quidem merces est ipse Deus, secundum illud Gen.
	XV, 1: <hi>ego protector tuus sum, et merces tua multa nimis</hi>.
	Pro qua mercede laborantes mercenarii laudantur, secundum illud Lc.
	XV, 17: <hi>quanti mercenarii in domo patris mei abundant panibus?</hi> Alioquin si pro alia mercede in opere Dei aliquis laboret, laudandus non est, secundum illud Io.
	X, 12: <hi>mercenarius autem, cuius non sunt oves propriae, videt lupum venientem, et fugit</hi>.
	Haec autem merces et communis est omnibus, et propria singulorum: communis quidem, quia idem est quod omnes videbunt, et quo omnes fruentur, scilicet Deus, secundum illud Iob XXII, 26: <hi>super omnipotentem deliciis afflues, et levabis ad Deum faciem tuam</hi>; Is.
	XXVIII, 5: <hi>in illa die erit dominus exercituum corona gloriae et sertum exultationis populo suo</hi>.
	Et ideo Matth. c.
	XX, 9 s. omnibus laborantibus in vinea datur unus denarius.
	Propria vero merces erit singulorum: quia unus alio clarius videbit, et plenius fruetur secundum determinatam sibi mensuram.
	Unde et Dan.
	XII, 3 illi qui docti sunt, comparantur splendori firmamenti, qui ad iustitiam erudiunt plurimos quasi stellae.
	Hinc est quod Io.
	XIV, 2 dicitur: <hi>in domo patris mei mansiones multae sunt</hi>, propter quod etiam hic dicitur <hi>unusquisque propriam mercedem accipiet</hi>.
	Ostendit autem secundum quid attendatur mensura propriae mercedis, cum subdit <hi>secundum suum laborem</hi>.
	Unde et in Ps.
	CXXVII, 2 dicitur: <hi>labores manuum tuarum, quia manducabis, beatus es et bene tibi erit</hi>.
	Non tamen propter hoc designatur aequalitas secundum quantitatem laboris ad mercedem, quia, ut dicitur II Cor.
	IV, 17: <hi>quod in praesenti est momentaneum et leve tribulationis nostrae, supra modum in sublimitate aeternum gloriae pondus operabitur in nobis</hi>.
	Sed aequalitatem designat proportionis, ut scilicet ubi est potior labor, ibi sit potior merces.
	Potest autem intelligi labor esse potior tripliciter.
	Primo quidem secundum formam charitatis, cui respondet merces essentialis praemii, scilicet fruitionis et visionis divinae.
	Unde dicitur Io.
	XIV, 21: <hi>qui diligit me, diligetur a patre meo, et ego diligam eum, et manifestabo ei meipsum</hi>.
	Unde qui ex maiori charitate laborat, licet minorem laborem patiatur, plus de praemio essentiali accipiet.
	Secundo ex specie operis; sicut enim in rebus humanis ille magis praemiatur qui in digniori opere laborat, sicut architector quam artifex manualis, licet minus laboret corporaliter: ita etiam in rebus divinis ille qui in nobiliori opere occupatur, maius praemium accipiet quantum ad aliquam praerogativam praemii accidentalis, licet forte minus corporaliter laboret.
	Unde aureola datur doctoribus, virginibus et martyribus.
	Tertio ex quantitate laboris, quod quidem contingit dupliciter.
	Nam quandoque maior labor maiorem mercedem meretur, praecipue quantum ad remissionem poenae, puta quod diutius ieiunat vel longius peregrinatur, et etiam quantum ad gaudium quod percipiet de maiori labore.
	Unde Sap.
	X, 17 dicitur: <hi>reddidit</hi>, Deus scilicet, <hi>iustis mercedem laborum suorum</hi>.
	Quandoque vero est maior labor ex defectu voluntatis.
	In his enim quae propria voluntate facimus, minorem laborem sentimus.
	Et talis magnitudo laboris non augebit, sed minuet mercedem.
	Unde dicitur Is.
	XL, 31: <hi>assument pennas ut aquilae, current et non laborabunt, volabunt et non deficient</hi>; et ibi praemittitur: <hi>deficient pueri et laborabunt</hi>.
	Deinde, cum dicit <hi>Dei enim sumus</hi>, assignat rationem eius quod dixerat.
	Et primo ponit rationem; secundo adhibet similitudinem, ibi <hi>Dei agricultura estis</hi>.
	Dicit ergo primo: recte quilibet nostrum mercedem accipiet, <hi>Dei enim sumus adiutores</hi>, scilicet secundum nostros labores.
	Contra quod videtur esse quod dicitur Iob c.
	XXVI, 2: <hi>cuius adiutor es, numquid imbecillis?</hi> Et Is.
	XL, 13: <hi>quis adiuvit spiritum domini?</hi> Dicendum est autem, quod dupliciter aliquis alium adiuvat.
	Uno modo augendo eius virtutem, et sic nullus potest esse Dei adiutor.
	Unde et post praemissa verba Iob subditur: <hi>et sustentas brachium eius qui non est fortis</hi>.
	Alio modo obsequendo operationi alterius, sicut si minister dicatur domini adiutor, in quantum exequitur opus eius aut ministerium artificis, et hoc modo ministri Dei sunt eius adiutores, secundum illud II Cor.
	VI, 1: <hi>adiuvantes autem exhortamur</hi>.
	Sicut ergo ministri hominum exequentes eorum opera, mercedem ab eis accipiunt secundum suum laborem, ita et minister Dei.
	Secundo adhibet similitudinem simplicis operis, scilicet agriculturae et aedificationis.
	Populus quidem fidelis ager est a Deo cultus, in quantum per operationem divinam fructum boni operis Deo acceptum producit, secundum illud Rom.
	VII, 4: <hi>sitis alterius qui ex mortuis resurrexit, ut fructificetis Deo</hi>, et Io.
	XV, 1 dicitur: <hi>pater meus agricola est</hi>.
	Et hoc est quod primo dicitur <hi>Dei agricultura estis</hi>, id est, quasi ager a Deo cultus, et fructum ferens eius opere, et populus fidelis est quasi domus a Deo aedificata, inquantum scilicet Deus in eis habitat, secundum illud Eph.
	II, 22: <hi>et vos coaedificamini in habitaculum Dei</hi>.
	Et ideo secundo dicitur <hi>Dei aedificatio estis</hi>, id est aedificium a Deo constructum, secundum illud Ps.
	CXXVI, 1: <hi>nisi dominus aedificaverit domum</hi>, et cetera.
	Sic igitur ministri Dei sunt adiutores, inquantum laborant in agricultura et aedificatione fidelis populi.
	Deinde, cum dicit <hi>secundum gratiam Dei</hi>, etc., agit de diversitate mercedis, et quia merces distinguitur secundum distinctionem laboris, ut dictum est, ideo primo agit de diversitate laboris; secundo de diversitate mercedis, ibi <hi>si quis superaedificat</hi>.
	Circa primum duo facit.
	Primo ponit distinctionem laborum; secundo subiungit admonitionem, ibi <hi>unusquisque autem videat</hi>, et cetera.
	Circa primum duo facit.
	Primo, relicta similitudine agriculturae quam supra prosecutus fuerat, sub similitudine aedificationis suum proprium laborem describit, dicens <hi>secundum gratiam Dei quae data est mihi, ut sapiens architectus fundamentum posui</hi>.
	Ubi considerandum est quod architectus dicitur principalis artifex, et maxime aedificii, ad quem pertinet comprehendere summam dispositionem totius operis, quae perficitur per operationem manualium artificum.
	Et ideo dicitur sapiens in aedificio, quia simpliciter sapiens est qui summam causam cognoscit, scilicet Deum, et alios secundum Deum ordinat.
	Ita sapiens in aedificio dicitur qui principalem causam aedificii, scilicet finem, considerat, et ordinat inferioribus artificibus quid sit propter finem agendum.
	Manifestum est autem quod tota structura aedificii ex fundamento dependet, et ideo ad sapientem architectum pertinet idoneum fundamentum collocare.
	Ipse autem Paulus fundamentum spiritualis aedificii collocavit Corinthiis, unde supra dixit: <hi>ego plantavi</hi>.
	Sicut enim se habet fundamentum in aedificio, sic plantatio in plantis.
	Per utrumque enim significatur spiritualiter prima praedicatio fidei.
	Unde et ipse dicit Rom.
	XV, 20: <hi>sic autem praedicavi Evangelium, non ubi nominatus est Christus, ne super alienum fundamentum aedificarem</hi>, et ideo se comparat sapienti architecto.
	Hoc autem non suae virtuti attribuit, sed gratiae Dei.
	Et hoc est quod dicit <hi>secundum gratiam Dei quae data est mihi</hi>, qui scilicet me aptum et idoneum ad hoc ministerium fecit.
	Infra XV, 10: <hi>abundantius omnibus laboravi, non autem ego, sed gratia Dei mecum</hi>.
	Secundo describit laborem aliorum, dicens <hi>alius autem</hi>, id est, quicumque inter vos laborat, <hi>superaedificat</hi>, fundamento a me posito.
	Quod quidem potest ad duo referri.
	Uno quidem modo inquantum aliquis superaedificat fidei in seipso fundatae profectum charitatis et bonorum operum.
	I Petr.
	II, 5: <hi>et ipsi tamquam lapides vivi superaedificamini</hi>.
	Alio modo ad doctrinam, per quam quis fundatam fidem in aliis perfectius manifestat.
	Unde Ier.
	I, 10 dicitur: <hi>ut aedifices et plantes</hi>.
	Et secundum hoc idem significat haec superaedificatio, quod supra rigatio.
	Deinde, cum dicit <hi>unusquisque autem</hi>, etc., subiungit monitionem, dicens: dictum est quod ad alios pertinet superaedificare, <hi>unusquisque autem videat</hi>, id est, diligenter attendat, <hi>quomodo superaedificet</hi>, id est, qualem doctrinam fidei fundatam in aliis superaddat, vel qualia opera fidei in se fundatae habeat.
	Prov.
	IV, 25: <hi>oculi tui videant recta, et palpebrae tuae praecedant gressus tuos</hi>.
	Secundo respondet tacite quaestioni, quare scilicet admoneat alios de superaedificatione et non de fundatione, vel potius assignat rationem quare dixerit quod ad alios pertinet superaedificare, dicens <hi>fundamentum aliud nemo potest ponere, praeter id quod positum est</hi>, scilicet a me, <hi>quod est Iesus Christus</hi>, qui habitat in cordibus vestris per fidem, ut dicitur Eph.
	III, 17.
	Et de fundamento dicitur Is.
	XXVIII, 16: <hi>ecce ego mittam in fundamentis Sion lapidem angularem, probatum, pretiosum</hi>, id est, in fundamento fundatum.
	Sed contra videtur esse quod dicitur Apoc.
	XXI, 14: <hi>murus civitatis habens fundamenta duodecim, et in ipsis duodecim nomina apostolorum</hi>.
	Non ergo solus Christus est fundamentum.
	Dicendum est autem, quod duplex est fundamentum.
	Unum quidem quod per se habet soliditatem, sicut rupes aliqua supra quam aedificium construitur, et huic fundamento Christus comparatur.
	Ipse enim est petra de qua dicitur Matth.
	VII, 25: <hi>fundata enim erat supra firmam petram</hi>.
	Aliud est fundamentum, quod habet soliditatem non ex se, sed ex alio solido subiecto, sicut lapides qui primo supponuntur petrae solidae.
	Et hoc modo dicuntur apostoli esse fundamentum Ecclesiae, quia ipsi primo superaedificati sunt Christo per fidem et charitatem.
	Unde dicitur Eph.
	II, 20: <hi>superaedificati supra fundamentum apostolorum</hi>.
	Deinde cum dicit <hi>si quis superaedificat</hi>, etc., agit de mercedis differentia quantum ad hoc, quod quidam eam accipiunt sine detrimento, quidam cum detrimento.
	Et circa hoc tria facit.
	Primo docet quod diversitas operationum manifestatur ex retributione; secundo ostendit quando manifestatur, ibi <hi>dies enim domini</hi>; tertio ostendit quomodo manifestatur, ibi <hi>si cuius opus</hi>, et cetera.
	Circa primum considerandum est quod apostolus intendens ostendere diversitatem superaedificationis, sex ponit, videlicet tria contra tria.
	Ex una quidem parte aurum, argentum, et lapides pretiosos; et ex alia parte lignum, foenum et stipulam, quorum tria, scilicet aurum, argentum, et lapides pretiosi habent quamdam inclytam claritatem simul et inconsumptibilitatem et pretiositatem.
	Alia vero tria obscura sunt, et facile ab igne consumuntur, et vilia sunt.
	Unde per aurum, argentum et lapides pretiosos intelligitur aliquid praeclarum et stabile; per lignum vero, foenum et stipulam aliquid materiale et transitorium.
	Dictum est autem supra quod superaedificatio potest intelligi, et quantum ad opera quae unusquisque superaedificat fidei fundamento, et quantum ad doctrinam quam aliquis doctor vel praedicator superaedificat in fundamento fidei ab apostolis fundatae.
	Unde ista diversitas quam hic apostolus tangit, ad utramque superaedificationem referri potest.
	Quidam ergo referentes haec ad superaedificationem operum, dixerunt quod per aurum, et argentum, et lapides pretiosos intelliguntur bona, quae quis fidei superaddit.
	Sed per lignum, foenum, et stipulam debent intelligi peccata mortalia quae quis facit post fidem susceptam.
	Sed ista expositio penitus stare non potest.
	Primo quidem quia peccata mortalia sunt opera mortua, secundum illud Hebr.
	IX, 14: <hi>mundabit conscientias nostras ab operibus mortuis</hi>.
	In hoc autem aedificio nihil aedificatur nisi vivum, secundum illud I Petr.
	II, v. 5: <hi>et ipsi tamquam lapides vivi superaedificamini</hi>.
	Unde qui cum fide habet peccata mortalia, non superaedificat, sed magis destruit vel violat, contra quem dicitur infra: <hi>si quis templum Dei violaverit, disperdet illum Deus</hi>.
	Secundo, quia peccata mortalia magis comparantur ferro, vel plumbo, vel lapidi, tum propter gravitatem, tum quia etiam non renovantur per ignem, sed semper in eo manent in quo sunt: peccata vero venialia comparantur ligno, foeno et stipulae, tum propter levitatem, tum etiam quia ab eis aliquis de facili expurgatur per ignem.
	Tertio, quia secundum hanc expositionem videtur sequi, quod ille qui moritur in peccato mortali, dummodo fidem retineat, finaliter salutem consequatur, licet primo aliquas poenas sustineat.
	Sic enim sequitur: <hi>si cuius opus arserit, detrimentum patietur, ipse autem salvus erit, sic tamen quasi per ignem</hi>.
	Quod quidem contrariatur manifeste sententiae apostoli qua dicitur infra VI, 9 s.: <hi>neque fornicarii, neque idolis servientes</hi>, etc. <hi>regnum Dei possidebunt</hi>; et Gal.
	V, 21: <hi>qui talia agunt, regnum Dei non possidebunt</hi>.
	Non est autem alicui salus nisi in regno Dei.
	Nam qui ab eo excluduntur, mittuntur in ignem aeternum, ut dicitur Matth.
	XXV, 41.
	Quarto quia fides non potest dici fundamentum, nisi quia per eam Christus habitat in nobis, cum supra dictum sit quod fundamentum est ipse Christus Iesus.
	Non enim habitat Christus in nobis per fidem informem, alioquin habitaret in Daemonibus, de quibus scriptum est Iac.
	II, 19: <hi>et Daemones credunt et contremiscunt</hi>.
	Unde quod dicitur Eph.
	III, 17, habitare Christum per fidem in cordibus nostris, oportet intelligi de fide per charitatem formata, cum scriptum sit I Io.
	IV, 16: <hi>qui manet in charitate in Deo manet, et Deus in eo</hi>.
	Haec est fides quae per dilectionem operatur, ut dicitur infra XIII, 4: <hi>charitas non agit perperam</hi>.
	Unde manifestum est quod illi qui operantur peccata mortalia, non habent fidem formatam, et ita non habent fundamentum.
	Oportet ergo intelligere quod tam ille qui superaedificat fundamento aurum, argentum, lapides pretiosos, quam etiam ille qui superaedificat lignum, foenum, stipulam, vitet peccata mortalia.
	Ad horum ergo distinctionem intelligendum est, quod actus humani ex obiectis speciem habent.
	Duplex est autem obiectum humani actus, scilicet res spiritualis et res corporalis, quae quidem obiecta differunt tripliciter.
	Primo quidem quantum ad hoc quod res spirituales sunt perpetuae, res autem corporales sunt transitoriae.
	Unde II Cor.
	IV, 18: <hi>quae videntur, temporalia sunt; quae autem non videntur, aeterna</hi>.
	Secundo, quantum ad hoc quod res spirituales in seipsis claritatem habent, secundum illud Sap.
	VI, 13: <hi>clara est et quae numquam marcescit sapientia</hi>.
	Res corporales obscuritatem habent ex materia.
	Unde dicitur Sap.
	II, 5: <hi>umbrae transitus est tempus nostrum</hi>.
	Tertio, quantum ad hoc quod res spirituales sunt pretiosiores et nobiliores rebus corporalibus; unde Prov.
	III, 15 dicitur de sapientia: <hi>pretiosior est cunctis opibus</hi>; et Sap.
	VII, 9: <hi>omne aurum in comparationem illius, arena est exigua, et tamquam lutum aestimabitur argentum in conspectu illius</hi>.
	Et ideo opera quibus homo innititur rebus spiritualibus et divinis comparantur auro, argento et lapidi pretioso, quae sunt solida, clara et pretiosa.
	Ita tamen quod per aurum designentur ea quibus homo tendit in ipsum Deum per contemplationem et amorem; unde dicitur Cant.
	V, 11: <hi>caput eius aurum optimum</hi>.
	Caput enim Christi est Deus, ut dicitur I Cor.
	XI, 3.
	De quo auro dicitur Apoc.
	III, 18: <hi>suadeo tibi emere a me aurum ignitum</hi>, id est sapientiam cum charitate.
	Per argentum significantur actus, quibus homo adhaeret spiritualibus credendis, et amandis, et contemplandis; unde in Glossa refertur argentum ad dilectionem proximi, propter quod et in Psalmo LXVII, 14 pennae columbae describuntur deargentatae, cuius superior pars, id est, posteriora describuntur esse in pallore auri.
	Sed per lapides pretiosos designantur opera diversarum virtutum, quibus anima humana ornatur; unde dicitur Eccli. l, 10: <hi>quasi vas auri solidum ornatum omni lapide pretioso</hi>.
	Vel etiam mandata legis Dei, secundum illud Ps.
	CXVIII, 127: <hi>dilexi mandata tua super aurum et topazion</hi>.
	Opera vero humana quibus homo intendit rebus corporalibus procurandis, comparantur stipulae, quae vilia sunt, namque fulgent et facile comburuntur; habent tamen quosdam gradus, prout quaedam sunt aliis stabiliora, quaedam vero facilius consumptibilia; nam ipsi homines inter creaturas carnales et digniores sunt, et per successionem conservantur.
	Unde comparantur lignis, secundum illud Iudic.
	IX, 8: <hi>ierunt ligna sylvarum ut eligerent super se regem</hi>.
	Caro autem hominis facilius corrumpitur per infirmitatem et mortem; unde comparatur foeno, secundum illud Is.
	XL, 6: <hi>omnis caro foenum</hi>.
	Ea vero quae pertinent ad gloriam huius mundi facillime transeunt, unde stipulae comparantur; unde in Ps.
	LXXXII, 14 sequitur: <hi>pone illos ut rotam et ut stipulam ante faciem venti</hi>.
	Sic ergo superaedificare aurum, et argentum et lapides pretiosos, est superaedificare fidei fundamento ea quae pertinent ad contemplationem sapientiae divinorum, et amorem Dei, et devotionem sanctorum, et obsequium proximorum, et ad exercitium virtutum.
	Superaedificare vero lignum, foenum et stipulam, est superaddere fidei fundamento ea quae pertinent ad dispositionem humanarum rerum, et ad curam carnis, et ad exteriorem gloriam.
	Sciendum tamen quod contingit aliquem hominem id intendere tripliciter.
	Uno modo ita quod in his finem constituat; et cum hoc sit peccatum mortale, per hoc homo non superaedificat sed, everso fundamento, aliud fundamentum collocat.
	Nam finis est fundamentum in rebus appetibilibus quae quaeruntur propter finem.
	Alio modo aliquis intendit uti praedictis rebus totaliter ordinans eas in Dei gloriam; et quia opera specificantur ex fine intento, hoc iam non erit aedificare lignum, foenum et stipulam, sed aurum, argentum et lapides pretiosos.
	Tertio modo aliquis licet in his finem non constituat, nec vellet propter ista contra Deum facere, afficitur tamen istis magis quam deberet, ita quod per haec retardatur ab his quae Dei sunt, quod est peccare venialiter: et hoc proprie est superaedificare lignum, foenum, stipulam, non quia ipsa superaedificentur proprie loquendo, sed quia opera ad temporalium curam pertinentia habent venialia adiuncta propter vehementiorem affectum ad ipsa, quae quidem affectio, secundum quod magis et minus inhaeret, ligno, foeno et stipulae comparatur.
	Et dupliciter potest distingui.
	Uno modo secundum permanentiam rerum spiritualium, ut prius dictum est, alio modo secundum vehementiam adhaesionis.
	Sciendum tamen quod et illi qui spiritualibus rebus intendunt, non omnino possunt absolvi a cura rerum temporalium, nec etiam qui in charitate rebus temporalibus intendunt, sunt omnino a rebus spiritualibus vacui, sed studio diversificantur.
	Nam quidam studium vitae suae ordinant ad spiritualia, temporalibus vero non intendunt, nisi inquantum requirit necessitas corporalis vitae.
	Quidam vero studium vitae suae applicant ad temporalia procuranda, utuntur tamen spiritualibus rebus ad directionem vitae suae.
	Primi igitur superaedificant aurum, argentum et lapides pretiosos; secundi vero superaedificant foenum, lignum et stipulam.
	Ex quo patet, quod illi qui superaedificant aurum, argentum et lapides pretiosos, habent aliquid de peccatis venialibus, sed non in quantitate notabili, propter hoc quod modicum attingunt de cura temporalium rerum.
	Illi etiam qui superaedificant lignum, foenum, stipulam, habent aliquid stabile, pretiosum et praeclarum, sed in minori quantitate, scilicet inquantum diriguntur per bona spiritualia.
	Potest autem et haec diversitas referri ad superaedificationem doctrinae.
	Nam illi qui fidei ab apostolis fundatae per suam doctrinam superaedificant solidam veritatem et claram, sive manifestam, et ad ornamentum Ecclesiae pertinentem, superaedificant aurum, argentum, lapides pretiosos.
	Unde Prov.
	X, 20: <hi>argentum electum labia iusti</hi>.
	Illi vero qui fidei ab apostolis fundatae superaddunt in doctrina sua aliqua inutilia, et quae non sunt manifesta, nec veritatis ratione firmantur, sed sunt vana et inania, superaedificant lignum, foenum, stipulam.
	Unde dicitur Ier.
	XXIII, 28: <hi>qui habet somnium, narret somnium, et qui habet sermonem meum, loquatur sermonem meum vere.
	Quid paleis ad triticum?</hi> Qui vero falsitatem doceret, non superaedificaret, sed magis subverteret fundamentum.
	Dicit ergo <hi>si quis superaedificat</hi>, vel operando, vel docendo, <hi>super fundamentum hoc</hi>, id est, super fidem formatam in corde, vel super fidem fundatam ab apostolis et praedicatam, <hi>aurum, argentum aut lapides pretiosos</hi>, id est spiritualia opera vel praeclaram doctrinam, <hi>vel lignum, foenum, stipulam</hi>, id est corporalia opera, vel frivolam doctrinam, <hi>uniuscuiusque opus manifestum erit</hi>, scilicet in divino iudicio, <hi>quale sit</hi>.
	Non enim latet per humanam ignorantiam.
	Nam quidam videntur superaedificare aurum, argentum, lapidem pretiosum, qui tamen superaedificant lignum, foenum, stipulam, in rebus spiritualibus corporalia meditantes, puta lucrum vel favorem humanum; quidam vero videntur superaedificare lignum, foenum, stipulam, qui tamen aedificant aurum, argentum et lapidem pretiosum, quia in administratione temporalium nihil nisi spiritualia cogitant.
	Unde et Sophon.
	I, 12 dicitur: <hi>scrutabor Ierusalem in lucernis</hi>, et Lc.
	XII, v. 2: <hi>nihil opertum quod non reveletur</hi>.
	Deinde, cum dicit <hi>dies enim domini</hi>, ostendit quando haec manifestatur.
	Et primo ponit tempus manifestationis, cum dicit <hi>dies enim domini declarabit</hi>.
	Circa quod sciendum est quod tunc dicitur esse tempus et dies alicuius rei, quando est in optimo statu et maximo sui posse.
	Unde Eccle.
	III, 1 dicitur: <hi>omnia tempus habent</hi>.
	Quando ergo homo suam voluntatem implet, etiam contra Deum, tunc est dies hominis.
	Unde dicitur Ier.
	XVII, 16: <hi>diem hominis non desideravi, tu scis</hi>.
	Dies vero domini dicitur quando voluntas domini completur de hominibus, qui per eius iustitiam vel praemiabuntur vel damnabuntur, secundum illud Ps.
	LXXIV, 3: <hi>cum accepero tempus, ego iustitias iudicabo</hi>.
	Unde secundum triplex Dei iudicium tripliciter potest intelligi dies domini.
	Erit nempe quoddam iudicium generale omnium, secundum illud Matth.
	XII, v. 41: <hi>viri Ninivitae surgent in iudicio</hi>.
	Et secundum hoc dies domini dicitur novissimus dies iudicii, de quo II Thess.
	II, 2: <hi>non terreamini quasi instet dies domini</hi>.
	Et secundum hoc intelligitur <hi>dies domini declarabit</hi>, quia in die iudicii manifestabitur differentia humanorum meritorum.
	Rom.
	II, 16: <hi>in die quando iudicabit dominus occulta hominum</hi>.
	Aliud autem est particulare iudicium quod fit de unoquoque in morte ipsius, de quo habetur Lc.
	XVI, 23: <hi>mortuus est dives, et sepultus est in Inferno, mortuus est autem mendicus, et portatus est ab Angelis in sinum Abrahae</hi>.
	Et secundum hoc dies domini potest intelligi dies mortis, secundum illud I Thess.
	V, 2: <hi>dies domini sicut fur in nocte veniet</hi>.
	Sic ergo <hi>dies domini declarabit</hi>, quia in morte uniuscuiusque eius merita patent.
	Unde dicitur Prov.
	XI, 7: <hi>mortuo homine impio, nulla erit ultra spes</hi>; et eiusdem XIV, v. 32: <hi>sperat autem iustus in morte sua</hi>.
	Tertium autem est iudicium in hac vita, inquantum Deus per tribulationes huius vitae interdum homines probat.
	Unde dicitur infra XI, 32: <hi>cum iudicamur, a domino corripimur, ut non cum hoc mundo damnemur</hi>.
	Et secundum hoc dicitur dies domini, dies temporalis tribulationis, de quo dicitur Sophon.
	I, 14: <hi>vox diei domini amara, tribulabitur ibi fortis.
	Dies</hi> ergo <hi>domini declarabit</hi>, quia in tempore tribulationis affectus hominis probatur.
	Eccli.
	XXVII, 6: <hi>vasa figuli probat fornax, et homines iustos tentatio tribulationis</hi>.
	Secundo ostendit per quod fiet ista declaratio, quia per ignem, unde sequitur <hi>quia in igne revelabitur</hi>, scilicet dies domini.
	Nam dies iudicii revelabitur in igne, qui praecedet faciem iudicis, exurens faciem mundi, et involvens reprobos, et iustos purgans: de quo dicitur in Ps.
	XCVI, 3: <hi>ignis ante ipsum praecedet, et inflammabit in circuitu inimicos eius</hi>.
	Dies autem domini, qui est dies mortis, revelabitur in igne Purgatorii, per quem purgabitur si quid in elementis invenietur purgandum, de quo potest intelligi quod dicitur Iob XXIII, 10: <hi>probabit me quasi aurum quod per ignem transit</hi>.
	Dies vero qui est dies tribulationis divino iudicio permissae, revelabitur in igne tribulationis, de quo dicitur Eccli.
	II, 5: <hi>in igne probatur aurum et argentum, homines vero acceptabiles in camino tribulationis</hi>.
	Tertio ponit effectum manifestationis, cum subdit <hi>et uniuscuiusque opus quale sit, ignis probabit</hi>, quia scilicet per quemlibet ignium praedictorum probantur merita hominis vel demerita: unde in Ps.
	XVI, 3 dicitur: <hi>igne me examinasti, et non est inventa in me iniquitas</hi>.
	In his tribus quae hic apostolus ponit, primum est conclusio duorum sequentium.
	Si enim dies domini revelatur in igne, et ignis probat quale sit uniuscuiusque opus, consequens est quod dies domini declaret differentiam operum humanorum.
	Deinde cum dicit <hi>si cuius opus</hi>, ostendit modum praedictae manifestationis.
	Et primo quantum ad bona opera, cum dicit <hi>si cuius</hi>, id est, alicuius <hi>opus</hi>, quod ipse superaedificavit, <hi>manserit</hi>, scilicet in igne, ille, scilicet qui superaedificavit, <hi>mercedem accipiet</hi>.
	Ier.
	XXXI, 16: <hi>est merces operi tuo</hi>.
	Et Is.
	XL, 10: <hi>ecce merces eius cum eo</hi>.
	Dicitur autem aliquod opus in igne permanere illaesum dupliciter.
	Uno modo ex parte ipsius operantis, quia scilicet ille qui hoc facit opus, scilicet bonae doctrinae, vel quodcumque bonorum operum, propter huiusmodi opus non punitur, inquantum scilicet nec torquebitur igne Purgatorii, nec igne qui praecedit faciem iudicis, nec etiam aestuat igne tribulationis.
	Qui enim non immoderate temporalia dilexit, consequens est quod non nimis doleat de eorum amissione.
	Dolor enim causatur ex amore rei quae amittitur.
	Unde superfluus amor superfluum generat dolorem.
	Alio modo potest intelligi ex parte ipsius operis: quolibet enim praedictorum iudiciorum superveniente homini, permanet et opus bonae doctrinae, vel quodcumque aliud bonum opus.
	Nam igne tribulationis superveniente, non cessat homo neque a vera doctrina, neque a bono opere virtutis; utrumque autem horum permanet homini quantum ad meritum et in igne Purgatorii et in igne qui praecedit faciem iudicis.
	Secundo ostendit diem quantum ad mala opera, dicens <hi>si cuius</hi>, id est, alicuius, <hi>opus arserit</hi>, scilicet per aliquem ignium praedictorum, <hi>detrimentum patietur</hi>, scilicet qui hoc operatus est, non tamen usque ad damnationem.
	Unde subdit: <hi>ipse autem salvus erit</hi>, scilicet salute aeterna, secundum illud Is.
	XLV, 17: <hi>salvatus est Israel in domino salute aeterna.
	Sic tamen quasi per ignem</hi>, quem scilicet prius sustinuit, vel in hac vita, vel in fine huius vitae, vel in fine mundi.
	Unde dicitur in Ps.
	LXV, 12: <hi>transivimus per ignem et aquam, et eduxisti nos in refrigerium</hi>.
	Et Is.
	XLIII, 2 s.: <hi>cum transieris per ignem, non combureris, et flamma non comburet te, quia ego dominus Deus salvator tuus</hi>.
	Dicitur autem opus alicuius ardere dupliciter.
	Uno modo ex parte operantis, inquantum scilicet aliquis affligitur igne tribulationis propter immoderatum affectum quo superflue terrena diligit, et punitur igne Purgatorii, vel igne qui praecedet faciem iudicis propter peccata venialia, quae circa curam temporalium commisit, sive etiam per frivola et vana quae docuit.
	Alio modo ardet opus in igne ex parte ipsius operis, quia scilicet tribulatione superveniente, homo non potest vacare nec doctrinae vanae, nec terrenis operibus, secundum illud Ps.
	CXLV, 4: <hi>in illa die peribunt omnes cogitationes eorum</hi>.
	Nec etiam igne Purgatorii vel praecedente faciem iudicis remanebit ei aliquid praedictorum vel ad remedium vel ad meritum.
	Et similiter dupliciter patitur detrimentum, vel inquantum ipse punitur, vel inquantum perdit id quod fecit, et quantum ad hoc dicitur Eccli.
	XIV, 20 s.: <hi>omne opus corruptibile in fine deficiet, et qui operatur illud ibit cum illo, et omne opus electum in fine iustificabitur, et qui operatur illud honorificabitur in illo</hi>.
	Quorum primum pertinet ad eum qui superaedificat lignum, foenum et stipulam, quod est opus in igne ardens; secundum autem pertinet ad eum qui superaedificat aurum, argentum et lapides pretiosos, quod est opus manens in igne absque detrimento.</p>
</div2>
<div2 n="3"><head>Lectio 3</head>
<p><A NAME="86243"/>Supra ostendit apostolus, quae sit merces bene laborantium, hic agit de poena male laborantium sive destruentium.
	Et circa hoc duo facit.
	Primo demonstrat poenam; secundo excludit errorem contrarium, ibi <hi>nemo vos seducat</hi>.
	Ostendit autem poenam operantium ad destructionem, prosequens similitudinem aedificii spiritualis, et circa hoc tria facit.
	Primo ostendit dignitatem spiritualis aedificii; secundo determinat poenam destruentium, ibi <hi>si quis</hi>; tertio assignat rationem poenae, ibi <hi>templum enim Dei</hi>, et cetera.
	Dicit ergo primo: dictum est quod ille qui superaedificat, mercedem salutis accipiet, vel sine detrimento vel cum detrimento; sed ut possitis agnoscere, quae sit poena male in vobis laborantium, oportet vos vestram dignitatem agnoscere; quam primo ponit, dicens: an vos <hi>nescitis quia</hi>, vos fideles Christi, <hi>estis templum Dei?</hi> Eph. c.
	II, 21 s.: <hi>in quo omnis aedificatio constructa crescit in templum sanctum in domino, in quo et vos coaedificamini in habitaculum Dei</hi>.
	Secundo probat quod fideles sint templum Dei.
	Est enim de ratione templi quod sit habitaculum Dei, secundum illud Ps.
	X, 5: <hi>Deus in templo sancto suo</hi>.
	Unde omne illud in quo Deus habitat, potest dici templum.
	Habitat autem Deus principaliter in seipso, quia ipse solus se comprehendit.
	Unde et ipse Deus templum Dei dicitur Apoc.
	XXI, 22: <hi>dominus Deus omnipotens templum illius est</hi>.
	Habitat etiam Deus in domo sacrata per spiritualem cultum, qui in ea sibi exhibetur; et ideo domus sacrata dicitur templum, secundum illud Ps.
	V, 8: <hi>adorabo ad templum sanctum tuum</hi>, et cetera.
	Habitat etiam Deus in hominibus per fidem, quae per dilectionem operatur, secundum illud Eph.
	III, 17: <hi>habitare Christum per fidem in cordibus vestris</hi>.
	Unde et ad probandum quod fideles sint templum Dei, subiungit quod inhabitantur a Deo, cum dicit <hi>et spiritus Dei habitat in vobis</hi>.
	Et Rom.
	VIII, 11 dictum est: <hi>spiritus, qui suscitavit Iesum Christum habitabit in vobis</hi>.
	Ez.
	XXXVI, 27: <hi>spiritum meum ponam in medio vestri</hi>.
	Ex quo patet quod spiritus sanctus est Deus, per cuius inhabitationem fideles dicuntur templum Dei.
	Sola enim inhabitatio Dei templum Dei facit, ut dictum est.
	Est autem considerandum quod Deus est in omnibus creaturis, in quibus est per essentiam, potentiam et praesentiam, implens omnia bonitatibus suis, secundum illud Ier.
	XXIII, 24: <hi>caelum et terram ego impleo</hi>.
	Sed spiritualiter dicitur Deus inhabitare tamquam in familiari domo in sanctis, quorum mens capax est Dei per cognitionem et amorem, etiam si ipsi in actu non cognoscant et diligant, dummodo habeant per gratiam habitum fidei et charitatis, sicut patet de pueris baptizatis.
	Et cognitio sine dilectione non sufficit ad inhabitationem Dei, secundum illud I Io.
	IV, 16: <hi>qui manet in charitate, in Deo manet, et Deus in eo</hi>.
	Inde est quod multi cognoscunt Deum, vel per naturalem cognitionem, vel per fidem informem, quos tamen non inhabitat spiritus Dei.
	Deinde cum dicit <hi>si quis autem templum</hi>, etc., subiungit poenam male operantium secundum convenientiam praedictorum, dicens <hi>si quis autem</hi>, et cetera.
	Violatur autem templum Dei dupliciter.
	Uno modo per falsam doctrinam, quae non superaedificatur fundamento, sed magis subruit fundamentum et destruit aedificium.
	Unde dicitur Ez.
	XIII, 19 de falsis prophetis: <hi>violabant me ac populum meum propter pugillum hordei et fragmentum panis</hi>.
	Alio modo violat aliquis templum Dei per peccatum mortale, per quod aliquis vel seipsum corrumpit vel alium, opere vel exemplo.
	Unde dicitur Malac.
	II, 11: <hi>contaminavit Iudas sanctificationem domini quam dilexit</hi>.
	Sic autem dignum est, ut disperdatur ille a Deo per damnationem aeternam qui violat spirituale templum Dei, vel qualitercumque polluit.
	Unde dicitur Malac.
	II, 12: <hi>disperdet dominus virum qui fecerit hoc, magistrum et discipulum</hi>.
	Et in Ps.
	XI, 4: <hi>disperdet dominus universa labia dolosa</hi>, et cetera.
	Deinde cum dicit <hi>templum Dei</hi>, etc., assignat rationem eius quod dixerat de sanctitate templi.
	Qui enim aliquam rem sacram violat, sacrilegium committit, unde dignum est ut disperdatur. <hi>Templum enim Dei sanctum est quod estis vos</hi>, sicut supra dictum est, et in Ps.
	LXIV, 5 dicitur: <hi>sanctum est templum tuum, mirabile in aequitate</hi>; et alibi <hi>domum tuam, domine, decet sanctitudo</hi>.
	Et quidem in materiali templo est quaedam sacramentalis sanctitas, prout templum divino cultui dedicatur, sed in fidelibus Christi est sanctitas gratiae, quam consecuti sunt per Baptismum, secundum illud infra IV, 11: <hi>abluti estis, sanctificati estis</hi>.
	Deinde cum dicit <hi>nemo vos seducat</hi>, excludit errorem contrarium.
	Et primo monet fideles ut sibi caveant a seductione errorum; secundo docet modum cavendi, ibi <hi>si quis inter vos</hi>; tertio assignat rationem, ibi <hi>sapientia enim huius mundi</hi>, et cetera.
	Circa primum sciendum quod quidam dixerunt quod Deus neque punit, neque remunerat hominum facta; ex quorum persona dicitur Sophon.
	I, 12: <hi>qui dicunt in cordibus suis: non faciet bene dominus, et non faciet male</hi>.
	Et Thren.
	III, 37 s.: <hi>quis est iste qui dixit, ut fieret, domino non iubente? Ex ore altissimi non egredietur bonum neque malum</hi>.
	Ad hunc ergo errorem excludendum dicit <hi>nemo vos seducat</hi>, asserens scilicet quod ille qui templum Dei violat, non disperdatur a Deo, sicut Eph.
	V, 6 dicitur: <hi>nemo vos seducat inanibus verbis, propter hoc enim venit ira Dei in filios diffidentiae</hi>.
	Deinde cum dicit <hi>si quis inter vos</hi>, etc., docet modum cavendi huiusmodi seductionem.
	Ubi sciendum est quod quidam dixerunt Deum non punire peccata hominum, innitentes rationibus humanae sapientiae, puta quod Deus non cognoscat singularia, quae fiunt hic, ex quorum persona dicitur Iob XXII, v. 14: <hi>circa cardines caeli perambulat, nec nostra considerat</hi>.
	Ad hoc ergo vitandum dicit <hi>si quis inter vos videtur esse sapiens in hoc saeculo</hi>, id est, sapientia saeculari, quae in eo quod contrariatur veritati fidei, non est sapientia, licet videatur esse, <hi>stultus fiat</hi>, abiiciendo istam sapientiam apparentem, <hi>ut sit sapiens</hi>, scilicet secundum sapientiam divinam, quae est vera sapientia.
	Et hoc etiam observandum est non solum in his in quibus saecularis sapientia contrariatur veritati fidei, sed etiam in omnibus in quibus contrariatur honestati morum.
	Unde Prov.
	XXX, 1 dicitur: <hi>Deo secum morante confortatus est</hi>, et cetera.
	Deinde cum dicit <hi>sapientia huius mundi</hi>, etc., assignat rationem eius quod dixerat.
	Et primo ponit rationem.
	Videbatur enim ineptam monitionem fecisse, ut aliquis fieret stultus, et vere inepta esset si stultitia illa, de qua loquebatur, esset per abnegationem verae sapientiae, sed non est ita. <hi>Sapientia enim huius mundi stultitia est apud Deum</hi>.
	Dicitur autem sapientia huius mundi, quae principaliter mundo innititur.
	Nam illa, quae per res huius mundi ad Deum attingit, non est sapientia mundi, sed sapientia Dei, secundum illud Rom.
	I, 19 s.: <hi>Deus enim illis revelavit.
	Invisibilia enim ipsius a creatura mundi per ea quae facta sunt, intellecta conspiciuntur</hi>.
	Sapientia ergo mundi, quae sic rebus intendit, ut ad divinam veritatem non pertingat, <hi>stultitia est apud Deum</hi>, id est, stultitia reputatur secundum divinum iudicium.
	Is.
	XIX, 11: <hi>stulti principes Thaneos, sapientes consiliarii Pharaonis dederunt consilium insipiens</hi>.
	Secundo probat quod dixerat per duas auctoritates, quarum prima scribitur Iob V, 13.
	Unde dicit <hi>scriptum est: comprehendam sapientes in astutia eorum</hi>.
	Comprehendit autem sapientes dominus in astutia eorum, quia per hoc ipsum quod astute cogitant contra Deum, impedit Deus eorum conatum, et implet suum propositum; sicut per malitiam fratrum Ioseph volentium impedire eius principatum, impletum est per divinam ordinationem, quod Ioseph in Aegypto venditus principaretur.
	Unde et ante praemissa verba dicit Iob: <hi>qui dissipat cogitationes eorum</hi>, scilicet malignorum, <hi>ne possint implere manus eorum, quod coeperant</hi>; quia, ut dicitur Prov.
	XXI, 30, <hi>non est sapientia, non est scientia, non est consilium contra dominum</hi>.
	Secunda auctoritas sumitur ex Ps., unde dicit <hi>et iterum scriptum est: dominus novit cogitationes sapientium</hi>, id est, secundum sapientiam mundi, <hi>quoniam vanae sunt</hi>; quia scilicet non pertingunt ad finem cognitionis humanae, quae est cognitio veritatis divinae.
	Unde dicitur Sap.
	XIII, v. 1: <hi>vani sunt homines, in quibus non subest sapientia Dei</hi>.
	Deinde cum dicit <hi>itaque nemo glorietur in hominibus</hi>, infert conclusionem principaliter intentam, scilicet quod non debeant gloriari de ministris Dei.
	Et primo concludit propositum ex praedictis dicens <hi>itaque</hi>, ex quo ministri nihil sunt, sed laborant pro mercede, <hi>nemo glorietur in hominibus</hi>; sicut et in Ps.
	CXLV, 2 s. dicitur: <hi>nolite confidere in principibus, neque in filiis hominum, in quibus non est salus</hi>.
	Et Ier.
	XVII, 5: <hi>maledictus vir qui confidit in homine</hi>, et cetera.
	Secundo rationem assignat ex dignitate fidelium Christi, assignans ordinem fidelium in rebus.
	Et primo ponit ordinem rerum ad fideles Christi, dicens <hi>omnia vestra sunt</hi>, quasi dicat: sicut homo non gloriatur de rebus sibi subiectis, ita et vos gloriari non debetis de rebus huius mundi, quae omnia sunt vobis data a Deo, secundum illud Ps.
	VIII, 8: <hi>omnia subiecisti sub pedibus eius</hi>.
	Exponit autem, quae <hi>omnia</hi>, inter quae primo ponit ministros Christi, qui sunt divinitus ordinati ad ministerium fidelium, secundum illud II Cor.
	IV, 5: <hi>nos autem servos vestros per Iesum</hi>.
	Et hoc est, quod dicit <hi>sive Paulus</hi>, qui plantavit, <hi>sive Apollo</hi>, qui rigavit, <hi>sive Cephas</hi>, id est, Petrus, qui est universalis pastor ovium Christi, ut dicitur Io. ult.
	Post haec ponit res exteriores, cum dicit <hi>sive mundus</hi>, qui est continentia omnium creaturarum, qui quidem est fidelium Christi, eo quod homo per res huius mundi iuvatur, vel quantum ad necessitatem corporalem, vel quantum ad cognitionem Dei, secundum illud Sap.
	XIII, 5: <hi>a magnitudine speciei et creaturae</hi>, et cetera.
	Consequenter ponit ea quae pertinent ad ipsam hominis dispositionem, dicens <hi>sive vita, sive mors</hi>, quia scilicet fidelibus Christi et vita est utilis in qua merentur, et mors per quam ad praemia perveniunt, secundum illud Rom.
	XIV, 8: <hi>sive vivimus, sive morimur</hi>, et cetera.
	Et Phil.
	I, 21: <hi>mihi vivere Christus est, et mori lucrum</hi>.
	Ad haec autem duo reducuntur omnia bona vel mala huius mundi, quia per bona conservatur vita, per mala pervenitur ad mortem.
	Ultimo ponit quae pertinent ad statum hominis praesentem vel futurum, dicens <hi>sive praesentia</hi>, id est, res huius vitae, quibus iuvamur ad merendum; <hi>sive futura</hi>, quae nobis reservantur ad praemium.
	Non enim habemus hic civitatem permanentem, sed futuram inquirimus, ut dicitur Hebr. ult. <hi>Omnia</hi>, inquit, <hi>vestra sunt</hi>, id est, vestrae utilitati deservientia, secundum illud Rom.
	VIII, 28: <hi>diligentibus Deum omnia cooperantur in bonum</hi>.
	Sic ergo primus ordo est rerum Christi ad fideles; secundus vero fidelium Christi ad Christum, quos ponit subdens <hi>vos autem Christi</hi> estis, quia scilicet sua morte vos redemit.
	Rom.
	XIV, 8: <hi>sive vivimus, sive morimur, domini sumus</hi>.
	Tertius ordo est Christi, secundum quod homo ad Deum; ideo addit <hi>Christus autem</hi>, secundum quod homo, <hi>Dei est</hi>.
	Unde eum Deum et dominum in Ps.
	VII, 2 nominat, dicens: <hi>domine Deus meus, in te speravi</hi>, ut nomine Dei tota Trinitas intelligatur.
	Quia ergo nullus debet gloriari de eo quod infra ipsum est, sed de eo quod est supra ipsum, ideo non debent fideles Christi gloriari de ministris, sed magis ministri de ipsis.
	II Cor.
	VII, 4: <hi>multa mihi fiducia est apud vos, multa mihi gloriatio pro vobis</hi>.
	Sed fideles Christi debent gloriari de Christo, secundum illud Gal. ult.: <hi>mihi absit gloriari, nisi in cruce domini nostri Iesu Christi</hi>, sicut Christus de patre, secundum illud Sap.
	II, 16: <hi>gloriatur se patrem habere Deum</hi>.</p>
</div2></div1>
<div1 n="4"><head>Caput 4</head>
<div2 n="1"><head>Lectio 1</head>
<p><A NAME="86244"/>Superius redarguit apostolus Corinthios de hoc, quod de quibusdam ministris gloriabantur, hic autem arguit eos quod alios ministros contemnebant.
	Et circa hoc duo facit.
	Primo arguit eorum culpam; secundo instat ad eorum correctionem, ibi <hi>non ut confundam vos</hi>.
	Circa primum duo facit.
	Primo arguit eorum temeritatem, qua male de ministris iudicabant; secundo arguit eorum elationem, qua Christi ministros contemnebant, ibi <hi>hoc autem, fratres</hi>.
	Circa primum duo facit.
	Primo ostendit, quid sit de ministris Christi firmiter sentiendum; secundo quod non sit de eis temere iudicandum, ibi <hi>hic iam quaeritur inter dispensatores</hi>.
	Dicit ergo primo: dixi quod nullus vestrum debet gloriari de hominibus, tamen quilibet vestrum debet cognoscere auctoritatem officii nostri, ad quod pertinet quod sumus mediatores inter Christum cui servimus, ad quos pertinet quod dicit <hi>sic nos existimet homo ut ministros Christi</hi>, Is.
	LXI, v. 6: <hi>sacerdotes Dei vocabimini ministri Dei nostri, dicetur vobis</hi>, et inter membra eius, quae sunt fideles Ecclesiae, quibus dona Christi dispensant, ad quos pertinet quod subditur <hi>et dispensatores mysteriorum Dei</hi>, id est, secretorum eius, quae quidem sunt spiritualia eius documenta, secundum illud infra XIV, 2: <hi>spiritus est, qui loquitur mysteria</hi>; vel etiam ecclesiastica sacramenta, in quibus divina virtus secretius operatur salutem.
	Unde et in forma consecrationis Eucharistiae dicitur: <hi>mysterium fidei</hi>.
	Pertinet ergo ad officium praelatorum Ecclesiae, quod in gubernatione subditorum soli Christo servire desiderent, cuius amore oves eius pascunt, secundum illud Io. ult.: <hi>si diligis me, pasce oves meas</hi>.
	Pertinet etiam ad eos, ut divina populo dispensent, secundum illud infra IX, 17: <hi>dispensatio mihi credita est</hi>, et secundum hoc sunt mediatores inter Christum et populum, secundum illud Deut.
	V, 5: <hi>ego sequester fui, et medius illo tempore inter Deum et vos</hi>.
	Haec autem aestimatio de praelatis Ecclesiae necessaria est ad salutem fidelium; nisi enim eos recognoscerent ministros Christi, non eis obedirent, tamquam Christo, secundum illud Gal.
	IV, 14: <hi>sicut Angelum Dei excepistis me, sicut Iesum Christum</hi>.
	Rursum, si eos non cognoscerent dispensatores, recusarent ab eis dona recipere, contra illud quod idem apostolus dicit II Cor.
	II, 10: <hi>quod donavi, si quid donavi, propter vos in persona Christi donavi</hi>.
	Deinde cum dicit <hi>hic iam quaeritur inter dispensatores</hi>, ostendit circa ministros Christi, temere iudicari non debere.
	Et circa hoc tria facit.
	Primo, ponit quoddam per quod iudicare satagunt de fidelitate ministrorum; secundo, ostendit de hoc iudicio se non curare, sed Deo reservare, ibi <hi>mihi autem pro minimo est</hi>; tertio, concludit prohibitionem temerarii iudicii, ibi <hi>itaque nolite</hi>.
	Circa primum considerandum est, quod ministrorum et dispensatorum Christi, quidam sunt fideles, quidam infideles.
	Infideles dispensatores sunt, qui in dispensandis divinis ministeriis non intendunt utilitatem populi, et honorem Christi, et utilitatem membrorum eius, secundum illud Lc.
	XVI, v. 11: <hi>in iniquo mammona fideles non fuistis</hi>.
	Fideles autem, qui in omnibus intendunt honorem Dei, et utilitatem membrorum eius, secundum illud Lc.
	XII, 42: <hi>quis, putas, est fidelis servus et prudens, quem constituit dominus super familiam suam?</hi> Qui autem sunt fideles divino iudicio manifestabuntur in futuro.
	Sed Corinthii temere volebant discutere, qui dispensatores essent fideles vel infideles.
	Et hoc est quod dicit <hi>hic</hi>, hoc est, inter vos, <hi>iam</hi>, id est, praesenti tempore, <hi>quaeritur</hi>, id est, discutitur, <hi>ut quis</hi>, id est aliquis, <hi>inter dispensatores fidelis inveniatur</hi>.
	Iudicabant enim plures esse infideles, vix aliquem virum putantes esse fidelem, secundum illud Prov.
	XX, 6: <hi>multi viri misericordes vocantur, virum autem fidelem quis inveniet?</hi> Deinde cum dicit <hi>mihi autem pro minimo est</hi>, ostendit se hoc iudicium reputare nihil, et circa hoc tria facit.
	Primo ponit, quod non curat circa hoc ab aliis iudicari, dicens <hi>mihi autem</hi>, qui sum minimus inter dispensatores, <hi>pro minimo est</hi>, id est, minima bona reputo, <hi>ut a vobis iudicer</hi>, scilicet esse fidelis, vel infidelis.
	Et ne putarent ab apostolo haec dici in eorum contemptum, ac si eorum iudicium despiceret, quasi vilium personarum, subiungit <hi>aut ab humano</hi> intellectu, qui est dies hominis, secundum illud Io.
	XI, 9: <hi>qui ambulat in die, non offendit, quia lucem huius mundi videt</hi>.
	Vel ad litteram <hi>aut ab humano die</hi>, id est, ab intellectu in hoc tempore iudicantibus, quasi dicat: vestrum, vel quorumcumque hominum iudicium parum curo.
	Ier.
	XVII, 16: <hi>diem hominis non desideravi, tu scis</hi>.
	Est autem sciendum, quod de iudicio hominum dupliciter debet curari.
	Uno modo, quantum ad alios, qui ex eorum bono, vel aedificantur, vel scandalizantur, et sic sancti non pro minimo, sed pro magno habent ab hominibus iudicari, cum dominus dicat Matth.
	V, 16: <hi>videant opera vestra bona, et glorificent patrem vestrum, qui in caelis est</hi>.
	Alio modo quantum ad seipsos, et sic non curant multum, quia nec gloriam humanam concupiscunt, secundum illud I Thess.
	II, 6: <hi>neque gloriam ab hominibus quaerentes, neque aliquid a vobis, neque ab aliis</hi>.
	Neque opprobrium hominis timent, secundum illud Is.
	LI, 7: <hi>nolite timere opprobrium hominum, et blasphemias eorum ne timeatis</hi>.
	Unde apostolus signanter dicit <hi>mihi autem</hi>, etc., id est, quantum ad me pertinet, non autem id pro nullo est, sed pro minimo, quia bona temporalia, inter quae bona fama computatur, non sunt nulla bona, sed minima, ut Augustinus dicit in libro de libero arbitrio.
	Unde et Sap.
	VII, 9: <hi>omne aurum in comparatione illius arena est exigua</hi>.
	Secundo ostendit, quod neque seipsum iudicare praesumit, dicens <hi>sed neque meipsum iudico</hi>.
	Videtur autem hoc esse contra id quod infra XI, 31 dicitur: <hi>si nosmetipsos diiudicaremus, non utique iudicaremur</hi>.
	Debet ergo quilibet iudicare seipsum.
	Sed sciendum est, quod iudicio discussionis, de quo apostolus hic loquitur, quilibet debet iudicare seipsum, secundum illud Ps.
	LXXVI, 7: <hi>exercitabar et scopebam spiritum meum</hi>, et similiter iudicio condemnationis et reprehensionis in manifestis malis, secundum illud Iob XIII, 15: <hi>arguam coram eo vias meas</hi>; sed iudicio absolutionis non debet aliquis praesumere se iudicare ut innocentem; unde dicitur Iob IX, 20: <hi>si iustificare me voluero, os meum condemnabit me; si innocentem considero, pravum me comprobabit</hi>.
	Cuius rationem assignat, dicens <hi>nihil mihi conscius sum</hi>, id est, non habeo alicuius peccati mortalis conscientiam, secundum illud Iob XXVII, 6: <hi>neque reprehendit me cor meum in omni vita mea.
	Sed non in hoc iustificatus sum</hi>, id est, non sufficit ad hoc, quod me iustum pronunciem, quia possunt aliqua peccata in me latere, quae ignoro, secundum illud Ps.: <hi>delicta quis intelligit?</hi> Et Iob c.
	IX, 21 dicitur: <hi>et si simplex fuero, hoc ipsum ignorabit anima mea</hi>.
	Tertio concludit cui hoc iudicium reservetur, dicens <hi>qui autem iudicat me dominus est</hi>, id est, ad solum Deum pertinet iudicare utrum sim fidelis minister an non; hoc enim pertinet ad intentionem cordis, quam solus Deus ponderare potest, secundum illud Prov.
	XVI, 2: <hi>spirituum ponderator est dominus</hi>.
	Et Ier.
	XVII, 9: <hi>pravum est cor hominis et inscrutabile, quis cognoscet illud? Ego dominus probans renes et scrutans corda</hi>.
	Deinde cum dicit <hi>itaque nolite</hi>, etc., concludit prohibitionem temerarii iudicii, et circa hoc tria facit.
	Primo prohibet praevenire divinum iudicium, dicens: itaque exemplo meo qui neque meipsum iudico, neque ab aliis iudicari curo, sed iudicium meum Deo reservo, <hi>nolite ante tempus iudicare</hi>, quia, ut dicitur Eccle. c.
	VIII, 6, <hi>omni negotio tempus est et opportunitas.
	Quoadusque veniat dominus</hi>, scilicet ad iudicandum, secundum illud Is.
	III, v. 14: <hi>dominus ad iudicium veniet cum senatoribus populi sui</hi>.
	Unde et dominus dixit Matth.
	VII, 1: <hi>nolite iudicare</hi>.
	Sed hoc intelligendum est de occultis; de manifestis autem iudicare commissum est a Deo hominibus, secundum illud Deut.
	I, 16: <hi>audite illos, et quod iustum est iudicate</hi>.
	Sunt enim aliqua manifesta non solum per evidentiam facti, sicut notoria, sed et propter confessionem, aut testium probationem.
	Occulta vero Deus suo reservat iudicio.
	Sunt autem occulta nobis, quae latent in corde, vel etiam in abscondito fiunt, et de his dicitur in Ps.
	IV, 5: <hi>quae dicitis in cordibus vestris, et in cubilibus vestris compungimini</hi>.
	Unde homo quidem de his est temerarius iudex, sicut iudex delegatus, qui excedit formam mandati iudicii de causa non sibi commissa.
	Est ergo temerarium iudicium, quando aliquis de dubiis iudicat.
	Perversum autem, quando falsum iudicium profert.
	Et quamvis non sit iudicandum circa personas, puta ut aliquis iudicet malum hominem, qui bonus est, tamen multo gravius est, ut iudicium pervertatur de rebus ipsis, puta si quis diceret virginitatem esse malam, et fornicationem bonam.
	Contra quod dicitur Is.
	V, 20: <hi>vae qui dicitis bonum malum, et malum bonum</hi>.
	Secundo describit perfectionem futuri divini iudicii, dicens <hi>qui</hi>, scilicet dominus ad iudicandum veniens, <hi>illuminabit abscondita tenebrarum</hi>, id est faciet esse lucida et manifesta ea quae occulte in tenebris facta sunt. <hi>Et manifestabit consilia cordium</hi>, id est omnia cordis occulta, secundum illud Iob XII, 22: <hi>qui revelat occulta de tenebris, et producit in lucem umbram mortis</hi>.
	Et Sophon.
	I, 12: <hi>scrutabor Ierusalem in lucernis</hi>.
	Quod quidem est intelligendum tam de bonis, quam de malis, quae non sunt per poenitentiam tecta, secundum illud Ps.
	XXXI, v. 1: <hi>beati quorum remissae sunt iniquitates, et quorum tecta sunt peccata</hi>.
	Tertio ponit fructum, quem boni reportabunt de divino iudicio, dicens <hi>et tunc laus erit unicuique</hi>, scilicet bonorum <hi>a Deo</hi>.
	Quae quidem laus vera erit, quia Deus nec decipi, nec decipere potest.
	Rom.
	II, 29: <hi>cuius laus non ex hominibus, sed ex Deo est</hi>.
	II Cor.
	X, 18: <hi>non enim qui seipsum commendat ille probatus est, sed quem Deus commendat</hi>.</p>
</div2>
<div2 n="2"><head>Lectio 2</head>
<p><A NAME="86245"/>Postquam apostolus reprehendit in Corinthiis temeritatem, qua ministros Christi iudicabant, hic arguit eorum elationem, qua ministros Christi contemnebant.
	Et circa hoc tria facit.
	Primo proponit quod intendit; secundo rationem assignat, ibi <hi>quis enim te discernit?</hi> Tertio eorum contemptum ironice loquens irridet, ibi <hi>iam saturati estis</hi>.
	Circa primum considerandum est, quod apostolus supra volens reprimere contentiones Corinthiorum, quas habebant ratione ministrorum, usus fuerat nominibus bonorum ministrorum Christi, sicut supra I, 12 dixit: <hi>unusquisque vestrum dicit: ego quidem sum Pauli, ego autem Apollo, ego vero Cephae</hi>; et supra III, 22 ubi dixit: <hi>sive Paulus, sive Apollo, sive Cephas</hi>, et tamen non gloriabantur de bonis ministris Christi, nec propter eos dissidebant, sed propter pseudo-apostolos, quos nominare noluit, ne videretur ex odio, vel invidia contra eos loqui; sed loco eorum posuerat nomen suum et aliorum bonorum praedicatorum, et hoc est quod dicit <hi>haec autem, fratres</hi>, scilicet quae dixi de ministris, de quibus gloriamini, et pro quibus contenditis, <hi>transfiguravi</hi> id est, figuraliter loquens, transtuli, <hi>in me et Apollo</hi>.
	Dicit enim Prov.
	I, 6: <hi>animadvertent parabolam et interpretationem verba sapientium et aenigmata eorum</hi>.
	Et hoc <hi>propter vos</hi>, id est, vestram utilitatem, II Cor.
	IV, 15: <hi>omnia propter vos; ut in vobis discatis, ne unus vestrum infletur</hi>, id est, superbiat, <hi>adversus alium</hi> proximum suum, <hi>pro alio</hi>, scilicet pro quocumque ministro Christi, <hi>ne supra quam scriptum est</hi>, id est, ultra formam vobis in praemissis descriptam.
	Dicitur enim Sap.
	IV, v. 19: <hi>disrumpens illos inflatos sine voce</hi>.
	Deinde cum dicit <hi>quis enim te discernit?</hi> Assignat rationem quare unus non debeat contra alium inflari.
	Et primo ponit rationem, dicens <hi>quis enim te discernit?</hi> Quod potest intelligi dupliciter: uno modo sic: quis enim te discernit a massa perditorum? Tu teipsum discernere non potes: unde non habes in te unde contra alium superbias.
	Et de hac discretione dicitur in Ps.
	XLII, 1: <hi>iudica me, Deus, et discerne causam meam de gente non sancta</hi>.
	Alio modo potest intelligi <hi>quis te discernit</hi>, scilicet superiorem faciens proximo tuo? Hoc quod tu facere non potes, unde contra eum superbire non debes.
	Et de hac discretione dicitur Eccli.
	XXXIII, 11: <hi>in multitudine disciplinae domini separavit eos, et immutavit vias illorum</hi>.
	Sed inter homines, inquantum sunt fideles Christi, non est discretio, quia, ut dicitur Rom.
	XII, 5, <hi>multi unum corpus sumus in Christo</hi>.
	Et dicit Petrus: <hi>nihil discernit inter nos et illos, fide purificans corda eorum</hi>.
	Secundo excludit quamdam rationem.
	Posset enim aliquis discerni a bonis vel a malis, melior eis existens, propter bona quae habet, puta fidem, sapientiam, et huiusmodi.
	Sed hoc excludit apostolus, dicens <hi>quid autem habes, quod non accepisti?</hi> Quasi dicat: nihil.
	Omnia enim bona sunt a Deo, secundum illud Ps.
	CIII, 28: <hi>aperiente te manum tuam, omnia implebuntur bonitate</hi>; et Par.
	XXIX, 14: <hi>tua sunt omnia, et quae de manu tua accepimus, dedimus tibi</hi>.
	Et ex hoc concludit propositum, dicens <hi>si autem accepisti, quid gloriaris, quasi non acceperis?</hi> Ille igitur gloriatur quasi non accipiens, qui de seipso gloriatur, et non de Deo, sicut de quibusdam dicitur in Ps.
	XLVIII, v. 7: <hi>qui confidunt in virtute sua, et in multitudine divitiarum suarum gloriantur</hi>.
	Et ad hoc pertinet prima species superbiae, qua scilicet aliquis superbiendo, quod habet, dicit a seipso habere, iuxta illud Ps.
	XI, 5: <hi>labia nostra a nobis sunt, quis noster dominus est?</hi> Ille autem gloriatur quasi accipiens, qui omnia Deo adscribens, gloriatur de ipso, sicut supra dictum est: <hi>qui gloriatur, in domino glorietur</hi>.
	Sic autem gloriari non est superbire, sed humiliari sub Deo, cui homo dat gloriam, secundum illud Eccli. ult.: <hi>danti mihi sapientiam, dabo gloriam</hi>.
	Deinde, cum dicit <hi>iam saturati estis</hi>, irridet eorum superbiam, qui apostolos Christi contemnebant.
	Et primo in generali, secundo in speciali, ibi <hi>nos stulti sumus</hi>, et cetera.
	Circa primum duo facit.
	Primo irridet in eis quod de se nimis praesumebant; secundo deridet in eis, quod apostolos contemnebant, ibi <hi>puto enim quod Deus</hi>, et cetera.
	Circa primum duo facit.
	Primo irridet eos de praesumptione, qua sibi attribuebant quod non habebant; secundo irridet eos de hoc, quod sibi singulariter attribuebant, quod singulariter non habebant, ibi <hi>sine nobis regnatis</hi>.
	Attribuebant autem sibi abundantiam bonorum, quorum quaedam sunt interiora; et quantum ad hoc dicit <hi>iam saturati estis</hi>, id est, vobis videtur quod saturati estis, id est, abundanter refecti spirituali dulcedine, de qua dicitur in Ps.
	XVI, 15: <hi>satiabor dum manifestabitur gloria tua</hi>.
	Poterat autem eis secundum veritatem dici, quod iam saturati estis, non plenitudine, sed fastidio, secundum illud Prov.
	XXVII, 7: <hi>anima satiata calcabit favum</hi>.
	Quaedam vero sunt bona exteriora, et quantum ad hoc dicit <hi>iam divites facti estis</hi>, sicut vobis videtur, scilicet divitiis spiritualibus, de quibus dicitur Is. c.
	XXXIII, 6: <hi>divitiae salutis sapientia et scientia</hi>.
	Simile est, quod dicitur Apoc.
	III, v. 17: <hi>dicis, quia dives sum, et locuples valde, et nullius egeo</hi>.
	Sed contra hoc videtur illud quod supra dixit in principio, dicens quia <hi>in omnibus divites facti estis in illo, in omni verbo, et in omni scientia</hi>, et cetera.
	Sed dicendum est, quod supra dixit quantum ad bonos, qui inter eos erant; hic autem dicit quantum ad praesumptuosos, qui superbiebant de eo quod non habebant.
	Potest et aliter distingui satietas et divitiae, ut saturitas referatur ad usum gratiae, quo quis spiritualibus fruitur; divitiae autem ad ipsos habitus gratiarum.
	Secundo cum dicit <hi>sine nobis regnatis</hi>, irridet eos, quod sibi singulariter attribuebant quod non habebant.
	Unde dicit <hi>sine nobis regnatis</hi>, id est, ita vobis videtur, quod regnum ad vos pertineat, non ad nos.
	Sic enim erant decepti a pseudo-apostolis, ut crederent se solos habere fidei veritatem, quae in regno Dei consistit, apostolum autem et sequaces eius errare.
	Contra quos dicitur Is.
	V, 8: <hi>numquid habitabitis vos soli in medio terrae?</hi> Et ne videatur apostolus ex invidia hoc dicere, subiungit <hi>utinam regnetis</hi>.
	Optat enim ut veram fidem habeant, secundum illud Act.
	XXVI, 29: <hi>opto omnes qui audiunt, tales fieri, qualis et ego sum, exceptis vinculis his</hi>.
	Et ut eis exempla humilitatis praebeat, subiungit <hi>ut et nos regnemus vobiscum</hi>, quasi dicat: si aliquam excellentiam habetis, non dedignamur vos sequi, sicut vos dedignamini sequi nos, contra illud quod dicitur Gal.
	IV, v. 18: <hi>quod bonum est, aemulamini in bono semper</hi>.
	Et est advertendum, quod apostolus hic quatuor species superbiae tangit, quarum prima est, quando aliquis reputat se non habere a Deo quod habet, quam tangit dicens <hi>quid gloriaris quasi non acceperis?</hi> Et hoc etiam potest reduci ad secundam speciem qua aliquis existimat propriis meritis accepisse.
	Tertia species est, qua quis iactat se habere quod non habet, et quantum ad hoc dicit <hi>iam saturati estis, iam divites facti estis</hi>.
	Quarta species, quando aliquis, despectis caeteris, singulariter vult videri, et quantum ad hoc pertinet quod dicit <hi>sine nobis regnatis</hi>.
	Deinde, cum dicit <hi>puto quod Deus</hi>, etc., irridet eos de hoc quod apostolos Christi contemnebant, et primo irrisorie ponit contemptum; secundo causam contemptus, ibi <hi>quia spectaculum facti sumus</hi>.
	Dicit ergo primo: prius dixi, quod <hi>sine nobis regnatis, puto enim</hi>, id est, vos putare videmini, <hi>quod Deus nos apostolos ostendit novissimos</hi>, cum tamen infra c.
	XII, 28 dicatur, quod Deus in Ecclesia posuit primum apostolos.
	Sic enim impletur quod dicitur Matth.
	XX, 16: <hi>erunt primi novissimi, et novissimi primi</hi>.
	Et ponit exemplum: <hi>tamquam morti destinatos</hi>.
	Illi enim, qui sunt condemnati ad mortem, novissimi habentur inter homines, utpote quos indignum sit vivere, et tales apostoli reputantur a mundanis hominibus, secundum illud Ps.
	XLIII, 22: <hi>aestimati sumus sicut oves occisionis</hi>.
	Deinde, cum dicit <hi>quia spectaculum</hi>, assignat causam contemptus.
	Circa quod considerandum est, quod quando aliqui sunt condemnati ad mortem, convocantur homines ad eorum occisionem, quasi ad spectaculum, et hoc maxime fiebat circa eos, qui damnabantur ad bestias.
	Quia apostoli erant quasi morti destinati, subiungit <hi>quia spectaculum facti sumus mundo</hi>, quasi totus mundus concurrat ad spectandum nostram occisionem, secundum illud Ps.
	XLIII, v. 14: <hi>posuisti nos opprobrium vicinis nostris</hi>.
	Exponit autem quid nomine mundi intelligat, cum subdit <hi>et Angelis, et hominibus</hi>, scilicet bonis et malis.
	Concurrebant enim ad eorum spectaculum boni Angeli ad confortandum, mali autem ad impugnandum; boni homines ad compatiendum, et exemplum patientiae sumendum, mali homines ad persequendum, et irridendum.
	Deinde cum dicit <hi>nos stulti</hi>, etc., irridet eos in speciali, quod apostolos contemnebant.
	Et circa hoc duo facit.
	Primo ponit contemptum; secundo causam contemptus, ibi <hi>usque in hanc horam</hi>, et cetera.
	Circa primum irridet eorum contemptum quantum ad hoc, quod sibi excellentiam, apostolis defectum attribuebant.
	Et primo quantum ad perfectionem intellectus.
	Et quantum ad hoc dicit <hi>nos stulti sumus propter Christum</hi>, id est stulti reputamur, quia crucem Christi praedicamus, supra I, 18: <hi>verbum crucis pereuntibus stultitia est</hi>, et etiam quia propter Christum opprobria et contentiones sustinemus, secundum illud Sap.
	V, 4: <hi>nos insensati vitam illorum aestimabamus insaniam</hi>.
	Item, ut legitur Act. c.
	XXVI, 24, Festus dixit Paulo: <hi>insanis, Paule, multae te litterae ad insaniam adducunt.
	Vos</hi>, secundum vestram reputationem, estis <hi>prudentes in Christo</hi>, quia scilicet nec crucem eius publice confiteri audetis, nec persecutionem pro eo sustinetis.
	Prov.
	XXVI, 16: <hi>sapientior sibi videtur piger septem viris sequentibus sententias</hi>.
	Secundo quantum ad potestatem actionis, cum dicit <hi>nos infirmi</hi>, reputamur scilicet in exterioribus, propter afflictiones quas sustinemus.
	II Cor.
	XII, 9: <hi>libenter gloriabor in infirmitatibus meis.
	Vos autem</hi>, scilicet secundum vestram reputationem, estis <hi>fortes</hi>, scilicet in rebus corporalibus, quia secure vivitis sine tribulatione.
	Is.
	V, 22: <hi>vae qui potentes estis ad bibendum vinum, et viri fortes ad miscendam ebrietatem.
	Vos nobiles</hi>, scilicet estis, secundum vestram aestimationem, id est, honore digni, qui exterius contumelias non patimini.
	Is.
	XIX, 11: <hi>filius sapientium, ego filius regum antiquorum.
	Nos autem ignobiles</hi> sumus, secundum vestram et aliorum reputationem, quia contemptibiles habemur.
	Supra I, 27: <hi>quae contemptibilia sunt mundi et ignobilia elegit Deus</hi>.
	Et tamen secundum rei veritatem est e converso.
	Soli enim contemptibiles illi sunt, qui Deum contemnunt, secundum illud I Reg. c.
	II, 30: <hi>qui autem contemnunt me, erunt ignobiles</hi>.
	Deinde, cum dicit <hi>usque in hanc horam</hi>, etc., assignat causam contemptus.
	Et primo ponit pro causa defectum bonorum temporalium; secundo mala quae in eis intelligebantur, ibi <hi>maledicimur et benedicimus</hi>; tertio concludit intentum, ibi <hi>tamquam purgamenta</hi>.
	Circa primum duo facit.
	Primo ponit defectum quem patiebantur in rebus necessariis.
	Unde quantum ad ea, quae pertinent ad victum, dicit <hi>usque in hanc horam</hi>, id est, continue a conversione nostra usque in praesens tempus, <hi>esurimus et sitimus</hi>.
	II Cor.
	XI, 27: <hi>in fame et siti</hi>.
	Quantum vero ad vestitum, subdit <hi>et nudi sumus</hi>, id est, propter vestimentorum inopiam, quia etiam interdum expoliabantur.
	Iob XXIV, 7: <hi>nudos dimittunt homines vestimenta tollentes, quibus non est operimentum in frigore</hi>.
	Sed contra est quod dicitur in Ps.
	XXXVI, v. 25: <hi>non vidi iustum derelictum, nec semen eius quaerens panem</hi>.
	Sed dicendum est, quod ita patiebantur apostoli, quod non derelinquebantur, quia divina providentia moderabatur in eis et abundantiam et inopiam, quantum eis expediebat ad virtutis exercitium.
	Unde et apostolus Phil.
	IV, 11 ss.: <hi>ubique et in omnibus institutus sum, et saturari, et esurire, et abundare, et penuriam pati; omnia possum in eo, qui me confortat</hi>.
	Secundo ponit defectum eorum, quae pertinent ad bene esse humanae vitae, quorum primum est reverentia ab hominibus exhibita, contra quod dicit <hi>et colaphis caedimur</hi>, quod quidem fit magis ad opprobrium, quam ad poenam.
	Unde de Christo legimus Matth.
	XXVI, 67 quod <hi>expuerunt in faciem suam, et colaphis eum caeciderunt</hi>.
	Secundo requiritur quies in loco, contra quod dicitur <hi>et instabiles sumus</hi>, tum quia expellebantur a persecutoribus de loco in locum, secundum illud Matth.
	X, 23: <hi>si vos persecuti fuerint in una civitate, fugite in aliam</hi>, tum etiam quia pro executione sui officii discurrebant ubique, secundum illud Io. c.
	XV, 16: <hi>posui vos ut eatis</hi>.
	Tertio requiritur ministrantium auxilium, contra quod dicitur <hi>et laboramus operantes manibus nostris</hi>, tum quia aliquando nullus dabat eis unde possent sustentari; tum etiam, quia labore manuum suarum victum acquirebant vel ad vitandum fidelium gravamen, vel ad repellendum pseudo-apostolos, qui propter quaestum praedicabant, ut habetur II Cor.
	XII, 16 ss.; tum etiam, ut darent otiosis laborandi exemplum, ut habetur II Thess.
	III, 9.
	Unde dicit Paulus Act.
	XX, v. 34: <hi>ad ea quae mihi opus erant, et his qui mecum sunt, ministraverunt manus istae</hi>.
	Deinde, cum dicit <hi>maledicimur</hi>, etc., ponit mala quae apostoli patiebantur.
	Et primo in verbis, cum dicit <hi>maledicimur</hi>, id est, male de nobis dicunt homines, vel ad detrahendum, vel ad contumelias inferendum, vel etiam mala imprecando.
	Ier.
	XV, v. 10: <hi>omnes maledicunt mihi.
	Et benedicimus</hi>, id est, reddimus bonum pro malo, secundum illud I Petr.
	III, 9: <hi>non reddentes maledictum pro maledicto, sed e contrario benedicentes</hi>.
	Secundo in factis, et quantum ad hoc dicit <hi>persecutionem patimur</hi>, non solum quantum ad hoc, quod fugamur de loco ad locum, quod proprie persecutio dicitur, sed quantum ad hoc quod multipliciter tribulamur, secundum illud Ps.
	CXVIII, 157: <hi>multi qui persequuntur me, et tribulant me.
	Et sustinemus</hi>, in Christo scilicet omnia patienter.
	Eccli.
	I, 29: <hi>usque ad tempus sustinebit patiens</hi>.
	Tertio tangit causam utriusque, cum dicit <hi>blasphemamur</hi>, id est, blasphemia imponuntur nobis, dum dicimur magi vel malefici, et reputamur Dei inimici, secundum illud Io. c.
	XVI, 2: <hi>venit hora, ut omnis qui interficit vos, arbitretur obsequium se praestare Deo</hi>; et Rom.
	III, 8: <hi>sicut blasphemamur, et sicut aiunt quidam nos dicere, faciamus mala, ut veniant bona</hi>.
	Tamen, <hi>obsecramus</hi> Deum pro his qui nos persequuntur et blasphemant, secundum illud Matth.
	V, 44: <hi>orate pro persequentibus et calumniantibus vos</hi>.
	Deinde cum dicit <hi>tamquam purgamenta</hi>, etc., concludit ex omnibus praemissis eorum contemptum, dicens: et propter omnia praedicta <hi>facti sumus tamquam purgamenta huius mundi</hi>, id est, reputati sumus et a Iudaeis et a gentilibus, ut per nos mundus inquinetur: et propter nostram occisionem mundus purgetur, et tamquam simus <hi>peripsema omnium</hi>.
	Dicitur peripsema quodcumque purgamentum, puta vel pomi, vel ferri, vel cuiuscumque alterius rei.
	Et hoc, <hi>usque adhuc</hi>, quia scilicet continue hoc patimur.
	Sed quandoque deficiet, secundum illud Sap.
	V, 3, ubi ex ore impiorum dicitur: <hi>hi sunt, quos aliquando habuimus in derisum, et in similitudinem improperii</hi>.
	Et postea subditur: <hi>quomodo ergo computati sunt inter filios Dei?</hi></p>
</div2>
<div2 n="3"><head>Lectio 3</head>
<p><A NAME="86246"/>Postquam, apostolus reprehendit Corinthios de hoc quod apostolos temere iudicabant, et praesumptuose contemnebant, hic instat ad eorum correctionem, et primo admonitionis verbo; secundo, exemplo, ibi <hi>rogo ergo vos, fratres</hi>, etc.; tertio, correctionis flagello, ibi <hi>tamquam non venturus sim</hi>, et cetera.
	Circa primum tria facit.
	Primo ponit admonitionis modum, dicens <hi>haec</hi>, scilicet quae in serie epistolae hucusque vobis dixi, <hi>scribo non ut confundam vos</hi>, scilicet mala confusione, quae in desperationem mittit, quamvis velim vos confundi confusione, quae peccatum vitat, secundum illud Eccli.
	IV, 25: <hi>est confusio adducens peccatum, et est confusio adducens gratiam et gloriam</hi>.
	Sed praedicta moneo vos, <hi>ut filios</hi>.
	Eccle.
	VII, 25: <hi>filii tibi sunt? Erudi illos, et cura illos a pueritia eorum</hi>.
	Secundo ostendit debitum admonendi modum, dicens <hi>nam si decem millia paedagogorum habeatis in Christo, sed non multos patres</hi>.
	Ubi considerandum est quod pater est qui primo generat: paedagogus autem est qui iam natum nutrit et erudit.
	Gal.
	III, 24: <hi>lex paedagogus noster fuit in Christo</hi>.
	Dicit ergo apostolus se patrem eorum in Christo, quia eis primo Evangelium praedicavit.
	Unde, assignans rationem eius quod dixerat, subdit <hi>nam in Christo Iesu per Evangelium vos genui</hi>.
	Est autem generatio processus ad vitam, homo autem vivit in Christo per fidem.
	Gal.
	II, 20: <hi>quod autem nunc vivo in carne, in fide vivo filii Dei</hi>.
	Fides autem, ut dicitur Rom.
	X, 17, est ex auditu, auditus autem per verbum.
	Unde verbum Dei est semen, quo apostolus eos genuit in Christo.
	Unde Iac.
	I, 18: <hi>voluntarie nos genuit verbo veritatis</hi>.
	Alios autem dicit paedagogos, quia postquam fidem receperant, eos adiuvarunt: ut intelligatur esse eadem comparatio, quantum ad praedicationem Evangelii, paedagogi ad patrem, quae supra III, 6 ss. posita est, rigatoris ad plantatorem, et superaedificatoris ad fundatorem.
	Deinde, cum dicit <hi>rogo ergo vos, fratres</hi>, instat ad corrigendum eos suo exemplo.
	Et primo hortatur eos ad imitandum suum exemplum, dicens: ergo ex quo estis filii, cum bonorum filiorum sit imitari patres, <hi>rogo vos, imitatores mei estote</hi>, scilicet ut non temere iudicetis, sicut nec ego, quia neque meipsum iudicare praesumo, et de vobis humilia sentiatis, et de aliis maiora.
	Unde non sine causa tali modo loquendi usus est: <hi>nos infirmi, vos fortes</hi>.
	II Thess. c.
	III, 9: <hi>ut formam nosmetipsos daremus vobis ad imitandum</hi>.
	Advertendum est autem quod eosdem, quos supra filios nominavit, nunc nominat fratres.
	Dixerat autem suos filios in Christo, quia eos non sibi, sed Christo genuerat, et quia ipse genitus erat a Christo, ex consequenti eos habebat ut fratres et filios.
	Intantum ergo debebant eum imitari ut patrem, inquantum et ipse Christum imitabatur, qui est omnium principalis pater.
	Et per hoc subtrahitur subditis occasio de adhaerendo malis exemplis praelatorum.
	Unde in hoc subditi solum praelatos imitari debent, in quo ipsi Christum imitantur, qui est infallibilis regula veritatis; unde seipsum apostolis in exemplum posuit.
	Io.
	XIII, 15: <hi>exemplum dedi vobis, ut quemadmodum ego feci</hi>, et cetera.
	Quod quidem exemplum Paulus sequebatur, secundum illud Iob XXIII, 11: <hi>vestigia eius secutus est pes meus, viam eius custodivi, et non declinavi ab ea</hi>.
	Secundo removet excusationem ignorantiae, dicens <hi>ideo misi ad vos Timotheum, qui est filius meus charissimus et fidelis in domino</hi>, secundum illud Phil.
	II, v. 20, de Timotheo loquens: <hi>neminem habeo ita unanimem, qui sincera affectione pro vobis sollicitus sit.
	Qui vos commonefaciat vias meas</hi>, id est, qui vos doceat meos processus, id est, omnia opera, et moneat vos ad ea sequendum, secundum illud Ier. c.
	VI, 16: <hi>interrogate de semitis antiquis, quae sit via bona, et ambulate in ea.
	Quae</hi> quidem viae <hi>sunt in Christo</hi>, et ideo non debetis dedignari eas sequi, secundum illud Ps.
	XXIV, 4: <hi>vias tuas, domine, demonstra mihi</hi>.
	Et non videatur vobis hoc onerosum, quia hoc communiter omnibus impono.
	Unde subdit <hi>sicut ubique in Ecclesia doceo</hi>.
	Col.
	I, 5 s.: <hi>audistis veritatis Evangelium, quod pervenit ad vos, sicut et in universo mundo</hi>.
	Vel hoc quod dicit <hi>vias meas</hi>, referendum est ad opera, quod vero dicit <hi>sicut et ubique</hi>, ad documenta.
	Ad hoc enim missus erat Timotheus, ut induceret eos ad imitanda opera, et tenenda apostoli documenta.
	Deinde, cum dicit <hi>tamquam non venturus sim ad vos</hi>, comminatur eis correctionis flagellum.
	Et primo ostendit eos esse dignos correctionis flagello, dicens <hi>tamquam non venturus sim ad vos, inflati sunt quidam</hi>, scilicet vestrum, quasi non timentes per me de sua superbia convinci, et tamen digni sunt flagellis: nam humiles solis verbis corriguntur, superbi flagellis indigent, secundum illud Iob c.
	XL, 7: <hi>respice cunctos superbos, et confunde eos</hi>.
	Secundo praenuntiat eis suum adventum quo veniet ad iudicandum, ubi primo praenuntiat adventum, dicens <hi>veniam autem cito ad vos</hi>.
	Et quia dicitur Prov.
	XVI, v. 9: <hi>cor hominis disponit viam suam, sed domini est dirigere gressus eius</hi>, ideo subdit <hi>si dominus voluerit</hi>.
	Iac.
	IV, 15: <hi>si dominus voluerit, et si vixerimus, faciemus hoc aut illud</hi>.
	Secundo praenuntiat eis suam iudiciariam cognitionem, cum dicit <hi>et cognoscam</hi>, scilicet ordine iudiciario, secundum illud Iob c.
	XXIX, 16: <hi>causam, quam nesciebam, diligentissime investigabam.
	Non sermonem eorum, qui inflati sunt, sed virtutem</hi>, quasi dicat: non propter haec ex mea examinatione approbabuntur, qui abundant in verbis, sed si abundarent in virtute; quia, ut dicitur Prov.
	XIV, 23, <hi>ubi verba sunt plurima, ibi frequenter egestas</hi>.
	Tertio rationem assignat, dicens <hi>non enim in sermone est regnum Dei, sed in virtute</hi>, id est, non ideo aliqui pertinent ad regnum Dei, qui abundant in sermone, secundum illud Matth.
	VII, 21: <hi>non omnis qui dicit mihi: domine, domine, intrabit in regnum caelorum, sed qui facit voluntatem patris mei</hi>.
	Ultimo comminatur eis correctionem, reservans tamen correctionem arbitrio eorum, dicens <hi>quid vultis? In virga</hi>, scilicet disciplinae, <hi>veniam ad vos</hi>, scilicet castigandos, <hi>an in charitate</hi>, id est, ostensione amoris, <hi>et in spiritu mansuetudinis</hi> ut scilicet nihil durius vobiscum agam? Hoc enim pendet ex vobis; nam si vos in via stultitiae permanetis, oportet me ad vos cum virga venire, secundum illud Prov.
	XXII, 15: <hi>stultitia colligata est in corde pueri, et virga disciplinae fugabit eam</hi>.
	Si vero vos correxeritis, ostendam vobis charitatem et mansuetudinem, Gal. ult.: <hi>vos qui spirituales estis, instruite huiusmodi in spiritu lenitatis</hi>.
	Hoc autem non dicit quin si in virga veniens, non cum charitate veniret, cum scriptum sit Prov. c.
	XIII, 24: <hi>qui parcit virgae, odit filium suum: qui autem diligit illum, instanter erudit</hi>, sed quia ille qui castigatur virga, non sentit interdum dulcedinem charitatis, sicut illi quos blande consolatur.</p>
</div2></div1>
<div1 n="5"><head>Caput 5</head>
<div2 n="1"><head>Lectio 1</head>
<p><A NAME="86247"/>Postquam apostolus prosecutus est ea, quae pertinent ad Baptismi sacramentum, hic incipit prosequi ea quae pertinent ad matrimonium.
	Et primo arguit peccatum contrarium matrimonio, scilicet fornicationem; secundo agit de ipso matrimonio, c.
	VII, ibi <hi>de quibus autem scripsistis</hi>, et cetera.
	Circa primum duo facit.
	Primo ponit culpam; secundo redarguit eam, ibi <hi>non est bona gloriatio</hi>, et cetera.
	Circa primum duo facit.
	Primo ponit culpam cuiusdam fornicarii; secundo culpam aliorum, qui peccatum fornicarii tolerabant, ibi <hi>et vos inflati estis</hi>, et cetera.
	Circa primum, primo ponit tria, quae pertinent ad culpae gravitatem.
	Primo namque ostendit peccatum esse notorium, dicens: non sine causa quaesivi, an velitis quod in virga veniam ad vos.
	Est enim in vobis aliquid dignum virga disciplinae, quia <hi>fornicatio auditur inter vos omnino</hi>, secundum publicam formam; contra quod dicitur Eph.
	V, 3: <hi>fornicatio autem nec nominetur in vobis</hi>; Is.
	III, 9: <hi>peccatum suum quasi Sodoma praedicaverunt, nec absconderunt</hi>.
	Secundo aggravat peccatum ex comparatione, cum dicit <hi>et talis fornicatio, qualis nec inter gentes</hi> licita reputatur vel invenitur.
	Apud gentiles enim simplex fornicatio non reputabatur peccatum.
	Unde apostoli Act.
	XV, 20, ad hunc errorem excludendum, gentilibus ad fidem conversis imposuerant, quod abstineant se a fornicatione.
	Erat tamen quaedam fornicationis species, quae et apud gentiles illicita habebatur.
	Et ideo dicit <hi>ita ut uxorem patris aliquis habeat</hi>, sicut dicitur Gen.
	XLIX, 4: <hi>effusus es sicut aqua, non crescas, quia ascendisti cubile patris tui, et maculasti stratum eius</hi>.
	Hoc autem erat horribile etiam apud gentiles, utpote contrarium naturali rationi existens.
	Per naturalem enim reverentiam filii ad parentes secundum omnem statum et legem pater et mater a matrimonio excluditur.
	Ut sic etiam possit intelligi, quod habetur Gen.
	II, 24: <hi>propter hoc relinquet homo patrem et matrem</hi>, scilicet in contractu matrimonii, <hi>et adhaerebit uxori suae</hi>.
	Sicut autem ibi subditur: <hi>vir et mulier erunt duo in carne una</hi>.
	Et ideo uxor patris repellitur a matrimonio: sicut persona patris vel matris, secundum illud Lev.
	XVIII, 8: <hi>turpitudinem uxoris patris tui ne discooperias, turpitudo enim patris tui est</hi>.
	Deinde, cum dicit <hi>vos inflati estis</hi>, ponit culpam eorum qui hoc peccatum tolerabant.
	Et primo reprehendit eorum tolerantiam; secundo supplet quod illi negligebant ibi <hi>ego quidem</hi>, et cetera.
	Circa primum notat in eis tria vitia.
	Primo superbiam, cum dicit <hi>et vos inflati estis</hi>, scilicet vento superbiae, reputantes vos innocentes ex comparatione peccatoris, sicut, Lc.
	XVIII, 11, Pharisaeus dicebat: <hi>non sum sicut caeteri hominum, velut etiam hic publicanus</hi>.
	Sap.
	IV, 19: <hi>disrumpam illos inflatos sine voce</hi>.
	Secundo tangit eorum iniustitiam, cum dicit <hi>et non magis luctum habuistis</hi>, scilicet patiendo causam peccatoris, sicut Ier.
	IX, 1 dicitur: <hi>quis dabit capiti meo aquam, et oculis meis fontem lacrymarum, ut plorem die ac nocte interfectos filiae populi mei? Vera enim iustitia</hi>, ut dicit Gregorius, <hi>compassionem habet, non dedignationem</hi>.
	Tertio tangit eorum iudicii negligentiam <hi>ut tollatur de medio vestrum qui hoc opus fecit</hi>.
	Talis enim compassio viri iusti ad peccatorem vulnerat et liberat, secundum illud Prov.
	XXIII, 14: <hi>tu virga percutis eum, et animam eius de Inferno liberabis</hi>.
	Per hoc etiam alii corriguntur, secundum illud Prov. c.
	XIX, 25: <hi>pestilente flagellato, stultus sapientior erit</hi>.
	Unde Eccle.
	VIII, 11: <hi>quia non profertur cito contra malos sententia, absque ullo timore filii hominum perpetrant mala</hi>.
	Debet autem ad correctionem aliorum interdum peccator separari, ubi de contagione timetur, secundum illud Prov.
	XXII, 10: <hi>eiice derisorem, et exibit cum eo iurgium, cessabuntque causae et contumeliae</hi>.
	Deinde, cum dicit <hi>ego quidem absens corpore</hi>, etc., supplet eorum negligentiam, sententiam proferens contra peccatorem.
	Et circa hoc tria facit.
	Primo ponit auctoritatem iudicantis; secundo modum iudicandi, ibi <hi>congregatis vobis</hi>, etc.; tertio sententiam iudicis, ibi <hi>tradere huiusmodi</hi>, et cetera.
	Circa primum duo facit.
	Primo ponit auctoritatem ministri, scilicet sui ipsius.
	Videbatur autem contra iudiciarium ordinem, ut condemnaret absentem, secundum illud Act.
	XXV, 16: <hi>non est consuetudo Romanis condemnare aliquem, priusquam is qui accusatur, praesentes habeat accusatores</hi>; sed hoc apostolus excusat, dicens <hi>ego quidem absens corpore, praesens autem spiritu</hi>, id est, affectu et sollicitudine mentis, secundum illud Col.
	II, 5: <hi>et si corpore absens sum, sed spiritu vobiscum sum, gaudens et videns ordinem vestrum</hi>.
	Vel <hi>praesens spiritu</hi>, quia per spiritum cognoscebat ea quae apud ipsos agebantur, ac si praesens esset, sicut et Eliseus dixit IV Reg.
	V, 26: <hi>nonne cor meum in praesenti erat, quando reversus est homo de cursu suo?</hi> Et quia sum spiritu praesens, <hi>iam iudicavi</hi>, id est, sententiam condemnationis ordinavi in eum, qui sic operatus est.
	Secundo ponit auctoritatem principalis domini, dicens <hi>in nomine domini nostri Iesu Christi</hi>, id est, vice et auctoritate, seu cum virtute et invocatione nominis eius, secundum illud Col.
	III, 17: <hi>omne quodcumque facitis verbo aut opere, in nomine domini nostri Iesu Christi facite</hi>.
	Deinde, cum dicit <hi>congregatis vobis in unum</hi>, ostendit modum iudicandi, ubi tria tangit: primo fidelium congregationem, cum dicit <hi>congregatis vobis</hi>.
	Ea enim, quae gravia sunt, multorum concordi deliberatione punienda sunt.
	Unde et antiquitus iudices sedebant in portis, ubi populus congregabatur, secundum illud Deut.
	XVI, 18: <hi>iudices constitues in omnibus portis tuis</hi>.
	Unde dicitur in Ps.
	CX, 1: <hi>in consilio iustorum et congregatione magna opera domini</hi>.
	Et Matth.
	XVIII, 20: <hi>ubi sunt duo vel tres congregati in nomine meo, ibi sum in medio</hi>.
	Secundo adhibet suum assensum, cum dicit <hi>et meo spiritu</hi>, id est, mea voluntate et auctoritate, secundum illud quod dixerat: <hi>praesens autem spiritu</hi>.
	Tertio adhibet auctoritatem principalis domini, scilicet Christi, dicens <hi>cum virtute domini nostri Iesu Christi</hi>, ex qua iudicium Ecclesiae habet robur firmitatis, secundum illud Matth.
	XVIII, 18: <hi>quodcumque ligaveris super terram, erit ligatum et in caelis</hi>.
	Deinde, cum dicit <hi>tradere huiusmodi</hi>, etc., ponit condemnationis sententiam, circa quam tria ponit.
	Primo poenam, cum dicit <hi>tradere huiusmodi Satanae</hi> supple: iudicavi.
	Quod potest dupliciter intelligi.
	Primo quod, sicut dicitur Matth.
	X, 8, dominus dedit apostolis potestatem spirituum immundorum, ut eiicerent eos, et per eamdem potestatem poterant imperare spiritibus immundis, ut vexarent corporaliter quos hac poena iudicabant dignos.
	Mandavit ergo apostolus Corinthiis in eius auctoritate tradere praedictum fornicarium Satanae corporaliter vexandum.
	Unde ponit, secundo, huius sententiae effectum, cum dicit <hi>in interitum carnis</hi>, id est, ad vexationem carnis et afflictionem in qua peccavit, secundum illud Sap.
	XI, 17: <hi>per quae peccat quis, per haec et torquetur</hi>.
	Tertio ponit fructum, cum dicit <hi>ut spiritus salvus sit in die domini nostri Iesu Christi</hi>, id est, ut salutem consequatur in die mortis, vel in die iudicii, sicut supra tertio expositum est et sic impletur quod ibi subditur: <hi>ipse autem salvus erit, sic tamen quasi per ignem</hi>, poenae scilicet temporalis.
	Non enim apostolus Satanae tradidit peccatorem, ut eius potestati perpetuo subiaceret, sed ut carnis vexatione ad poenitentiam convertatur, secundum illud Is.
	XXVIII, 19: <hi>sola vexatio intellectum dat auditui</hi>.
	Est autem haec sententia apostoli, quam dominus servavit Iob II, 6, ubi Satanae dixit: <hi>ecce in manu tua est</hi>, scilicet caro eius, <hi>verumtamen animam illius serva</hi>, scilicet illaesam.
	Alio modo intelligi potest quod dicitur tradere huiusmodi Satanae, scilicet per excommunicationis sententiam, per quam aliquis separatur a communione fidelium, et a participatione sacramentorum, et privatur Ecclesiae suffragiis, quibus homo munitur contra impugnationem Satanae, propter quod de Ecclesia dicitur Cant.
	IV, 9: <hi>terribilis ut castrorum acies ordinata</hi>, scilicet Daemonibus.
	Quod autem subditur <hi>in interitum carnis</hi>, intelligitur, ut scilicet ab Ecclesia separatus, et tentationibus Satanae expositus liberius ruat in peccatum, secundum illud Apoc. ult.: <hi>qui in sordibus est, sordescat adhuc</hi>.
	Vocat autem peccata mortalia <hi>carnis interitum</hi>, quia, ut dicitur Gal. ult., <hi>qui seminat in carne, de carne et metet corruptionem</hi>.
	Subdit autem <hi>ut spiritus salvus sit</hi>, ut scilicet peccatorum turpitudinem cognoscens confundatur et poeniteat, et sic sanetur, secundum illud Ier.
	XXXI, 19: <hi>confusus sum et erubui, quoniam sustinui opprobrium adolescentiae meae</hi>.
	Potest etiam intelligi, ut spiritus eius, scilicet Ecclesiae, id est spiritus sanctus Ecclesiae salvus sit fidelibus in diem iudicii, ne scilicet perdant eum per contagium peccatoris, quia, ut dicitur Sap.
	I, 5. <hi>Spiritus sanctus disciplinae effugiet fictum</hi>, et cetera.</p>
</div2>
<div2 n="2"><head>Lectio 2</head>
<p><A NAME="86248"/>Supra apostolus memoravit duplicem culpam, scilicet Corinthii fornicatoris, et aliorum qui eius peccatum tolerabant, hic utramque culpam redarguit.
	Primo culpam tolerantium eius peccatum; secundo culpam fornicatoris, ibi <hi>corpus autem non fornicationi</hi>, et cetera.
	Circa primum duo facit.
	Primo redarguit in Corinthiis negligentiam iudicii; secundo redarguit in eis quaedam alia vitia circa iudicium, VI cap. <hi>audet aliquis</hi>, et cetera.
	Circa primum duo facit.
	Primo redarguit eos qui fornicatorem a se non separaverunt; secundo reprobat falsum intellectum quem ex verbis suis conceperant, ibi <hi>scripsi vobis in epistola</hi>, et cetera.
	Circa primum duo facit.
	Primo reprehendit quod fecerant; secundo ostendit quid faciendum sit, ibi <hi>expurgate vetus fermentum</hi>, et cetera.
	Circa primum duo facit.
	Primo reprehendit culpam praeteritam quantum ad suam radicem.
	Dixerat enim supra quod ex inflatione sequitur in eis incompassio, et ex incompassione correctionis negligentia.
	Arguit ergo primo Corinthiorum elationem, dicens <hi>non est bona gloriatio vestra</hi>, qua scilicet defectibus aliorum gloriamini, quasi vos sitis innocentes.
	Debet enim unusquisque in domino gloriari de bonis sibi divinitus datis, non de aliis, secundum illud Gal.
	VI, 4: <hi>opus autem suum unusquisque probet, et sic in semetipso gloriam habebit, et non in alio</hi>.
	Praecipue autem malum est de malis aliorum gloriari.
	Dicitur enim in Ps.
	LI, 3: <hi>quid gloriaris in malitia?</hi> Secundo assignat rationem eius quod dixerat, dicens <hi>an nescitis quod modicum fermentum totam massam corrumpit?</hi> Quasi dicat: hoc ignorare non potestis.
	Est autem sciendum quod in fermento duo possunt considerari.
	Primo sapor quem tribuit pani, et secundum hoc per fermentum significatur sapientia Dei, per quam omnia quae sunt hominis sapida redduntur, et secundum hoc dicitur Matth.
	XIII, 33: <hi>simile est regnum caelorum fermento, quod acceptum mulier abscondit in farinae satis tribus, donec fermentatum est totum</hi>.
	Secundo, in fermento potest considerari corruptio, et secundum hoc per fermentum potest intelligi uno modo peccatum, quia scilicet per unum hominis peccatum omnia opera eius corrupta redduntur, puta per peccatum simulationis, quod comparatur fermento.
	Lc.
	XII, 1: <hi>attendite a fermento Pharisaeorum, quod est hypocrisis</hi>.
	Alio modo per fermentum potest intelligi homo peccator, et ad hoc inducitur haec similitudo.
	Sicut enim per modicum fermentum tota massa pastae corrumpitur, ita per unum peccatorem tota societas inquinatur.
	Unde Eccli.
	XI, 34: <hi>ab una scintilla augetur ignis, et ab uno doloso augetur sanguis</hi>.
	Et hoc quidem contingit, dum per peccatum unius alii provocantur aliqualiter ad peccandum.
	Vel etiam dum peccanti consentiunt, saltem non corrigendo, dum possunt corrigere, secundum illud Rom.
	I, 32: <hi>digni sunt morte, non solum qui faciunt ea, sed etiam qui consentiunt facientibus</hi>.
	Et ideo Corinthiis non erat gloriandum de peccato unius, sed magis cavendum, ne peccato unius omnes inquinarentur ex eius consortio, secundum illud Cant.
	II, 2: <hi>sicut lilium inter spinas, sic amica mea inter filias</hi>, ubi dicit Glossa: <hi>non fuit bonus, qui malos tolerare non potuit</hi>.
	Deinde, cum dicit <hi>expurgate vetus fermentum</hi>, ostendit quid de caetero sit faciendum.
	Et primo ponit documentum; secundo rationem assignat, ibi <hi>Pascha nostrum</hi>, et cetera.
	Dicit ergo primo <hi>quia modicum fermentum totam massam corrumpit</hi>, ideo <hi>expurgate vetus fermentum</hi>, id est, expurgate vos, abiiciendo a vobis vetus fermentum, id est fornicarium, qui peccando rediit in vetustatem corruptionis antiquae, secundum illud Baruch III, 11: <hi>inveterasti in terra aliena, coinquinatus es cum mortuis</hi>.
	Quod quidem dicit, quia per separationem unius peccatoris tota societas expurgatur.
	Unde et, egresso Iuda, dominus dixit Io.
	XIII, 31: <hi>nunc clarificatus est filius hominis</hi>.
	Potest etiam per vetus fermentum intelligi antiquus error, secundum illud Is.
	XXVI, 3: <hi>vetus error abiit</hi>, vel etiam corruptio originalis peccati, secundum illud Rom.
	VI, 6: <hi>vetus homo noster simul crucifixus est</hi>, vel etiam quodcumque peccatum actuale, secundum illud Col.
	III, 9: <hi>expoliantes vos veterem hominem cum actibus suis</hi>: horum enim admonitione homo expurgatur.
	Ponit autem consequenter purgationis effectum, dicens <hi>ut sitis nova conspersio</hi>.
	Dicitur autem conspersio commixtio aquae et farinae novae, antequam admisceatur fermentum.
	Remoto ergo fermento a fidelibus, id est peccatore, vel peccato, remanent sicut nova conspersio, id est, in puritate suae novitatis, secundum illud Ps.
	CII, 5: <hi>renovabitur ut aquilae iuventus tua</hi>; Eph.
	IV, v. 23: <hi>renovamini spiritu mentis vestrae</hi>.
	Deinde ponit modum debitum expurgationis cum dicit <hi>sicut estis azymi</hi>, id est, sine fermento peccati.
	Dicitur enim ab a, quod est sine, et zyma, quod est fermentum.
	Unde dominus Matth.
	XVI, 6 dicit discipulis <hi>cavete a fermento Pharisaeorum et Sadducaeorum</hi>.
	Deinde, cum dicit <hi>etenim Pascha nostrum</hi>, assignat rationem eius quod dixerat, scilicet quare fideles debent esse azymi, quae quidem ratio sumitur ex mysterio passionis Christi.
	Unde primo proponit ipsum mysterium; secundo concludit propositum, ibi <hi>itaque epulemur</hi>, et cetera.
	Circa primum considerandum est quod inter caetera sacramenta legalia celeberrimum erat agnus paschalis, qui, ut praecipitur Ex.
	XII, 1 ss., immolabatur ab universa multitudine filiorum Israel in memoriam illius beneficii, quo Angelus percutiens primogenita Aegypti pertransivit domos Iudaeorum, quorum fores linitae essent sanguine agni.
	Unde nomen Paschae sumitur, secundum quod ibi dicitur <hi>est enim phase, id est, transitus domini</hi>, et ultimo virtute huius beneficii transivit populus mare rubrum, ut dicitur Ex.
	XIV, 15 ss.
	Ille enim agnus figura fuit Christi innocentis, de quo dicitur Io.
	I, 29: <hi>ecce agnus Dei</hi>.
	Sicut ergo ille agnus figuralis immolabatur a filiis Israel, ut populus Dei liberaretur ab Angelo percutiente, et ut transirent mare rubrum, liberati de servitute Aegypti, ita Christus est occisus a filiis Israel, per cuius sanguinem populus Dei liberatur a Diaboli impugnatione et servitute peccati per Baptismum quasi per mare rubrum.
	Ille autem agnus figuralis Pascha Iudaeorum dicebatur, quia in signum transitus immolabatur.
	Unde dicitur Matth.
	XXVI, 17: <hi>ubi vis paremus tibi comedere Pascha?</hi> Id est, agnum paschalem.
	Dicit ergo apostolus: ideo debetis esse azymi, <hi>etenim</hi>, id est, quia, sicut figurale Pascha veteris populi est agnus immolatus, ita <hi>Pascha nostrum</hi>, id est, novi populi, <hi>est Christus immolatus</hi>, cuius etiam immolationi convenit nomen Paschae, tum significatione linguae Hebreae, quod significat transitum, Ex.
	XII, 11: <hi>est enim phase, id est, transitus</hi>, tum significatione linguae Graecae, prout nomen Paschae significat passionem.
	Christus enim per passionem, qua fuit immolatus, transivit ex hoc mundo ad patrem, ut dicitur Io.
	XIII, 1.
	Deinde, cum dicit <hi>itaque epulemur</hi>, concludit propositum.
	Ad cuius evidentiam considerandum est, quod, sicut legitur Ex.
	XII, 8, agnus paschalis post immolationem manducabatur cum azymis panibus.
	Sicut ergo agnus figuralis fuit figura nostri Paschae immolati, ita figuralis observantia paschalis debet conformari observantiae novi Paschae.
	Ergo quia Christus immolatus est Pascha nostrum, <hi>itaque epulemur</hi>, scilicet manducantes Christum, non solum sacramentaliter, secundum illud Io.
	VI, v. 54: <hi>nisi manducaveritis carnem filii hominis, et biberitis eius sanguinem, non habebitis vitam in vobis</hi>, sed spiritualiter fruendo sapientia eius, secundum illud Eccli.
	XXIV, v. 29: <hi>qui edunt me, adhuc esurient, et qui bibunt me, adhuc sitient</hi>, et sic cum gaudio spirituali, secundum illud Ps.
	XLI, 5: <hi>in voce exultationis et confessionis, sonus epulantis</hi>.
	Deinde determinat modum epulandi secundum conformitatem veritatis ad figuram, dicens <hi>non in fermento veteri, neque in fermento malitiae, et nequitiae</hi>.
	Mandabatur enim Ex.
	XII, 15, quod omne fermentum non inveniretur in domibus manducantium agnum paschalem.
	Fermentum autem habet et vetustatem et corruptionem.
	Unde per remotionem fermenti, primo quidem potest intelligi amotio observantiae praeceptorum veteris legis, quae per passionem Christi est mortificata, secundum illud Lev. c.
	XXVI, 10: <hi>vetera, novis supervenientibus, proiicietis</hi>.
	Secundo, per remotionem fermenti potest intelligi remotio corruptionis peccati, sicut supra dictum est, quod <hi>modicum fermentum totam corrumpit massam</hi>.
	Et quantum ad hoc subdit <hi>neque in fermento malitiae et nequitiae</hi>, ut malitia referatur ad perversitatem operis, secundum illud Iac.
	I, v. 21: <hi>abiicientes omnem immunditiam et abundantiam malitiae</hi>.
	Per nequitiam vero intelligitur fraudulenta machinatio.
	Prov.
	XXVI, v. 25: <hi>quando sumpserit vocem suam, non credideris ei, quoniam septem nequitiae sunt in corde eius</hi>.
	Vel secundum Glossam cum dicit <hi>non in fermento veteri</hi>, removet vetustatem peccati in communi.
	Quod autem subdit <hi>neque in fermento malitiae et nequitiae</hi>, explicat peccatum per partes; ut malitia dicatur peccatum quod committitur in seipsum, nequitia peccatum quod committitur in alium.
	Excluso ergo modo indebito epulandi, determinat modum convenientem, subdens <hi>sed in azymis sinceritatis et veritatis</hi>, id est, sinceritate et veritate, quae significantur per azyma.
	Ponitur autem sinceritas contra corruptionem peccati, quod significavit, cum dixit <hi>non in fermento malitiae et nequitiae</hi>.
	Nam sincerum dicitur quod est sine corruptione.
	Unde II Cor.
	II, 17 dicitur: <hi>non sumus sicut plurimi adulterantes verbum Dei, sed ex sinceritate in Christo loquimur</hi>.
	Veritas vero ponitur contra figuras veteris legis, sicut Io.
	I, v. 17 dicitur <hi>veritas et gratia per Iesum Christum facta est</hi>, quia scilicet verum Pascha cum veritate et non cum figuris celebrare debemus.
	Unde secundum Glossam per sinceritatem intelligitur innocentia a vitiis, seu novitas vitae: per veritatem autem iustitia bonorum operum, vel rectitudo, quae fraudem excludit.</p>
</div2>
<div2 n="3"><head>Lectio 3</head>
<p><A NAME="86249"/>Induxerat supra apostolus Corinthios ad hoc, quod a seipsis peccatorem separarent, quod quidem praetermiserant propter falsum intellectum cuiusdam verbi, quod continebatur in epistola quadam, quam eis prius miserat.
	Et ideo pravum sensum, quem ex verbis conceperant, nunc excludit.
	Unde circa hoc tria facit.
	Primo resumit verbum prioris epistolae; secundo excludit falsum intellectum, ibi: <hi>non utique fornicariis</hi>; tertio exponit verum intellectum, ibi: <hi>nunc autem scripsi vobis</hi>.
	Dicit ergo primo: dixi <hi>vobis in epistola</hi> quadam alia, quae in canone non habetur, <hi>ne commisceamini fornicariis</hi>, id est, non habeatis cum eis societatem, vel communionem, secundum illud Prov.
	I, 15: <hi>fili mi, ne ambules cum eis, prohibe pedem tuum a semitis eorum</hi>; Eccli.
	IX, 6: <hi>non des fornicariis animam tuam in ullo</hi>.
	Deinde, cum dicit <hi>non utique fornicariis</hi>, excludit falsum intellectum praedicti verbi.
	Et primo proponit quod intendit; secundo concludit propositum, ibi <hi>alioquin debueratis</hi>, et cetera.
	Circa primum considerandum est, quod in praedicto verbo apostoli dupliciter falsum intellectum conceperant Corinthii.
	Primo quantum ad hoc, quod intelligebant illud esse dictum de fornicariis infidelibus.
	Sed illud excludit apostolus, dicens <hi>non utique</hi> intendo dicere quod non commisceamini <hi>fornicariis huius mundi</hi>.
	Vocat autem infideles nomine mundi, secundum quod dicitur Io.
	I, 10: <hi>mundus eum non cognovit</hi>; supra c.
	I, 21: <hi>non cognovit mundus per sapientiam Deum</hi>.
	Secundo conceperant falsum intellectum quantum ad hoc, quod putabant prohibuisse apostolum solum de fornicariis, non autem de aliis peccatoribus.
	Et ideo ad hoc excludendum subdit <hi>aut avaris</hi>, qui scilicet iniuste detinent aliena.
	Eph.
	V, 5: <hi>avaritia, quae est idolorum servitus, non habet haereditatem in regno Christi et Dei.
	Aut rapacibus</hi>, qui scilicet violenter diripiunt aliena.
	Infra eodem: <hi>neque rapaces regnum Dei possidebunt.
	Aut idolis servientibus</hi>, contra quos dicitur Sap.
	XIV, 27: <hi>nefandorum enim idolorum cultura omnis malitiae causa est, initium et finis</hi>.
	Et est sensus: non solum vobis prohibui societatem fornicatorum, sed etiam omnium aliorum peccatorum.
	Et est advertendum, quod per fornicationem quis peccat contra seipsum, per avaritiam autem et rapacitatem contra proximum, per idolorum autem culturam contra Deum; et in his, quae ponit, omne peccati genus intelligitur.
	Deinde cum dicit <hi>alioquin</hi>, etc., assignat rationem propositi, dicens <hi>alioquin</hi>, si scilicet sit intelligendum verbum praedictum de fornicariis huius mundi, <hi>debueratis de hoc mundo exisse</hi>, quia scilicet totus mundus talibus plenus est.
	Unde non possetis tales fornicarios vitare, nisi de hoc mundo exeundo.
	Dicitur enim I Io.
	V, 19: <hi>totus mundus in maligno positus est</hi>.
	Vel aliter: debueratis de hoc mundo exisse, quasi dicat: a tempore conversionis vestrae debueratis ab infidelibus mundi separari.
	Unde non oportet vos super hoc moneri; dicitur enim Io.
	XV, 16: <hi>ego elegi vos de mundo</hi>.
	Vel aliter: debueratis de hoc mundo exisse, scilicet per mortem.
	Melius est enim hominibus mori, quam peccatoribus in peccatis consentire.
	Unde dicitur infra IX, 15: <hi>melius est enim mihi mori, quam ut gloriam meam quis evacuet</hi>.
	Deinde, cum dicit <hi>nunc autem scripsi vobis</hi>, exponit eis verum intellectum et primo proponit quod intendit; secundo rationem assignat, ibi: <hi>quid enim mihi est?</hi>; Tertio infert conclusionem intentam, ibi <hi>auferte malum</hi>, et cetera.
	Dicit ergo primo: <hi>nunc autem</hi> sic expono, quod olim <hi>scripsi vobis: non commisceamini</hi>, scilicet fornicariis et aliis peccatoribus. <hi>Si is qui</hi>, inter vos, <hi>frater nominatur</hi>, eo modo quo dominus dicit, Matth. c.
	XXIII, 8: <hi>omnes vos fratres estis</hi>.
	Non tamen dicit: si is qui frater est, sed: <hi>si is, qui frater nominatur</hi>, quia per peccatum mortale aliquis a charitate recedit, quae est spiritualis fraternitatis causa.
	Unde Hebr. ult. dicitur <hi>charitas fraternitatis maneat in vobis</hi>.
	Nominatur ergo frater propter fidei veritatem, non autem est vere frater, propter charitatis defectum, qui est ex peccato.
	Unde subditur <hi>aut fornicator, aut avarus, aut idolis serviens, aut maledicus, aut rapax, aut ebriosus, cum huiusmodi nec cibum sumere</hi>, scilicet debetis, secundum illud Io.
	II Canon.: <hi>si quis venit ad vos, et hanc doctrinam non affert, nolite eum recipere in domo vestra, nec ave dixeritis ei</hi>; quasi dicat: per hoc quod dixi non debere vos misceri peccatoribus, intellexi de fidelibus qui nominantur fratres, et sunt inter vos.
	Non autem per hoc intelligendum est, sicut dicit Augustinus in libro contra Parmenianum, et habetur in Glossa hic, quod aliquis extraordinario iudicio debeat a communione aliorum separari, quia frequenter posset errare, sed potius hoc debet fieri secundum ordinem Ecclesiae, quando aliquis a communione repellitur, ut convictus, vel sponte confessus.
	Et ideo signanter dicit <hi>si is qui nominatur</hi>, ut eam nominationem intelligamus, quae fit per sententiam Ecclesiae ordine iudiciario contra aliquem prolatam.
	Illi autem qui sic a communione pelluntur, sunt vitandi quantum ad mensam, sicut hic dicitur, et quantum ad salutationem, ut dicitur in praedicta auctoritate Ioannis, et ulterius quantum ad sacram communionem.
	Unde in versu dicitur: <hi>os, orare, vale, communio, mensa negatur</hi>, scilicet excommunicato.
	Sed notandum quod apostolus supra non numeravit nisi peccata mortalia, in signum, quod pro solo peccato mortali debet aliquis excommunicari.
	Et de aliis quidem quae ponit manifestum est; sed de ebrietate potest esse dubium, quae non semper videtur esse peccatum mortale.
	Dicit enim Augustinus in sermone de Purgatorio, quod ebrietas, nisi sit frequens, non est peccatum mortale.
	Quod credo ideo esse, quia ebrietas ex suo genere est peccatum mortale.
	Quod enim aliquis propter delectationem vini velit perdere usum rationis, exponens se periculo multa alia peccata perpetrandi, videtur esse contrarius charitati.
	Contingit tamen per accidens ebrietatem non esse peccatum mortale propter ignorantiam vini fortitudinis, vel debilitatis proprii capitis, quae tamen excusatio tollitur per frequentem experientiam: et ideo apostolus signanter non dicit ebrius sed <hi>ebriosus</hi>.
	Addit autem duo peccata his quae supra posuerat, scilicet ebriosum et maledicum.
	Refertur autem ebrietas ad genus peccati quod committitur contra seipsum, sub quo continetur non solum luxuria, sed etiam gula; maledicus autem refertur ad genus peccati quod committitur contra proximum, cui nocet aliquis non solum facto, sed etiam verbo, mala imprecando, vel male diffamando: quod pertinet ad detractionem, vel mala in faciem dicendo: quod pertinet ad contumeliam, et hoc totum pertinet ad rationem maledici, ut supra dictum est.
	Deinde, cum dicit <hi>quid enim mihi est</hi>, etc., assignat rationem eius quod dixerat.
	Et circa hoc tria facit.
	Primo assignat rationem, dicens: dixi hoc esse intelligendum de fratribus, et non de infidelibus. <hi>Quid enim mihi est</hi>, id est, quid ad me pertinet, <hi>iudicare</hi>, id est, sententiam condemnationis ferre, <hi>de his qui foris sunt?</hi> Id est, de infidelibus, qui sunt omnino extra Ecclesiam? Praelati enim Ecclesiarum accipiunt spiritualem potestatem super eos tantum, qui se fidei subdiderunt, secundum illud II Cor.
	X, 6: <hi>in promptu habentes ulcisci omnem inobedientiam, cum impleta fuerit vestra obedientia</hi>.
	Indirecte tamen praelati Ecclesiarum habent potestatem super eos qui foris sunt, inquantum propter eorum culpam prohibent fideles, ne illis communicent.
	Secundo adhibet similitudinem, dicens <hi>nonne de his qui intus sunt vos iudicatis?</hi> Quasi dicat: eadem auctoritate vos iudicatis, qua et ego.
	Unde nec vos non iudicatis nisi de vestris, ita et ego.
	Dicitur Eccli.
	X, 1: <hi>iudex sapiens iudicabit populum suum</hi>.
	Tertio respondet tacitae dubitationi.
	Posset enim videri, quod infideles essent meliores, qui propter peccata praedicta non condemnantur; sed hoc excludit, dicens: ideo nihil mihi de his qui foris sunt iudicare, <hi>nam eos qui foris sunt</hi>, id est, infideles, <hi>iudicabit Deus</hi>, scilicet iudicio condemnationis, non examinationis; quia, ut Gregorius dicit in moralibus, infideles damnabuntur sine iudicio discussionis et examinationis.
	Et quantum ad hoc dicitur Io.
	III, 18: <hi>qui non credit, iam iudicatus est</hi>, id est, manifestam in se habet causam condemnationis, et hoc gravius reservatur Dei iudicio, secundum illud Hebr.
	X, 31: <hi>horrendum est incidere in manus Dei viventis</hi>.
	Deinde, cum dicit <hi>auferte malum</hi>, etc., infert conclusionem principaliter intentam, dicens: ex quo hoc quod dixi <hi>non commisceamini fornicariis</hi>, intelligendum est de fidelibus, non de his qui foris sunt.
	Ergo <hi>auferte malum</hi>, scilicet hominem, <hi>ex vobis ipsis</hi>, id est, de vestra societate eiicite, secundum illud Deut.
	XIII, 5: <hi>auferes malum de medio tui</hi>.
	Est ergo considerandum ex praemissis apostoli verbis, quod non prohibemur communicare infidelibus, qui numquam fidem receperunt propter eorum poenam.
	Est tamen hoc cavendum aliquibus, scilicet infirmis, propter eorum cautelam, ne seducantur.
	Illi vero qui sunt firmi in fide, possunt eis licite communicare, et dare operam conversioni eorum, ut dicitur infra X, 27: <hi>si quis infidelium vocat vos ad caenam et vultis ire, omne quod appositum fuerit manducate</hi>.
	Infidelibus autem qui aliquando fideles fuerunt, vel sacramentum fidei receperunt, sicut haereticis et apostatantibus a fide, subtrahitur omnino communio fidelium, et hoc in eorum poenam, sicut et caeteris peccatoribus qui adhuc subduntur potestati Ecclesiae.</p>
</div2></div1>
<div1 n="6"><head>Caput 6</head>
<div2 n="1"><head>Lectio 1</head>
<p><A NAME="86250"/>Supra apostolus reprehenderat Corinthios de negligentia iudicii, hic reprehendit in eis quaedam alia peccata circa iudicia.
	Et primo quantum ad iudices eorum coram quibus litigabant; secundo quantum ad ipsa iudicia, ibi <hi>iam quidem omnino</hi>.
	Circa primum tria facit.
	Primo arguit eos de inordinatione; secundo rationem reprehensionis assignat, ibi <hi>an nescitis</hi>; tertio remedium adhibet, ibi <hi>saecularia igitur iudicia</hi>.
	Dicit ergo primo: ita negligitis in iudicando vestros, sed tamen praesumptuosi estis subire infidelium iudicia, et hoc est quod dicit <hi>audet</hi>, id est, praesumit, <hi>aliquis vestrum habens negotium</hi>, scilicet saeculare, <hi>adversus alium, iudicari apud iniquos</hi>, id est, subire iudicium infidelium, <hi>et non apud sanctos</hi>, id est, apud fideles, qui sunt sacramentis fidei sanctificati.
	Hoc enim est inordinatum multipliciter.
	Primo quidem, quia per hoc derogatur auctoritati fidelium; secundo, quia derogatur dignitati fidelium quantum ad hoc quod infidelium iudicia subeunt; tertio quia per hoc datur occasio infidelibus iudicibus contemnendi fideles, quos dissentire vident; quarto, quia per hoc datur occasio infidelibus iudicibus calumniandi et opprimendi fideles, quos odio habent propter fidem et ritus diversitatem.
	Et ideo dicitur Deut.
	I, v. 15 s.: <hi>tuli de tribubus vestris viros sapientes et nobiles, praecepique eis, dicens: audite illos, et quod iustum est iudicate</hi>.
	Et eod.
	XVII, 15: <hi>non poteris alterius gentis facere regem, qui non sit frater tuus</hi>.
	Sed videtur esse contra id quod dicitur I Petr.
	II, 13: <hi>subditi estote omni humanae creaturae propter Deum, sive regi tamquam praecellenti, sive ducibus tamquam ab eo missis</hi>: pertinet enim ad auctoritatem principis iudicare de subditis.
	Est ergo contra ius divinum prohibere quod eius iudicio non stetur, si sit infidelis.
	Sed dicendum quod apostolus non prohibet, quin fideles, sub infidelibus principibus constituti, eorum iudicio compareant, si vocentur, hoc enim esset contra subiectionem, quae debetur principibus; sed prohibet quod fideles non eligant voluntarie infidelium iudicium.
	Deinde cum dicit <hi>an nescitis</hi>, etc., assignat rationem contra id, quod illi faciebant, sumptam ex hoc, quod derogabant auctoritati sanctorum.
	Et primo quantum ad auctoritatem quam habent super res mundanas; secundo quantum ad auctoritatem quam habent ad res supermundanas, id est, super Angelos, ibi <hi>an nescitis, quoniam Angelos iudicabimus?</hi> Dicit ergo primo: inordinatum est iudicium apud infideles, quia fideles habent auctoritatem iudicandi, <hi>an nescitis, quia sancti de hoc mundo iudicabunt</hi>, id est, de hominibus mundanis huius mundi? Quod quidem impletur tripliciter.
	Primo quidem secundum comparationem, scilicet secundum quod non solum boni iudicabunt malos, et sancti mundanos; sed etiam secundum quod boni iudicabuntur a melioribus, et mali iudicabunt peiores, secundum illud Matth. c.
	XII, 41: <hi>viri Ninivitae surgent in iudicio cum generatione ista, et condemnabunt eam</hi>.
	Secundo iudicabunt approbando sententiam iudicis, scilicet Christi, et hoc erit proprie iustorum, secundum illud Ps.: <hi>laetabitur iustus cum viderit vindictam</hi>.
	Unde Sap.
	III, 8 dicitur: <hi>iudicabunt sancti nationes</hi>.
	Tertio modo per sententiae prolationem.
	Et hoc erit apostolorum et similium, qui contemptis rebus mundi, solis spiritualibus inhaeserunt.
	Spiritualis enim iudicat omnia, ut dictum est supra II, 15.
	Unde et Matth. c.
	XIX, 28 dicitur: <hi>vos qui secuti estis me, sedebitis super sedes, iudicantes duodecim tribus Israel</hi>.
	Et in Ps.
	CXLIX, 6 s. dicitur: <hi>gladii ancipites in manibus eorum, ad faciendam vindictam in nationibus</hi>.
	Intelligitur autem ista prolatio sententiae non vocalis, sed spiritualis, inquantum per superiores sanctos inferiores vel etiam peccatores spirituali quadam illuminatione illuminabuntur, quales poenae, et qualia praemia eis debeantur: sicut etiam nunc homines illuminantur ab Angelis, vel etiam inferiores Angeli a superioribus.
	Secundo ex hoc, quod dictum est, argumentatur ad propositum, dicens <hi>et si in vobis</hi>, id est, per vos, <hi>iudicabitur mundus</hi>, id est, mundani homines, numquid <hi>indigni estis, qui iudicetis de minimis</hi>, scilicet de negotiis saecularibus, Lc.
	XVI, 10: <hi>qui in modico iniquus est, et in maiori iniquus erit</hi>.
	Deinde cum dicit <hi>nescitis</hi>, etc., argumentatur ad idem ex auctoritate sanctorum super Angelos.
	Et primo ponit eam, dicens <hi>an nescitis, quoniam</hi> nos, scilicet fideles Christi, <hi>iudicabimus Angelos?</hi> Quod quidem potest intelligi de malis Angelis, qui condemnabuntur a sanctis, quorum virtute sunt victi.
	Unde dominus, Lc.
	X, 19, dicit: <hi>ecce dedi vobis potestatem calcandi super serpentes, et super omnem virtutem inimici</hi>.
	Et in Ps.
	XC, 13: <hi>super aspidem et basiliscum ambulabis</hi>.
	Potest etiam hoc intelligi de bonis Angelis, quorum plurimi in comparatione quadam invenientur Paulo et similibus sibi inferiores.
	Unde signanter non dicit: iudicabitis, sed <hi>iudicabimus</hi>.
	Quamvis etiam dici possit, quod ex consequenti, si sancti iudicabunt homines bonos et malos, erit iudicium de bonis Angelis, quorum accidentale praemium augetur ex praemio sanctorum per Angelos illuminatorum, et etiam de malis Angelis, quorum poena augetur ex poena hominum per eos seductorum.
	Secundo argumentatur ad propositum, dicens <hi>quanto magis saecularia</hi>, scilicet iudicia, idonei erimus iudicare: qui enim est idoneus ad maiora, multo magis est idoneus ad minora.
	Unde et dominus, cui commiserat quinque talenta, postmodum commisit unum, ut habetur Matth.
	XXV, 28.
	Deinde cum dicit <hi>saecularia igitur iudicia</hi>, adhibet remedium contra culpam eorum.
	Et primo ponit remedium; secundo exponit, ibi <hi>ad verecundiam vestram dico</hi>.
	Dicit ergo primo: ergo ex quo sancti de hoc mundo iudicabunt, si habueritis inter vos saecularia iudicia, quae tamen habere non debetis, illos qui sunt contemptibiles in Ecclesia constituite ad iudicandum, potius scilicet quam iudicemini apud infideles.
	Unde et in Ps.
	CXL, 5 dicitur: <hi>corripiet me iustus in misericordia, et increpabit me, oleum autem peccatoris non impinguet caput meum</hi>.
	Et Eccle.
	IX, 4 dicitur: <hi>melius est canis vivus leone mortuo</hi>.
	Deinde cum dicit <hi>ad verecundiam vestram dico</hi>, exponit quo sensu praedicta dixit.
	Posset enim aliquis credere, quod ad litteram essent eligendi contemptibiliores ad iudicandum; sed hoc excludit, dicens <hi>ad verecundiam vestram dico</hi>.
	Quasi dicat: non hoc dixi ut ita fiat, sed ut vos faciam verecundari, illa scilicet confusione, quae adducit gratiam et gloriam, ut dicitur Eccli.
	IV, 25.
	Contemptibiles enim in Ecclesia essent eligendi ad iudicandum, si non invenirentur inter vos sapientes, quod esset vobis verecundum.
	Unde subdit <hi>sic non est inter vos sapiens quisquam, qui possit iudicare inter fratrem et fratrem, sed frater cum fratre in iudicio contendit, et hoc apud infideles?</hi> Potius autem quam hoc faceretis, deberetis constituere contemptibiles, qui sunt in Ecclesia, ad iudicandum et supplendum defectum sapientum, qui tamen non est apud vos, secundum illud quod supra primo, dixerat: <hi>divites facti estis in illo, in omni verbo et in omni scientia</hi>.
	Vel aliter ab illo loco <hi>saecularia</hi>, et cetera.
	Dixerat enim, quod sancti idonei sunt ad iudicandum saecularia, et ideo vult ostendere per quos iudicia saecularia debeant exerceri, scilicet per contemptibiles qui sunt in Ecclesia.
	Vocat autem contemptibiles illos, qui sunt sapientes in rebus mundanis, per comparationem ad illos, qui sunt sapientes in rebus divinis, quibus est reverentia exhibenda, qui in rebus temporalibus non occupantur, ut solis spiritualibus vacent.
	Et hoc est quod subditur <hi>ad verecundiam vestram dico</hi>; secundum aliam litteram: <hi>ad reverentiam vestram</hi>.
	Unde et apostoli dixerunt Act. c.
	VI, 2: <hi>non est aequum relinquere nos verbum Dei, et ministrare mensis</hi>.
	Postmodum autem redit ad id quod supra reprehenderat, scilicet quod Corinthii sub infidelibus iudicibus litigabant, dicens <hi>sic non est inter vos sapiens quisquam</hi>, scilicet in rebus temporalibus, quem supra contemptibilem dixit.
	Unde alia non mutantur a prima expositione, quae tamen videtur esse magis litteralis.</p>
</div2>
<div2 n="2"><head>Lectio 2</head>
<p><A NAME="86251"/>Postquam apostolus reprehendit Corinthios de hoc quod coram infidelibus iudicibus litigabant, hic reprehendit eos quantum ad ipsa iudicia.
	Et circa hoc duo facit.
	Primo ponit in quo peccabant circa iudicia; secundo manifestat quod dixerat, ibi <hi>an nescitis</hi>, et cetera.
	Circa primum duo facit.
	Primo reprehendit in eis circa iudicia id quod est licitum, sed non expediens; secundo id quod est penitus illicitum, ibi <hi>sed et vos</hi>, et cetera.
	Circa primum duo facit: primo ponit reprehensionem; secundo removet excusationem, ibi <hi>quare non magis</hi>, et cetera.
	Dicit ergo primo: dictum est, quod frater cum fratre in iudicio contendit, quod non solum malum est quod apud infideles contenditis, sed <hi>iam quidem</hi>, post conversionem vestram, <hi>omnino delictum est in vobis</hi>, id est, ad delictum vobis reputatur, <hi>quod iudicia habetis inter vos</hi>, inter quos scilicet debet esse pax: quia, ut dicitur II Tim.
	II, 24, <hi>servum domini non oportet litigare, sed mansuetum esse ad omnes</hi>.
	Apparet autem ex hoc, ut dicit hic Glossa Augustini, quod <hi>peccatum est iudicium habere contra aliquem</hi>, sed hoc videtur esse falsum: quia si peccatum est iudicium habere, videtur sequi quod etiam peccatum sit iudices constituere, cum hoc sit occasionem dare iudicium habentibus, cum tamen dicatur Deut.
	I, 16: <hi>audite illos, et quod iustum est iudicate</hi>, et postea subditur, <hi>quia Dei iudicium est</hi>.
	Solvitur enim in Glossa quod infirmis permittitur in iudicio sua repetere, non autem perfectis: quibus licet sua repetere, sed non in iudicio.
	Est autem sciendum hic, quod aliquid est perfectis illicitum, aliquid autem omnibus.
	Perfecti quidem proprium non habent, secundum illud Matth.
	XIX, 21: <hi>si vis perfectus esse, vade et vende omnia quae habes, et da pauperibus, et veni, sequere me</hi>; et ideo non licet eis in iudicio repetere quasi propria, cum eis non liceat habere proprium, licet tamen eis in iudicio repetere ea quae sunt communia.
	Non enim hoc faciendo peccant, sed magis merentur.
	Est enim opus charitatis defendere vel recuperare res pauperum, secundum illud Ps.
	LXXXI, 4: <hi>eripite pauperem, et egenum de manu peccatoris liberate</hi>.
	Sed iudicium adversus aliquem est illicitum omnibus quantum ad tria.
	Primo quidem quantum ad causam ex qua aliquis iudicium habet, puta ex cupiditate et avaritia.
	Unde, Lc.
	XII, 13, cum quidam de turba domino dixisset: <hi>dic fratri meo ut dividat mecum haereditatem</hi>, dominus dixit: <hi>quis me constituit iudicem ad dividendum inter vos?</hi> Postea subdit: <hi>videte et cavete ab omni avaritia</hi>.
	Secundo quantum ad modum iudicii, quia scilicet cum contentione et detrimento pacis iudicium prosequuntur; ut enim dicitur Iac. c.
	III, 16, <hi>ubi zelus et contentio, ibi inconstantia et omne opus pravum</hi>.
	Et hoc videtur apostolus in eis reprehendere, ut patet ex hoc quod supra dixit: <hi>frater cum fratre in iudicio contendit</hi>.
	Tertio ex perversitate iudicii, puta cum aliquis iniuste et fraudulenter in iudicio procedit, secundum illud Is.
	X, 2: <hi>ut opprimerent pauperem, et vim facerent causae humilium populi mei</hi>.
	Et hoc etiam apostolus in eis reprehendit, ut patet per id quod subdit: <hi>sed vos iniuriam facitis</hi>.
	Quarto propter scandalum quod sequitur.
	Unde et dominus mandat, Matth.
	V, 40: <hi>qui vult tecum in iudicio contendere, et tunicam tuam tollere, dimitte ei et pallium</hi>.
	Ex charitate vero, sua in iudicio repetere licitum est.
	Unde Gregorius dicit in moralibus: <hi>cum curam rerum nobis necessitas imponit, quidam dum ea repetunt, solummodo sunt tolerandi: quidam vero servata charitate sunt prohibendi, scilicet ne rapientes non sua, semetipsos perdant</hi>.
	Deinde cum dicit <hi>quare non magis</hi>, etc., tollit excusationem.
	Possent enim dicere: necessitas nos inducit ad iudicia habenda, ut scilicet resistamus iniuriis et fraudibus aliorum; sed hoc excludit, subdens, quantum ad primum, <hi>quare non magis iniuriam</hi>, scilicet manifestam, <hi>accipitis</hi>, scilicet patienter sustinendo, secundum illud quod dominus dicit, Matth.
	V, 39: <hi>si quis te percusserit in maxillam, praebe ei et alteram</hi>.
	Quantum vero ad secundum subdit <hi>quare non magis fraudem patimini</hi>, id est, dolosam seductionem, secundum illud Matth.
	V, 41: <hi>si quis te angariaverit mille passus, vade cum illo et alia duo</hi>.
	Sed, sicut Augustinus dicit in libro de sermone domini in monte, haec praecepta domini non sunt semper observanda in executione operis, sed semper sunt habenda in praeparatione animi, ut scilicet simus parati hoc facere vel sustinere potius, quam aliquid agere contra charitatem fraternam.
	Deinde cum dicit <hi>sed vos</hi>, etc., reprehendit in eis id quod est omnino illicitum.
	Et primo arguit in eis manifestam iniustitiam, cum dicit <hi>sed vos iniuriam facitis</hi>, scilicet manifeste loquendo contra iustitiam aliorum, vel in iudicio, vel extra iudicium.
	Eccli.
	IX, 17: <hi>non placeat tibi iniuria iniustorum</hi>.
	Secundo dolosam deceptionem, cum subdit <hi>et fraudatis</hi>, Prov.
	XII, 5: <hi>consilia impiorum fraudulenta</hi>.
	Tertio aggravat utrumque, cum subdit <hi>et hoc fratribus</hi>, id est, fidelibus, ad quos debemus bonum maxime operari, secundum illud Gal. ult.: <hi>dum tempus habemus, operemur bonum ad omnes; maxime autem ad domesticos fidei</hi>.
	Et ideo contra quosdam dicitur Ier.
	IX, 4: <hi>omnis frater supplantans, supplantabit, et omnis amicus fraudulenter incedet</hi>.
	Deinde, cum dicit <hi>an nescitis</hi>, etc., manifestat quod dixerat.
	Et primo, quantum ad id quod est omnino illicitum; secundo, quantum ad id quod est licitum, sed non expediens, ibi <hi>omnia mihi licent</hi>.
	Circa primum duo facit.
	Primo movet quaestionem; secundo determinat eam, ibi <hi>nolite errare</hi>, et cetera.
	Dicit ergo primo: dixi quod vos iniuriam facitis, et defraudatis, quod est iniquitatem committere, sed <hi>an nescitis quod iniqui regnum Dei non possidebunt?</hi> Quasi dicat: videmini haec nescire, dum ab iniquitate non receditis, cum tamen in Ps.
	VI, 9 et Matth.
	VII, 23 dicatur: <hi>discedite a me, omnes qui operamini iniquitatem</hi>.
	Deinde, cum dicit <hi>nolite errare</hi>, etc., determinat veritatem.
	Et primo ostendit periculum quod imminet iniquis; secundo ostendit quomodo ipsi hoc periculum evaserunt, ut timeant iterum in ipsum incidere, ibi <hi>et hoc quidem aliquando fuistis</hi>, et cetera.
	Dicit ergo primo: <hi>nolite errare</hi>, quod signanter dicit, quia circa impunitatem peccatorum aliqui multipliciter errabant, secundum illud Sap.
	II, 21: <hi>et cogitaverunt, et erraverunt</hi>.
	Quidam enim philosophi erraverunt credentes Deum non habere curam rerum humanarum, secundum illud Soph.
	I, 12: <hi>non faciet dominus bene, et non faciet dominus male</hi>.
	Quidam vero credentes solam fidem sufficientem esse ad salutem, secundum illud Io.
	XI, 26: <hi>qui credit in me, non morietur in aeternum</hi>.
	Quidam vero credentes per sola Christi sacramenta salvari, propter id quod dicitur Mc. ult.: <hi>qui crediderit et baptizatus fuerit, salvus erit</hi>, et Io. c.
	VI, 55: <hi>qui manducat meam carnem, et bibit meum sanguinem, habet vitam aeternam</hi>.
	Quidam vero propter sola opera misericordiae se impune peccare arbitrantur, propter illud quod dicitur Lc.
	XI, 41: <hi>date eleemosynam, et ecce omnia munda sunt vobis</hi>.
	Nec intelligunt quod haec omnia sine charitate non prosunt, secundum illud quod dicitur infra XIII, 2 s.: <hi>si habuero omnem fidem, et distribuero in cibos pauperum omnes facultates meas, charitatem autem non habuero, nihil mihi prodest</hi>.
	Et ideo subdit quod peccata contraria charitati a regno Dei excludunt, in quod sola charitas introducit, dicens <hi>neque fornicarii, neque idolis servientes, neque adulteri</hi> (de quibus dicitur Hebr. ult.: <hi>fornicatores et adulteros iudicabit Deus), neque molles</hi>, id est, mares muliebria patientes, <hi>neque masculorum concubitores</hi>, quantum ad agentes in illo vitio, de quibus dicitur Gen.
	XIII, 13: <hi>homines Sodomitae pessimi erant et peccatores coram domino nimis, neque avari, neque fures</hi> (de quibus dicitur Zach.
	V, 3: <hi>omnis fur, sicut scriptum est, iudicabitur), neque ebriosi, neque maledici, neque rapaces regnum Dei possidebunt</hi>.
	Dicitur enim Is.
	XXXV, 8: <hi>via sancta vocabitur, non transibit per eam pollutus</hi>.
	Et Apoc.
	XXI, 27: <hi>non intrabit in illam aliquid coinquinatum, faciens abominationem</hi>.
	Et est advertendum quod hic enumerat eadem vitia quae in praecedenti capitulo posuerat.
	Addit autem quaedam in genere luxuriae, scilicet adulterium et vitium contra naturam, in genere autem iniustitiae, furtum.
	Deinde, cum dicit <hi>et haec quidem</hi>, etc., ostendit quomodo praedictum periculum evaserunt.
	Et primo commemorat statum praeteritum, dicens <hi>et quidem aliquando fuistis</hi>, scilicet fornicarii et idolis servientes, etc., et ideo specialiter haec vitia commemorat, quia in eis abundaverunt, secundum illud Eph.
	V, 8: <hi>eratis enim aliquando tenebrae, nunc autem lux in domino</hi>.
	Secundo ostendit quomodo ab his intus fuerunt liberati, dicens <hi>sed abluti estis</hi>, scilicet virtute sanguinis Christi in Baptismo, secundum illud Apoc.
	I, 5: <hi>lavit nos a peccatis nostris in sanguine suo.
	Sed sanctificati estis</hi> virtute sanguinis Christi per gratiam consecrati, secundum illud Hebr. ult.: <hi>Iesus ut sanctificaret per suum sanguinem populum, extra portam passus est.
	Sed iustificati estis</hi>, ad statum iustitiae et virtutis, secundum illud Rom.
	VIII, 30: <hi>quos vocavit, hos et iustificavit</hi>.
	Subditur autem horum beneficiorum causa.
	Et primo ex parte humanitatis, Christi, cum dicit <hi>in nomine domini nostri Iesu Christi</hi>, id est, in fide et invocatione nominis Christi, secundum illud Act.
	IV, 12: <hi>non est aliud nomen datum sub caelo hominibus, in quo oporteat nos salvos fieri</hi>.
	Secundo ex parte divinitatis, cum subdit <hi>et in spiritu Dei nostri</hi>, secundum illud Ez.
	XXXVII, v. 5: <hi>ecce ego mittam in vos spiritum, et vivetis</hi>.
	Quia igitur tam potenti virtute liberati estis, ad eadem redire non debetis.
	Deinde, cum dicit <hi>omnia mihi licent</hi>, etc., manifestat id quod dixerat de prohibitione iudicii, ostendens quo sensu id reprehenderit, quia scilicet non reprehendit illud quasi omnino illicitum, sed quasi non expediens et nocivum.
	Et circa hoc duo facit.
	Primo proponit quod intendit; secundo rationem assignat, ibi <hi>esca ventri</hi>, et cetera.
	Circa primum duo facit.
	Primo proponit quod reprehenderat esse licitum, sed non expediens, dicens <hi>omnia mihi licent</hi>.
	Dicuntur autem illa licita quae homo facere non prohibetur; est autem duplex prohibitio, una coactionis, alia praecepti, et secundum hoc quidam intellexerunt illa licere a quibus non prohibetur aliqua necessitate cogente; et ideo, quia arbitrium hominis naturaliter liberum est a coactione, intellexerunt apostolum eo sensu dicere: <hi>omnia mihi licent</hi>, quia scilicet libero arbitrio hominis subiacent, sive sint bona, sive sint mala, secundum illud Eccli.
	XV, 18: <hi>ante hominem bonum et malum, vita et mors, quodcumque voluerit, dabitur ei</hi>.
	Sed hic modus loquendi alienus est a Scriptura sacra, in qua dicitur non licere ea quae divina lege prohibentur, secundum illud Matth.
	XIV, 4: <hi>non licet tibi habere uxorem fratris tui</hi>.
	Et ideo quod hic apostolus dicit <hi>omnia mihi licent</hi>, non potest absolute intelligi, sed ut sit accomoda distributio sub hoc sensu: omnia mihi licent, quae scilicet divina lege non prohibentur.
	Et potest hoc ad tria referri, primo quidem ad id quod dixerat de iudiciis, quia scilicet unicuique licet omnia sua iudicio repetere, cum non sit lege divina prohibitum.
	Alio modo potest referri ad id quod infra VIII, 8 dicturus est de indifferenti usu ciborum, ut sit sensus: licitum est mihi omnes cibos comedere, secundum illud Tit.
	I, v. 15: <hi>omnia munda mundis</hi>.
	Tertio potest referri ad id quod dicturus est infra IX, 4 ss., de sumptibus accipiendis, ut sit sensus: <hi>omnia mihi licent</hi>, scilicet accipere ad necessitatem vitae, sicut coapostolis meis.
	Subdit autem <hi>sed non omnia expediunt</hi>.
	Dicitur autem illud expedire, quod est sine impedimento finem consequendi.
	Contingit autem quod aliquid non totaliter excludit finem, sed impedimentum aliquod affert, sicut matrimonium non excludit hominem a regno Dei, impedimentum tamen affert, quia scilicet, ut infra VII, 34 dicit <hi>quae sub viro est mulier, cogitat quomodo placeat viro</hi>.
	Unde, Matth.
	XIX, 10, discipuli dicunt: <hi>si ita est causa hominis cum uxore sua, non expedit nubere</hi>.
	Sic ergo fornicari nec licet, nec expedit, quia totaliter excludit finem, qui est vita aeterna; matrimonium autem est licitum, sed non expediens.
	Secundum igitur hunc modum, sua in iudicio repetere, indifferenter omnibus cibis uti, sumptus accipere ab his quibus praedicatur, est quidem licitum, quia non est contra iustitiam, nec aliqua prohibetur lege; non tamen est expediens, vel quia impeditur pax ad proximum, vel infirmis scandalum aliquod generatur, vel aliqua maledicendi occasio praebetur; unde Eccli.
	XXXVII, 31: <hi>non omnia omnibus expediunt</hi>.
	Alio modo potest intelligi non absolute, sed sub conditione, ut sit sensus: dixi quod <hi>neque fornicarii</hi>, etc., <hi>regnum Dei possidebunt</hi>, et ideo non licent, quia finem excludunt; sed si omnia licerent mihi, <hi>non omnia expediunt</hi>, quia per ea praestatur impedimentum vitae humanae.
	Unde in persona impiorum dicitur Sap.
	V, 7: <hi>lassati sumus in via iniquitatis et perditionis, et ambulavimus vias difficiles</hi>.
	Secundo ostendit esse nocivum id quod supra reprehendit, dicens <hi>omnia mihi licent</hi>, ut supra expositum est, <hi>sed</hi> tamen <hi>ego sub nullius redigar potestate</hi>, scilicet hominis.
	Ille enim qui utitur eo quod non expedit, sive licitum, sive illicitum, quodammodo redigitur sub potestate rei alicuius, vel hominis.
	Rei quidem, quia qui nimis rem aliquam amat, quodammodo servus illius rei efficitur, secundum illud Rom. ult.: <hi>huiusmodi non Christo domino serviunt, sed suo ventri</hi>.
	Hominis autem, quia dum aliquis facit quod non expedit, quodammodo subiicitur iudicio aliorum, et specialiter ille qui sua in iudicio repetit, subiicitur potestati iudicis.
	Infra X, 29: <hi>ut quid enim libertas mea iudicatur ab aliena conscientia?</hi> Deinde, cum dicit <hi>esca ventri</hi>, etc., assignat rationem eius quod dixerat.
	Et primo quare omnia licent, dicens <hi>esca ventri</hi>, scilicet debetur, ut scilicet in ventre decocta in nutrimentum totius corporis cedat. <hi>Et venter escis</hi>, scilicet recipiendis et decoquendis deservit.
	Quia igitur ex Dei ordinatione venter est sollicitus ad escas recipiendas, et escae ad hoc deputatae sunt, quod in ventre ponantur, secundum illud Gen.
	I, v. 29 s.: <hi>ecce dedi vobis omnem escam et cunctis animantibus, ut habeant ad vescendum</hi>, non est illicitum quod homo res suas repetat, vel praedicator stipendia accipiat propter necessitatem escarum, vel ut etiam homo omnibus escis utatur.
	Secundo ibi <hi>Deus autem</hi>, etc., assignat rationem quare omnia non expediunt.
	Non enim expedit, quod homo patiatur aliquod detrimentum in eo quod numquam corrumpitur, scilicet in regno caelesti, propter id quod corrumpitur; et hoc accidit de esca et de ventre.
	Cessabit enim post hanc vitam escarum usus et ventris, quia corpora resurgentium conservabuntur absque cibo, Deo id faciente.
	Et hoc est quod dicit <hi>Deus autem destruet</hi>, id est, cessare faciet, <hi>hunc</hi>, scilicet ventrem, non quidem quantum ad essentiam, sed quantum ad effectum, quem nunc habet; <hi>et has</hi>, scilicet escas, quantum pertinent ad usum hominis, quia in resurrectione homines erunt sicut Angeli in caelo, ut dicitur Matth.
	XXII, 30.</p>
</div2>
<div2 n="3"><head>Lectio 3</head>
<p><A NAME="86252"/>Supra apostolus tripliciter reprehendit Corinthios circa iudicia, nunc autem redit ad reprehendendum peccatum fornicarii, cuius supra V, 1 mentionem fecerat, et in cuius iudicio Corinthii negligentes erant; improbat autem fornicationem quatuor rationibus, quarum prima sumitur ex divina ordinatione; secunda ex unione ad Christum, ibi <hi>an nescitis quoniam corpora</hi>, etc.; tertia ex corporis inquinatione, ibi <hi>fugite fornicationem</hi>; quarta ex gratiae dignitate, ibi <hi>an nescitis</hi>, et cetera.
	Circa primum duo facit.
	Primo ponit divinam ordinationem; secundo ordinationis finem, ibi <hi>Deus enim</hi>, et cetera.
	Circa primum considerandum est quod aliqui argumentum suae lasciviae sumunt ex ordinatione Dei.
	Qui enim fornicantur, utuntur suo corpore ad usum a Deo institutum.
	Sed hoc excludit, dicens quod esca est ordinata ad ventrem, et venter ad escas, <hi>corpus autem</hi> hominis <hi>non fornicationi</hi>, id est, non est ordinatum ad fornicandum, <hi>sed domino</hi>, id est, ad hoc est ordinatum, ut sit domini nostri Iesu Christi, <hi>et dominus corpori</hi>, id est, dominus Iesus Christus ad hoc datus est hominibus, ut humana corpora suae gloriae conformet, secundum illud Phil.
	III, 21: <hi>reformabit corpus humilitatis nostrae, configuratum corpori claritatis suae</hi>.
	Sed contra hoc videtur esse quod sicut venter ordinatus est a Deo ad usum ciborum; ita quaedam membra humani corporis sunt ordinata a Deo ad usum generationis, quibus fornicatio exercetur.
	Sed attendenda est differentia quantum ad duo.
	Primo quidem quod apostolus supra locutus est de uno corporis membro, scilicet de ventre, hic autem loquitur de toto corpore, quod sicut non est ordinatum ad fornicandum, ita nec ad escas sumendum; sed potius usus escarum est propter corpus, corpus autem propter animam, a qua percipit vitam secundum eius conditionem.
	Et quia omnia ordinantur in Deum sicut in finem, ideo corpus debet esse subiectum domino et ei dedicatum.
	Et quia supra locutus est de usu escarum in communi absque inordinatione, fornicatio autem est usus inordinatus ex membro fornicatoris.
	Unde nec ipsa membra sunt propter fornicationem, sed propter usum generationis ordinata ratione, cui omnia membra corporis deservire debent, sicut etiam venter non propter crapulam et ebrietatem, sed propter convenientem usum ciborum.
	Deinde, cum dicit <hi>Deus vero</hi>, etc., ponit finem ordinationis praedictae.
	Et primo ponit quid Deus circa dominum fecerit, dicens <hi>Deus vero et dominum</hi>, scilicet dominum Iesum Christum, <hi>suscitavit</hi> a mortuis, a quo ipse Christus petit in Ps.
	XL, v. 11: <hi>tu autem, domine, miserere mei, et resuscita me</hi>.
	Deus autem est et pater, et filius, et spiritus sanctus, unde et ipse Christus, qui est filius Dei, se suscitavit, et sua virtute resurrexit, secundum illud Ps.
	III, 6: <hi>ego dormivi, et soporatus sum, et exsurrexi, quia dominus suscepit me</hi>; et II Cor. ult.: <hi>si crucifixus est ex infirmitate, sed vivit ex virtute Dei</hi>.
	Secundo ponit quid circa nos facturus sit, dicens quod <hi>nos suscitabit Deus per virtutem suam</hi>, per quam scilicet Christum suscitavit, secundum illud Rom.
	VIII, 11: <hi>qui suscitavit Iesum Christum a mortuis, vivificabit et mortalia corpora vestra</hi>.
	Et est advertendum, quod supra de escis et ventre loquens, quae pertinent ad usum animalis vitae, dixit eas a Deo destruendas; nunc autem loquens de corpore et domino, facit mentionem de resurrectione, quia scilicet animali vita cessante natura corporis in melius reformabitur.
	Unde patet quod non est utendum corpore ad fornicationem, quae impedit futuram incorruptionem, secundum illud Gal. ult.: <hi>qui seminat in carne, de carne et metet corruptionem</hi>.
	Deinde, cum dicit <hi>nescitis</hi>, etc., ponit secundam rationem, quae sumitur ex affinitate humani corporis ad Christum, quae talis est: membra hominis fornicantis sunt membra meretricis; sed membra hominis sunt membra Christi; ergo per fornicationem fiunt membra Christi membra meretricis, quod est inconveniens.
	Circa quod quatuor facit.
	Primo ponit maiorem, dicens <hi>an nescitis quoniam corpora vestra sunt membra Christi?</hi> Quasi dicat: hoc non debetis nescire, quia quicumque estis regenerati in Christo, membra Christi estis effecti, secundum illud infra XII, 27: <hi>vos estis corpus Christi, et membra de membro</hi>.
	Et hoc non solum quantum ad animas quae ab eo iustificantur, sed etiam quantum ad corpora quae ab eo resuscitabuntur, ut dictum est.
	Secundo ponit conclusionem, dicens <hi>tollens ergo membra Christi</hi>, id est, iuste subtrahens servitio Christi, cui debent deputari (secundum illud Rom.
	VI, 13: <hi>exhibeatis membra vestra, arma iustitiae, Deo), faciam</hi>, scilicet eadem, <hi>membra meretricis</hi> esse fornicando? <hi>Absit</hi>: hoc enim est horrendum sacrilegium.
	Unde dicitur Mal.
	II, v. 11: <hi>contaminavit Iudas sanctificationem domini quam dilexit, et habuit filiam Dei alieni</hi>.
	Tertio ponit minorem, dicens <hi>an nescitis quia qui adhaeret meretrici</hi>, scilicet fornicando, <hi>unum corpus efficitur?</hi> Scilicet per immundam commixtionem.
	Et ad hoc probandum, inducit auctoritatem Genesis, dicens: <hi>inquit</hi>, enim Scriptura, scilicet Gen.
	II, 24: <hi>erunt duo</hi>, scilicet vir et mulier, <hi>in carne una</hi>, id est, per mixtionem carnalem una caro efficiuntur, et sic membra unius fiunt membra alterius.
	Sunt enim haec verba Adae de viro et uxore loquentis, quae apostolus hic etiam ad fornicationem refert, quia secundum speciem naturae non differunt utriusque actus.
	Est autem intelligendum, quod, sicut dicit philosophus in libro de generatione animalium, in masculo est principium activum generationis, in foemina est passivum.
	Et sicut in planta, cuius vita principaliter ordinatur ad generationem, semper est unum corpus, in quo utrumque principium unitur; ita in animalibus quae ordinantur ad altiores actus vitae, non semper est unum corpus habens haec duo principia, sed ex duobus fit unum in actu generationis.
	Quod quidem non est tantum viri, quia, sicut infra cap.
	VII, 4 dicitur, <hi>vir non habet potestatem sui corporis, sed mulier</hi>. </p><p> probat minorem, dicens <hi>qui autem adhaeret domino</hi>, etc., scilicet per fidem et charitatem, <hi>est unus spiritus cum illo</hi>, quia scilicet unitur ei unitate spirituali, non corporali.
	Unde et Rom.
	VIII, 9 dicitur: <hi>si quis spiritum Christi non habet, hic non est eius</hi>; et Io.
	XVII, 21 s.: <hi>ut sint unum in nobis, sicut nos unum sumus</hi>, scilicet per connexionem spiritus: et quia corpus deservit spiritui, consequens est ut etiam corpora nostra, membra eius sint, cui per spiritum unimur, non quidem carnali coniunctione, sed spirituali.
	Potest autem ex praemissis duabus rationibus una ratio conflari, ut scilicet quia corpus nostrum non est deputatum fornicationi, sed domino, hoc scilicet modo quod membra nostra sunt membra Christi, ut postmodum exponit, non faciamus ea membra meretricis fornicando.
	Deinde, cum dicit <hi>fugite fornicationem</hi>, etc., ponit tertiam rationem, quae sumitur ex corporis inquinatione.
	Primo ponit conclusionem intentam, dicens <hi>fugite fornicationem</hi>.
	Ubi notandum quod caetera vitia vincuntur resistendo, quia quanto magis homo particularia considerat et tractat, tanto minus in eis invenit unde delectetur, sed magis anxietur: sed vitium fornicationis non vincitur resistendo, quia quanto magis ibi homo cogitat particulare, magis incenditur; sed vincitur fugiendo, id est, totaliter vitando cogitationes immundas, et quaslibet occasiones, ut dicitur Zach.
	II, 6: <hi>fugite de terra Aquilonis, dicit dominus</hi>.
	Secundo assignat rationem, dicens <hi>omne peccatum</hi> aliud <hi>quodcumque fecerit homo</hi>, et cetera.
	Ad cuius evidentiam sciendum quod quaedam peccata non consummantur in carnali delectatione, sed in sola spirituali, ideo spiritualia vitia dicuntur, sicut superbia, avaritia, acedia; fornicatio autem completur maxime in carnali delectatione, et secundum hoc posset intelligi quod hic dicitur <hi>omne peccatum quodcumque fecerit homo, extra corpus est</hi>, quia scilicet completur praeter sui corporis delectationem. <hi>Qui autem fornicatur, in corpus suum peccat</hi>, quia scilicet eius peccatum in carne consummatur.
	Sed huic expositioni contrarium videtur esse, quod etiam peccatum gulae consummatur in delectatione corporis.
	Ad quod posset dici quod peccatum gulae sub luxuria continetur, inquantum ad ipsam ordinatur, secundum illud Eph.
	V, 18: <hi>nolite inebriari vino, in quo est luxuria</hi>.
	Sed melius potest dici, quod apostolus non dicit <hi>qui fornicatur</hi> corpore suo peccat, quod congrueret primae expositioni; sed <hi>peccat in corpus suum</hi>, id est, contra corpus suum, corrumpendo et inquinando illud praeter usum rationis.
	Unde et Apoc.
	III, 4: <hi>habes pauca nomina in Sardis, qui non inquinaverunt vestimenta sua</hi>, id est, corpus; et Apoc.
	XIX, 4: <hi>hi sunt qui cum mulieribus non sunt coinquinati</hi>.
	Vel aliter secundum Augustinum, hic in Glossa, qui fornicatur, in corpus suum peccat, quia anima eius totaliter carni in illo actu subiicitur, ita quod non possit aliud ibi cogitare.
	Unde in Ps.
	XXXI, 9 dicitur: <hi>nolite fieri sicut equus et mulus, quibus non est intellectus</hi>.
	Vel aliter: in corpus suum peccat, id est, contra uxorem suam, quae dicitur corpus viri, contra quam non ita directe sunt alia peccata, sicut viri fornicatio.
	Unde et I Thess. c.
	IV, 4 dicitur: <hi>ut sciat unusquisque vestrum possidere vas suum in sanctificatione</hi>, id est, uxorem suam.
	Vel secundum Augustinum potest intelligi de fornicatione spirituali, per quam anima adhaeret per amorem mundo, et recedit a Deo, secundum illud Ps.
	LXXII, 27: <hi>perdes omnes qui fornicantur abs te</hi>.
	Est ergo sensus <hi>qui fornicatur</hi>, recedens a Deo propter amorem mundi, <hi>in corpus suum peccat</hi>, id est, per corporalem concupiscentiam.
	Omne autem aliud peccatum, puta quod homo committit ex oblivione, vel ex ignorantia, seu negligentia, <hi>est extra corpus</hi>, id est, corporalem concupiscentiam.
	Deinde, cum dicit <hi>an nescitis</hi>, etc., ponit quartam rationem, quae sumitur ex dignitate gratiae, quae quidem ex duobus consurgit, scilicet ex gratia spiritus sancti, et ex redemptione sanguinis Christi.
	Circa hoc igitur tria facit.
	Primo proponit dignitatem corporis nostri, quam habet ex gratia spiritus sancti, dicens <hi>an nescitis</hi>, quasi dicat, ignorare non debetis, <hi>quoniam membra vestra</hi>, scilicet corporalia, <hi>templum sunt spiritus sancti?</hi> Sicut supra III, 16 dictum est: <hi>nescitis quia templum Dei estis</hi>.
	Et huius rationem assignat subdens <hi>qui in vobis est</hi>.
	Dicitur autem templum, domus Dei; quia igitur spiritus sanctus Deus est, conveniens est, quod in quocumque est spiritus sanctus, templum Dei dicatur.
	Est autem spiritus sanctus principaliter quidem in cordibus hominum, in quibus charitas Dei diffunditur per spiritum sanctum, ut dicitur Rom.
	V, 5.
	Sed secundario etiam est in membris corporalibus, inquantum exequuntur opera charitatis.
	Unde in Ps.
	LXXXIII, 3 dicitur: <hi>cor meum et caro mea exultaverunt in Deum vivum</hi>.
	Et ne hanc dignitatem sibi ascriberent, subdit <hi>quem habetis a Deo</hi>, non ex vobis.
	Unde Ioel.
	II, 28: <hi>effundam de spiritu meo super omnem carnem</hi>; et Act.
	V, 23: <hi>spiritum suum dedit obedientibus sibi</hi>.
	Secundo ponit dignitatem, quam habent corpora nostra ex redemptione sanguinis Christi, dicens <hi>et non estis vestri</hi> sed Iesu Christi, secundum illud Rom.
	XIV, 8: <hi>sive vivimus, sive morimur, domini sumus</hi>; II Cor.
	V, 15: <hi>qui vivit, iam non sibi vivat</hi>.
	Rationem huius assignat, dicens <hi>empti estis pretio magno</hi>, et ideo servi estis eius, qui vos redemit de servitute peccati.
	Unde infra VII, 22 dicitur: <hi>qui liber vocatus est, servus est Christi; pretio enim empti estis</hi>; et in Ps.
	XXX, 6: <hi>redemisti me, domine Deus veritatis</hi>.
	Dicitur autem pretium redemptionis magnum, quia non est corruptibile, sed aeternam habens virtutem, cum sit sanguis ipsius Dei aeterni.
	Unde I Petr.
	I, 18 s.: <hi>redempti estis de vana vestra conversatione, non corruptibilibus auro vel argento, sed sanguine agni immaculati et incontaminati, Iesu Christi</hi>.
	Tertio infert conclusionem intentam, dicens <hi>glorificate ergo et portate Deum in corpore vestro</hi>.
	Quia enim membra vestra sunt templum Dei, in corpore vestro nihil debet apparere, nisi quod ad gloriam Dei pertinet, et hoc est glorificare Deum in corpore vestro, quia in Ps.
	XXVIII, 9 dicitur: <hi>in templo eius omnes dicent gloriam</hi>.
	Ex. ult. dicitur: <hi>operuit nubes tabernaculum testimonii, et gloria domini implevit illud</hi>.
	Quia vero non estis vestri, sed estis servi Dei, debet corpus vestrum portare Deum, sicut equus vel aliud animal portat dominum suum.
	Unde in Ps.
	LXXII, 23 dicitur: <hi>ut iumentum factus sum apud te</hi>.
	Portat autem corpus nostrum dominum, inquantum divino ministerio deputatur.
	Sic ergo homo debet vitare, ne in corpus suum peccet fornicando, quod est contra gloriam Dei, et contra ministerium quod corpus nostrum debet Deo.</p>
</div2></div1>
<div1 n="7"><head>Caput 7</head>
<div2 n="1"><head>Lectio 1</head>
<p><A NAME="86253"/>Postquam apostolus reprehendit fornicarium et sustinentes eum, hic accedit ad tractandum de matrimonio.
	Et circa hoc tria facit.
	Primo determinat de coniugatis et matrimonio iunctis; secundo, de virginibus, ibi <hi>de virginibus autem</hi>, etc.; tertio, de viduis, ibi <hi>mulier alligata est</hi>, et cetera.
	Circa primum duo facit.
	Primo instruit eos qui non sunt matrimonio iuncti, utrum scilicet debeant matrimonium contrahere; secundo manifestat quod dixerat, ibi <hi>hoc autem dico</hi>, et cetera.
	Circa primum duo facit.
	Primo manifestat quid circa hoc sit per se bonum; secundo, quid necessarium, ibi <hi>propter fornicationem autem</hi>, et cetera.
	Circa primum considerandum quod in detestationem fornicationis, contra quam locutus iam fuerat, aliqui non habentes zelum Dei secundum scientiam, intantum procedebant, quod etiam matrimonium condemnabant, secundum illud I Tim.
	IV, 2 s.: <hi>in hypocrisi loquentium mendacium, prohibentium nubere</hi>.
	Et quia hoc durum Corinthiis videbatur fidelibus, super hoc apostolo scripserunt, eius sententiam requirentes, et ideo apostolus eis respondet: ita reprehendi ea quae facitis. <hi>De quibus autem scripsistis mihi</hi>, respondeo, quantum ad matrimonium, <hi>bonum est homini mulierem non tangere</hi>.
	Circa quod notandum quod mulier data est viro ad adiutorium generationis: et in hoc differt vis generativa a nutritiva, quia vis nutritiva deservit homini ad conservationem individui; unde bonum est homini nutrimento uti, quia per hoc eius vita conservatur; generativa autem non deservit homini ad conservationem individui, sed ad conservationem speciei.
	Unde non potest dici quod <hi>bonum est homini</hi>, ad suum individuum, <hi>mulierem tangere</hi>, primo quidem quantum ad animam, quia, ut Augustinus dicit in Soliloquiis, <hi>nihil sic deiicit animam ab arce virtutis suae, sicut contactus ille corporum, sine quo uxor haberi non potest</hi>; et ideo Ex.
	XIX, 15 dicitur populo accepturo legem Dei: <hi>estote parati in diem tertium, et ne appropinquetis uxoribus vestris</hi>.
	I Reg.
	XXI, 4 dixit Abimelech ad David: <hi>si mundi sunt pueri, maxime a mulieribus, manducent panem sanctum</hi>.
	Secundo quantum ad corpus, quod vir subiicit per matrimonium potestati uxoris, se ex libero servum constituens.
	Servitus autem haec prae omnibus aliis est amara.
	Unde et Eccle.
	VII, 27 dicitur: <hi>inveni amariorem morte mulierem</hi>.
	Tertio quantum ad res exteriores, quarum occupatione necesse est hominem implicari, qui habet uxorem et filios nutriendos, cum tamen dicatur II Tim.
	II, 4: <hi>nemo militans Deo implicat se negotiis saecularibus, ut ei placeat cui se probavit</hi>.
	Deinde cum dicit <hi>propter fornicationem</hi>, etc., ostendit quid circa hoc sit necessarium.
	Primo quantum ad contractum matrimonii; secundo quantum ad actum matrimonii iam contracti, ibi <hi>uxori vir debitum</hi>, et cetera.
	Circa primum considerandum est, quod actus generativae virtutis ordinatur ad conservationem speciei per generationem filiorum, et quia mulier data est viro in adiutorium generationis, prima necessitas tangendi mulierem est propter procreationem filiorum.
	Unde Gen.
	I, 27 s. dicitur: <hi>masculum et foeminam creavit eos, et benedixit eis Deus, et ait: crescite et multiplicamini, et replete terram</hi>.
	Sed haec necessitas fuit circa institutionem humani generis, quamdiu oportuit multiplicari populum Dei per successionem carnis.
	Sed apostolus, considerans humanum genus iam multiplicatum et populum Dei iam esse augmentatum, non propagatione carnis, sed generatione quae est ex aqua et spiritu sancto, ut dicitur Io.
	III, 5, praetermisit hanc necessitatem, qua scilicet primitus institutum fuerat matrimonium in officium naturae, et proponit secundam necessitatem secundum quam institutum est in remedium culpae.
	Quia enim carnalis concupiscentia adhuc post Baptismum in fidelibus remanet, licet non dominetur, instigat homines maxime ad actus venereos propter vehementiam delectationis.
	Et quia maioris virtutis est totaliter hanc concupiscentiam superare, quam possit hominibus convenire, secundum illud Matth.
	XIX, v. 11: <hi>non omnes capiunt verbum hoc</hi>, necessarium est quod in parte concupiscentiae cedatur, et in parte superetur; quod quidem fit dum actus generationis ratione ordinatur, et non totaliter homo concupiscentia ducitur, sed magis concupiscentia subditur rationi.
	Habet autem hoc ratio naturalis, quod homo utatur generationis actu, secundum quod convenit generationi et educationi filiorum.
	Hoc autem in brutis animalibus invenitur, quod in quibuscumque speciebus animalium sola foemina non sufficit ad educationem prolis, masculus simul nutrit prolem cum foemina; et ad hoc exigitur, quod masculus cognoscat propriam prolem.
	Et ideo in omnibus talibus animalibus, ut patet in columbis, turturibus et huiusmodi, naturaliter indita est sollicitudo de educatione prolis.
	Et propter hoc in huiusmodi non sunt vagi et indifferentes concubitus, ex quibus sequeretur incertitudo prolis; sed masculus determinatus determinatae foeminae coniungitur, non indifferenter quaelibet cuilibet, sicut accidit in canibus et aliis huiusmodi animalibus, in quibus sola foemina nutrit prolem.
	Maxime autem in specie humana masculus requiritur ad prolis educationem, quae non solum attenditur secundum corporis nutrimentum, sed magis secundum nutrimentum animae, secundum illud Hebr.
	XII, 9: <hi>patres quidem carnis nostrae habuimus eruditores et reverebamur eos</hi>; et ideo ratio naturalis dictat quod in specie humana non sint vagi et incerti concubitus, quales sunt concubitus fornicarii, sed sint determinati viri ad determinatam foeminam, quae quidem determinatio fit per legem matrimonii.
	Sic igitur triplex bonum habet matrimonium, primum quidem quod est in officium naturae, prout scilicet ordinatur ad generationem et educationem prolis, et hoc bonum est bonum prolis.
	Secundum bonum habet prout est in remedium concupiscentiae, quae scilicet coarctatur ad determinatam personam, et hoc bonum dicitur fides, quam scilicet vir servat uxori suae, non accedens ad aliam, et similiter uxor viro.
	Tertium bonum habet, prout in fide contrahitur Christi, quod quidem bonum dicitur sacramentum, inquantum significat coniunctionem Christi et Ecclesiae, secundum illud Eph.
	V, 32: <hi>sacramentum hoc magnum est, ego autem dico in Christo, et Ecclesia</hi>.
	Hoc est ergo quod dicit: dictum est quod <hi>bonum est homini mulierem non tangere</hi>, sed quia ad hoc bonum non sunt omnes homines idonei, <hi>unusquisque vir, propter fornicationem</hi>, scilicet vitandam, <hi>suam uxorem habeat</hi>, id est, sibi determinatam, ut tollantur vagi et incerti concubitus, quod pertinet ad fornicationem.
	Unde et Prov.
	V, 18: <hi>laetare cum muliere adolescentiae tuae</hi>, et postea subditur: <hi>quare seduceris, fili mi, ab aliena?</hi> Deinde cum dicit <hi>uxori vir debitum reddat</hi>, etc., agit de usu matrimonii contracti.
	Et primo agit de debito reddendo; secundo de debiti intermissione, ibi <hi>nolite fraudare</hi>, et cetera.
	Circa primum duo facit.
	Primo proponit quod intendit, dicens: dictum est quod vir habeat uxorem, et uxor virum; habendi autem haec est ratio, ut <hi>vir reddat debitum uxori</hi>, scilicet de suo corpore per carnalem commixtionem, <hi>similiter autem et uxor viro</hi>, quia quantum ad hoc ad paria iudicantur.
	Unde mulier non est formata de pedibus viri tamquam ancilla, nec de capite tamquam domina, sed de latere tamquam socia, ut legitur Gen.
	II, 21.
	Unde et mutuo debent sibi debitum reddere, secundum illud Rom.
	XIII, 7: <hi>reddite omnibus debita</hi>.
	Secundo assignat debiti rationem, dicens <hi>mulier non habet potestatem sui corporis</hi>, scilicet ad actum generationis, ut scilicet possit proprio arbitrio vel continere, scilicet vel alteri se tradere; <hi>sed vir</hi>, scilicet habet potestatem sui corporis, quantum scilicet ad usum carnalis copulae, et ideo uxor debet viro proprii corporis officium offerre. <hi>Similiter autem et vir sui corporis potestatem non habet, sed mulier</hi>, et cetera.
	Unde et ipse debet sui corporis officium offerre uxori, legitimo impedimento cessante.
	Unde et Gen. c.
	II, 24 dicitur: <hi>adhaerebit uxori suae, et erunt duo in carne una</hi>.
	Deinde cum dicit <hi>nolite fraudare invicem</hi>, etc., agit de intermissione debiti reddendi.
	Et primo ostendit qualiter intermitti debeat actus coniugalis.
	Circa quod docet unum esse cavendum, ne scilicet hoc per fraudem fiat, dicens <hi>nolite fraudare invicem</hi>, ut scilicet velit vir continere, invita uxore, aut etiam e converso.
	Quod apostolus fraudem nominat, quia unus subtrahit alteri quod ei debetur, quod ad fraudem pertinet, non minus in actu matrimonii, quam in aliis rebus.
	Unde et Prov. c.
	XII, 27 dicitur: <hi>non inveniet fraudulentus lucrum</hi>, quia scilicet ille, qui tali fraude continentiam Deo offert, non lucratur meritum vitae aeternae.
	Sicut enim dicit Augustinus non vult Deus tale lucrum tali damno compensari, ut dum unus coniugum continet, altero invito, ille incidat in damnabiles corruptelas.
	Tria autem docet observanda in tali intermissione: quorum primum est ut fiat ex communi consensu.
	Unde dicit <hi>nisi forte ex consensu</hi>.
	Unde dicitur Eccli.
	XXV, 1 s.: <hi>in tribus beneplacitum est spiritui meo, quae sunt probata coram Deo et hominibus: concordia fratrum, et amor proximorum, vir et mulier bene sibi consentientes</hi>.
	Secundum est, ut sit ad certum tempus.
	Unde subdit <hi>nisi forte ad tempus</hi>, secundum illud Eccle. c.
	III, 5: <hi>tempus amplexandi, et tempus longe fieri ab amplexibus</hi>.
	Tertium est, ut hoc fiat propter debitum finem, scilicet causa spiritualium actuum, ad quos continentia reddit magis aptos.
	Unde subdit <hi>ut vacetis orationi</hi>, secundum illud Ioel.
	II, 14: <hi>sacrificium et libamen domino Deo nostro</hi>, et postea subdit: <hi>egrediatur sponsus de cubili suo, et sponsa de thalamo suo</hi>.
	Secundo agit de reiteratione coniugalis actus; et primo ponit documentum, dicens <hi>iterum revertimini in idipsum</hi>, ut scilicet vobis invicem debitum reddatis, finito tempore orationis.
	Unde et III Reg.
	VIII, 66 dicitur, quod celebratis dedicationis solemniis, <hi>profecti sunt in tabernacula sua laetantes</hi>.
	Secundo assignat rationem documenti.
	Non enim hoc dicit, quasi sit necessarium ad salutem, sed ad periculum vitandum.
	Unde subdit <hi>ne tentet vos Satanas</hi>, id est, ne sua tentatione vos prosternat; sicut etiam dicitur I Thess.
	III, 5: <hi>ne forte vos tentaverit is qui tentat, et inanis sit labor noster</hi>.
	Tentatio autem Satanae non est fortibus timenda, de quibus dicitur I Io.
	II, 14: <hi>scribo vobis, iuvenes, quoniam fortes estis, et verbum Dei manet in vobis, et vicistis malignum</hi>.
	Est autem timenda debilibus, unde subdit <hi>propter incontinentiam vestram</hi>, id est, propter pronitatem ad incontinentiam, ex quo contingit, quod Diabolus hominem tentando prosternit, et provocatur ad tentandum, secundum illud I Petr. ult.: <hi>circuit quaerens quem devoret</hi>.
	Deinde cum dicit <hi>hoc autem dico</hi>, etc., manifestat quo sensu praedicta sunt accipienda, et primo facit quod dictum est; secundo, rationem assignat, ibi <hi>volo autem</hi>, etc.; tertio, exponit quod dixerat, ibi <hi>dico autem</hi>, et cetera.
	Dicit ergo primo: dixi, quod unusquisque suam uxorem habeat, et unaquaeque mulier virum suum, et iterum quod post continentiam determinati temporis, iterum revertamini in idipsum. <hi>Hoc autem dico secundum indulgentiam</hi>, id est, parcens infirmitati vestrae, <hi>non secundum imperium</hi>, quasi scilicet vobis necessarium ad salutem.
	Subditis enim sunt quaedam eorum infirmitati indulgenda, et non ad bona imperio cogendi.
	Unde contra quosdam praelatos dicitur Ez.
	XXXIV, 4 s.: <hi>cum austeritate imperabatis eis, et cum potentia, et dispersi sunt greges mei</hi>.
	Sed videtur apostolus inconvenienter loqui; indulgentia enim non est nisi de peccato.
	Per hoc ergo quod apostolus, secundum indulgentiam se dicit matrimonium concessisse, videtur exprimere quod matrimonium sit peccatum.
	Sed ad hoc potest responderi dupliciter.
	Uno modo ut indulgentia sumatur hic pro permissione.
	Est autem duplex permissio: una quidem de minus malo, sicut dicitur Matth. c.
	XIX, 8, quod <hi>Moyses permisit Iudaeis dare libellum repudii propter duritiam cordis eorum</hi>, scilicet ad vitandum uxoricidium, ad quod erant proni.
	Talis enim permissio non fit in novo testamento propter sui perfectionem, secundum illud Hebr.
	VI, 1: <hi>ad perfectum feramur</hi>.
	Alia autem est permissio de minus bono, cum scilicet homo praecepto non cogitur ad maius bonum; et hoc modo apostolus hic indulget, id est, permittit matrimonium, quod est minus bonum quam virginitas, quae non praecipitur, quae est maius bonum.
	Alio modo potest accipi indulgentia prout respicit culpam, secundum illud Is.
	XXVI, 15: <hi>indulsisti, domine, indulsisti genti</hi>.
	Et secundum hoc indulgentia refertur ad actum coniugalem secundum quod habet annexam culpam venialem, tamen propter bona matrimonii sine quibus esset mortalis.
	Unde considerandum est quod actus coniugalis quandoque quidem est meritorius, et absque omni culpa mortali vel veniali, puta cum ordinatur ad bonum prolis procreandae et educandae ad cultum Dei: sic enim est actus religionis; vel cum fit causa reddendi debitum: sic enim est actus iustitiae.
	Omnis autem actus virtutis est meritorius, si sit cum charitate.
	Quandoque vero est cum culpa veniali, scilicet cum quis ad actum matrimonialem ex concupiscentia excitatur, quae tamen infra limites matrimonii sistit, ut scilicet cum sola uxore sit contentus.
	Quandoque vero est culpa mortalis, puta cum concupiscentia fertur extra limites matrimonii, scilicet cum aliquis accedit ad uxorem, aeque libenter vel libentius ad aliam accessurus.
	Primo ergo modo actus matrimonii non requirit indulgentiam; secundo modo habet indulgentiam inquantum aliquis consentiens concupiscentiae in uxorem, non fit reus peccati mortalis; tertio modo omnino indulgentiam non habet.
	Deinde cum dicit <hi>volo autem</hi> etc., assignat rationem eius quod dixerat, et primo quare non loquatur secundum imperium; secundo quare loquatur secundum indulgentiam, ibi <hi>sed unusquisque</hi>, et cetera.
	Circa primum considerandum est quod nullus sapiens praecipit illud cuius contrarium magis vult fieri.
	Ideo apostolus non praecipit quod homines matrimonium contrahant, vel matrimonio contracto utantur, quia magis vult quod homines contineant.
	Et hoc est quod dicit <hi>volo autem omnes</hi>, homines, <hi>esse sicut meipsum</hi>, ut scilicet contineant, sicut ego contineo.
	Et similiter dicit Act.
	XXVI, 29: <hi>opto apud Deum omnes qui audiunt, fieri tales qualis ego sum</hi>.
	Sed contra hoc videtur esse, quia si omnes homines continerent, sicut apostolus continebat, cessasset generatio, et sic non fuisset impletus numerus electorum, quod erat contra dispositionem divinam.
	Dicunt quidam quod apostolo revelatum erat, quod si omnes homines salvarentur in continentia viventes, sicut ipse vivebat, sufficiebat ad implendum numerum electorum.
	Sed hoc nulla auctoritate fulcitur; et ideo potest dici, quod apostolus volebat omnes esse continentes, quia scilicet volebat hoc de singulis, non tamen volebat quod omnes simul continerent.
	Vel potest dici, et melius, quod volebat omnes homines esse continentes voluntate antecedente, sicut ipse dicit I Tim.
	II, 4, quod <hi>Deus vult omnes homines salvos fieri</hi>, non autem voluntate consequente, qua Deus vult quosdam salvare, scilicet praedestinatos, et quosdam damnare, scilicet reprobatos, secundum illud Mal.
	I, 2 s.: <hi>Iacob dilexi, Esau autem odio habui</hi>.
	Est autem voluntas antecedens de eo, quod absolute consideratum est melius, sicut omnes homines esse salvos, vel continentes: voluntas autem consequens est de eo, quod est melius, consideratis circumstantiis personarum et negotiorum, et secundum hoc Deus vult quosdam damnare, et apostolus quosdam matrimonio iungi.
	Deinde cum dicit <hi>sed unusquisque</hi>, assignat rationem quare secundum indulgentiam matrimonium permiserit, quia scilicet non quilibet tantae virtutis donum accepit a Deo, ut scilicet possit totaliter continere, sicut et dominus dixit Matth.
	XIX, 11: <hi>non omnes capiunt verbum hoc, sed qui capere potest, capiat</hi>.
	Et hoc est quod dicit: vellem quidem omnes esse continentes, <hi>sed unusquisque proprium</hi>, id est, secundum certam mensuram, <hi>habet donum ex Deo, alius quidem sic</hi>, puta ut in virginitate Deo serviat, <hi>alius vero sic</hi>, id est, ut Deo serviat in matrimonio, secundum illud Matth.
	XXV, v. 15: <hi>uni dedit quinque talenta, alii vero duo, alii vero unum, unicuique secundum propriam virtutem</hi>.
	Et Sap.
	VIII, 21: <hi>scivi quoniam aliter non possum esse continens, nisi Deus det, et hoc ipsum erat sapientiae scire cuius esset hoc donum</hi>.
	Deinde cum dicit <hi>dico autem</hi>, etc., exponit quod obscure dixerat.
	Et primo quantum ad hoc quod dixerat: <hi>volo omnes homines esse sicut meipsum</hi>, quia scilicet hoc est absolute melius.
	Unde dicit <hi>dico autem</hi>, scilicet exponendo, <hi>non nuptis</hi>, id est, virginibus, <hi>et viduis: bonum est illis si sic permanserint</hi>, scilicet continentes, <hi>sicut ego</hi>, secundum illud Sap. c.
	IV, 1: <hi>quam pulchra est casta generatio cum claritate</hi>.
	Secundo quantum ad hoc quod dixerat: <hi>sed unusquisque</hi>, etc., quasi dicat: quia non quilibet hoc donum accepit a Deo ut contineat.
	Unde dicit <hi>quod si non continent</hi>, id est, si donum continendi non acceperunt, <hi>nubant</hi>, id est, matrimonio iungantur, secundum illud I Tim.
	V, 14: <hi>volo iuvenes nubere</hi>.
	Et assignat rationem, subdens <hi>melius est enim nubere, quam uri</hi>, id est, concupiscentia superari.
	Concupiscentia enim est calor quidam noxius; qui ergo concupiscentia impugnatur, calescit quidem, sed non uritur, nisi humorem gratiae perdat a concupiscentia superatus.
	Unde Iob XXXI, 12 dicitur: <hi>ignis est usque ad consummationem devorans, et universa eradicans germina</hi>.
	Est autem hic attendendum quod apostolus utitur abusiva comparatione; nam nubere bonum est, licet minus, uri autem est malum.
	Melius est ergo, id est magis tolerandum, quod homo minus bonum habeat, quam quod incurrat incontinentiae malum; et hoc est quod supra dixit <hi>propter fornicationem</hi>, scilicet vitandam, <hi>unusquisque suam uxorem habeat</hi>, etc., et postmodum: <hi>ne tentet vos Satanas propter incontinentiam vestram</hi>.</p>
</div2>
<div2 n="2"><head>Lectio 2</head>
<p><A NAME="86254"/>Supra apostolus posuit documenta de contractu matrimonii, hic instruit eos qui iam matrimonium contraxerunt de matrimonio non dissolvendo: et primo docet eos qui sunt in matrimonio iuncti, ut in matrimonio maneant; secundo ponit utilem doctrinam quantum ad omnes status vel conditiones hominum, ibi <hi>unumquemque sicut vocavit Deus</hi>, et cetera.
	Circa primum duo facit: primo agit de indissolubilitate matrimonii quantum ad eos qui sunt unius cultus; secundo quantum ad eos qui sunt in dispari cultu, ibi <hi>nam caeteris ego dico</hi>, et cetera.
	Circa primum duo facit: primo ponit praeceptum de indissolubilitate matrimonii; secundo docet quid sit servandum quando matrimonium quodammodo separatur, ibi <hi>quod si discesserit</hi>, et cetera.
	Dicit ergo primo: dixi non nuptis, id est, virginibus et viduis, quod melius est eis si sic permanserint, <hi>his autem qui matrimonio sunt iuncti</hi> non patet eadem conditio: his enim <hi>praecipio non ego</hi>, scilicet indicta mihi auctoritate, <hi>sed dominus</hi>, hoc praecepit.</p>


</div2></div1>
<div1><head>cap. 11-13 v. 9 [Reportatio Reginaldi de Piperno]</head>

</div1>
<div1 n="11"><head>Caput 11</head>
<div2 n="1"><head>Versiculus 1</head>
<p><A NAME="87583"/>Imitatores mei estote et cetera.
	Apostolus superius removit Corinthienses ab ydolatria, hic inducit eos ad (Ecclesiae) Eucharistiae sacramentum, et circa hoc tria facit: primo excludit indebitum ritum; secundo ostendit dignitatem sacramenti, scilicet Eucharistiae, ibi (XI 23): ego enim accepi a domino etc.; tertio ordinat debitum ritum ipsius sacramenti, ibi (XI 33): itaque, fratres mei, dum convenitis et cetera.
	Circa primum duo facit: primo enim praemittit quamdam generalem admonitionem; secundo reprehendit eos de inconvenienti ritu in sacramento Eucharistiae, ibi (XI 3): volo autem vos scire et cetera.
	Circa primum duo facit: primo enim ponit admonitionem, secundo ponit quamdam ironicam commendationem, ibi (XI 2): laudo et cetera.
	Circa primum sciendum est quod in Ecclesia sunt quidam gradus dignitatis.
	Nam quidam sunt maiores, ut praelati, quidam vero minores, ut subditi, et utrique habent quos imitentur, quia minores debent imitari maiores, I Pet. ult.: <hi>non vi dominantes in cleris, sed formam gregis facti</hi> etc.; maiores vero imitantur Christum, Io.
	XIII: <hi>exemplum enim meum dedi vobis ut quemadmodum</hi> et cetera.
	Et hoc est quod dicit: <hi>imitatores mei</hi> etc., quasi dicat: sitis sine offensione et ut nullum offendatis, <hi>imitatores mei estote</hi>, qui per omnia omnibus placeo, quaerens quod utile est multis ut salvi fiant.
	Et in hoc imitator sum Christi qui venit omnes salvare, et ideo dicit: <hi>sicut et ego Christi</hi>, supple: imitator sum.
	Dicit autem: <hi>sicut et ego Christi</hi>, quia maiores in illis tantum sunt imitandi in quibus ipsi imitantur Christum; unde cum ipsi non imitentur Christum nisi in bonis, non sunt ipsi imitandi in malis quae faciunt aliquando, sed in bonis, supra IIII: <hi>imitatores</hi>.
	Et nota quod Paulus imitatus est Christum praecipue quantum ad quatuor: in mentis devotione et intentione, Gal.
	III: <hi>vivo ego, iam non ego, vivit vero</hi> etc.; in fraternae salutis sollicitudine: Christus enim ad hoc venit ut homines salvos faceret, I Thim. 1: <hi>Christus Iesus venit in mundum peccata</hi> etc., et beatus Paulus inter alios apostolos et praelatos sollicitudinem habuit de salute hominum, Ro.
	XV: <hi>debemus autem nos firmiores</hi> etc.; in aequanimi usu temporalium rerum item: nam Iohannes Baptista semper ieiunabat, Matth.: <hi>venit Iohannes non manducans neque bibens</hi>, Christus vero non semper sed quando videbatur expedire, unde etiam cum peccatoribus manducabat et propter hoc dicebant Iudaei, Io.
	XX: <hi>ecce homo verax</hi> etc.; sic et Paulus, secundum quod expediebat saluti credentium, utebatur rebus temporalibus, Phili.
	IV 12: <hi>scio abundare, scio et penuriam pati</hi>; in corporis passione, II Cor.
	V: <hi>semper mortificationem domini Iesu in corpore</hi> etc., et ideo specialiter dicebat ipse, Gal. ult.: <hi>ego autem stigmata domini Iesu</hi> et cetera.</p>
</div2>
<div2 n="2"><head>Versiculus 2</head>
<p><A NAME="87584"/>Laudo autem et cetera.
	Hic ponitur ironica commendatio.
	Sunt autem duo in quibus subditi se debent habere ad praelatos: ut scilicet secundum eorum bonam vitam informentur, Hebr. ult.: <hi>mementote praepositorum vestrorum</hi> etc., et hoc praecipue in quibus sunt ipsi informati a Christo; et ut eorum praecepta servent, I Reg.
	XV 23: <hi>quasi peccatum ariolandi est repugnare et quasi scelus nolle acquiescere</hi>.
	Sed Corinthienses in his duobus offenderant, et ideo laudans eos ironice reprehendit eos de istis duobus, scilicet quod non sequuntur vitam suam, et hoc est quod dicit: <hi>laudo vos quod per omnia mei memores (me peiores) estis</hi>, idest in nullo memoriam vitae meae habetis; et iterum quod non servant traditiones suas et praecepta, et hoc est quod dicit: <hi>et sicut tradidi vobis, praecepta mea tenetis</hi>, idest non tenetis.
	Sed contra.
	In sacra Scriptura nihil debet esse falsum; sed hoc quod dicit apostolus est falsum quia non sunt memores sui nec tenebant praecepta sua; non ergo deberet uti ironica locutione.
	Respondeo.
	Dicendum quod in omni figurata locutione, commune est quod sensus non est ille quem primo aspectu verba praetendunt, sed ille quod ille qui loquitur significare intendit, sicut si dicam: pratum ridet, non est sensus huius locutionis quod illud pratum rideat, sed illud quod ego significare intendo, scilicet quod pratum similiter se habet in decore cum floret sicut homo cum ridet.
	Hoc etiam modo se habet in locutionibus ironicis: cum enim non intendo hoc quod verba praetendunt significare, sed contrarium, ille est verus sensus quem ego intendo, et ideo nihil falsitatis est ibi.</p>
</div2>
<div2 n="3"><head>Versiculus 3</head>
<p><A NAME="87585"/>Volo autem vos scire.
	Hic reprehendit eos de his quae inordinate agebant circa dictum sacramentum.
	Habebant autem se inordinate in tribus: in dissoluto habitu, in discordi affectu, quia pugnabant in Ecclesia, et in immoderato esu, quia pransi veniebant ad Ecclesiam.
	Et de istis reprehendit eos hic, et primo de primo, secundo de secundo, ibi (XI 17): hoc autem praecipio quod non in melius etc.; tertio de tertio, ibi (XI 20): convenientibus ergo vobis in unum et cetera.
	Circa primum duo facit: primo praemittit quaedam necessaria ad propositum, secundo prosequitur propositum, ibi (XI 4): omnis autem vir et cetera.
	Dicit ergo: quia non tenetis praecepta, <hi>volo vos scire</hi> quoddam utile ad sequentia, et hoc quia periculosum est ignorare, infra XIIII 38: <hi>omnis ignorabitur</hi>.
	Triplicem gradum vult eos scire, scilicet quod vir est caput mulieris, viri vero Christus, Christi autem Deus.
	Circa quod sciendum quod in capite tria considerantur: principatus in corpore, diffusiones in membra et conformitas naturae cum ipsis membris.
	Unde secundum hoc, aliquis potest dici caput alicuius secundum principatum tantum, sicut (I) Reg.
	XV 17: <hi>cum esses parvulus in oculis tuis, caput</hi> etc.; aliquando vero secundum diffusionem, sicut illud Eph.
	IIII 15: <hi>qui est caput Christus ex quo</hi> et cetera.
	Sed hic dicitur quodlibet istorum caput secundum ista tria.
	Vir quidem dicitur caput mulieris quia praesidet, Gen.
	III 16: <hi>sub viri potestate eris</hi>, quia gubernat, I Pet.
	III 6: <hi>sicut Sara obediebat Abrahae, dominum eum vocans</hi>, Eph.
	VI (V 22): <hi>mulieres subditae sint</hi> etc., et quia de eius costa sumpta est, Gen.
	II 25: <hi>vocavit eam virago quia de viro</hi> et cetera.
	Christus autem est caput viri, quia praesidet, Eph.
	II (I 22): <hi>ipsum dedit caput super omnem Ecclesiam quae est corpus</hi>, Ps. (71 8): <hi>dominabitur a mari usque ad mare</hi>, quia dona gratiarum effundit, Eph.
	IIII 7: <hi>unicuique data est gratia secundum mensuram donationis Christi</hi>; quia est conformis nostrae naturae, Phil.
	II 6: <hi>qui cum in forma Dei esset</hi> et cetera.
	Quod autem dicit quod Deus est caput Christi potest intelligi dupliciter: nam Christus nominat suppositum in duabus naturis, scilicet divina et humana.
	Si ergo loquatur de Christo secundum naturam divinam tantum, tunc li Deus supponit pro persona patris, et tunc dicitur caput Christi Deus, idest (patris) pater, non quod li caput importet maioritatem, sed originem tantum, Io.
	XV (XVI 28): <hi>exivi a patre et veni in mundum</hi>.
	Si vero accipiatur hic li Christus secundum humanam naturam tantum, sic li Deus supponit pro tota Trinitate, et tunc dicitur caput Christi Deus, idest tota Trinitas, quia Christus inquantum est homo est minor patre, et seipso inquantum est verbum, et spiritu sancto, et tota Trinitate.
	Possumus autem mystice exponere hoc quod dicitur: <hi>caput mulieris vir et caput viri Christus</hi>, ut per mulierem intelligatur sensualitas seu inferiorem intelligamus (partis) partem rationis quae occupatur temporalibus ministrandis; per virum autem superiorem partem rationis quae elevatur divinis et spiritualibus contemplandis.
	Et sic Christus est caput omnium in quantum per eum dirigimur ad virtuose operandum, et elevamur et adiuvamur ad Deum contemplandum.</p>
</div2>
<div2 n="4"><head>Versiculus 4</head>
<p><A NAME="87586"/>Omnis autem vir orans.
	Hic arguit eos, et circa hoc duo facit: ponit intentum et probat illud, ibi (XI 5): unum est et cetera.
	Ponit autem duo quae intendit: primum de viro, secundum de muliere, ibi (XI 5): omnis autem mulier et cetera.
	Circa primum secundum hoc ergo, sciendum est quod, sicut ipse dicit infra, velatio capitis est quasi obumbratio potestatis viri, quia in capite est gloria viri.
	Cum ergo vir velat caput suum, ostendit subiectionem quae est contra libertatem, quae quidem libertas maxime profitenda coram iudice suo et praecipue quando quis exequitur officium suum.
	Unde cum vir sit liber quia non est sub potestate mulieris, ideo coram Deo debet profiteri libertatem non velando caput suum, et hoc est quod dicit apostolus: <hi>omnis autem vir orans</hi> et cetera.
	Est autem vir coram Deo dupliciter: aut per orationem, et sic ea quae sunt populi offert Deo, aut per prophetiam, et sic ea quae sunt Dei insinuat populo.
	Et ideo dicit: <hi>omnis vir orans</hi>, offerendo quae populi sunt Deo, <hi>aut prophetans</hi> quae sunt Dei insinuando populo, <hi>velato capite</hi>, idest ostendendo se esse non esse liberae mentis, <hi>deturpat caput suum</hi>, idest inconvenienter agit.
	Sed numquid episcopi inconvenienter orant tenendo mitram? Dicendum quod non, quia mitra est indicium potestatis, velare autem caput est, sicut hic intendit apostolus, obumbrare potestatem.</p>
</div2>
<div2 n="5"><head>Versiculus 5</head>
<p><A NAME="87587"/>Omnis autem mulier.
	Hic prosequitur de muliere et dicit contrarium.
	Et huius causa est quia mulier naturaliter est subiecta, vir autem praesidens.
	Unde sicut vir non debet velare caput, ita nec mulier non debet orare aut prophetare capite non velato, Deut.
	XXIII: <hi>non induetur vir vestes mulieris</hi> etc., et hoc est quod dicit: <hi>omnis autem mulier</hi> et cetera.
	Sed quid est quod dicit: <hi>aut prophetans</hi>, idest Scripturas reserans, ut dicit Glossa? Nonne apostolus dicit: <hi>mulierem docere in Ecclesia non permitto?</hi> Respondeo.
	Dicendum quod prophetia aliquando accipitur pro elevatione Scripture et hoc non permittitur mulieri, aliquando pro laude divina cantanda, et hoc permittitur mulieri, sicut Paral.: <hi>prophetare</hi> etc., et de hoc loquitur hic apostolus, et ideo dicit infra XIIII: <hi>potestis per singulos prophetare</hi>.
	Unum est enim ac si decalvetur.
	Hic probat intentum, et primo per rationes, secundo per consuetudinem, ibi (XI 16): si quis autem videtur contentiosus et cetera.
	Circa primum tria facit: primo ponit rationes ad intentum, secundo excludit quamdam obiectionem, ibi (XI 11): verumtamen neque vir sine etc., tertio manifestat unam positarum rationum, ibi (XI 13): vos ipsi iudicate.
	Ad probandum autem intentum, ponit tres rationes: prima sumitur ex naturali inclinatione, secunda sumitur per comparationem ad Deum, ibi (XI 7): vir quidem non debet etc., tertia per comparationem ad Angelos, ibi (XI 10): ideo debet mulier.
	Circa primum duo facit: primo ponit similitudinem, secundo ex similitudine facta arguitur, ibi (XI 6): nam si non et cetera.
	Circa primum sciendum quod artificialia sunt in supplementum naturalium, et inde est quod vestes additae sunt hominibus, propter defectum corii naturalis quod non sufficit protegere hominem a contrariis, scilicet a frigore et aliis.
	Sunt quaedam velamina naturalia circa caput, sicut capilli, quaedam artificialia, sicut infulae et huiusmodi, et haec sunt in supplementum naturalium.
	Sic ergo illa artificialia sunt addenda ad quae inclinat natura; naturaliter autem mulier comam nutrit, ergo naturaliter debet cooperire caput.
	Et hoc est quod dicit: <hi>unum est</hi> etc., quasi dicat: vere deturpat caput quia unum est, idest tantumdem ac si decalvetur, Is.
	III: <hi>decalvabit dominus filias Sion</hi>.</p>
</div2>
<div2 n="6"><head>Versiculus 6</head>
<p><A NAME="87588"/>Ex hac autem similitudine arguitur cum dicit: <hi>nam si non velatur</hi> et cetera.
	Et primo ponit conditionalem sic: si mulier non velatur competens est ei quod decalvetur; secundo destruit consequens dicens quod <hi>turpe est mulieri tonderi aut decalvari</hi>; tertio concludit destructionem antecedentis: ergo <hi>velet caput suum</hi>.
	Sed numquid peccant moniales tondendo se? Dicendum quod non, quia iam sunt exemptae a potestate virorum et positae immediate sub Christo.</p>
</div2>
<div2 n="7"><head>Versiculus 7</head>
<p><A NAME="87589"/>Vir quidem non debet velare et cetera.
	Hic ponit apostolus secundam rationem ad probandum quod intendit, et sumitur ex praecedenti, in qua quidem ratione argumentatur ex hiis quae supra praemiserat quod <hi>caput mulieris est vir, caput viri Christus</hi>.
	Facit autem tria in ratione ista: primo enim ponit rationem, secundo probat quaedam in ratione supposita, ibi (XI 8): non est enim vir ex muliere; tertio infert conclusionem, ibi (XI 10): ideo debet mulier et cetera.
	In ratione autem duo facit: primo praemittit partem propositi, scilicet quod vir non debet velare caput suum, scilicet ad modum mulieris quae totum caput velat sicut antiqui faciebant, et hoc est quia sic non discernerentur viri a mulieribus, quod est inconveniens, Deut.: <hi>non induetur mulier veste virili</hi> etc.; secundo rationem assignat dicens: <hi>quoniam imago</hi> etc., ubi tria consideranda sunt: primo quomodo vir ponatur ab apostolo imago Dei tantum et non mulier, secundo qualiter vir fit imago Dei, tertio quid faciat ad propositum hoc quod hic dicit apostolus.
	Circa primum sic obiicitur contra verbum apostoli: imago Dei attenditur in homine secundum mentem, Eph.
	IIII: <hi>renovari spiritu mentis vestrae</hi> etc., et Col.
	III: <hi>induite novum hominem</hi> etc.; ergo imago Dei in homine accipitur secundum spiritum; cum ergo non sit distinctio inter hominem et mulierem secundum spiritum, videtur quod non tantum vir sit imago et gloria Dei, sed etiam mulier.
	Respondeo.
	Dicendum quod hoc exprimitur tripliciter in Glossa.
	Primo quidem quantum ad dignitatem principii: cum enim imago sit expressa similitudo eius cuius est imago, vir in hoc dicitur imago Dei quod sicut Deus est principium omnium rerum, ita vir est principium totius humani generis, Act.
	XLIII (XVII 26): <hi>produxit ex uno</hi> et cetera.
	Secundo quantum ad Christum: sicut enim ex latere Christi in cruce dormientis profluxit sanguis et aqua per quae instituta sunt sacramenta per quae salvatur Ecclesia, ita ex latere viri soporati et dormientis extracta est costa de qua formata est mulier.
	Tertio quantum ad interiorem imaginem, secundum quam etiam in viro praepollet imago Dei: nam viri sapientiores et fortiores sunt mulieribus, Prov. ult.: <hi>mulierem fortem quis</hi> etc., Eccl.
	VII: <hi>virum de mille unum reperi</hi> et cetera.
	Et secundum hoc solvitur obiectio, quia licet vir non differat secundum spiritum a muliere, tamen plus viget in eo ratio, potentia et ratio cognoscendi, secundum quam accipitur ratio imaginis.
	Et secundum hoc exponitur quod dicit hic: <hi>quoniam imago est</hi> et cetera.
	Et dicit hic duo: <hi>imago et gloria</hi>.
	Homo enim ordinatur ad Deum sicut ad causam efficientem, et quantum ad hoc dicit <hi>imago</hi>.
	Sicut enim dicit Augustinus, imago importat similitudinem; unum tamen non potest dici imago alterius nisi unum sit ab alio, sicut unum omnium non dicitur imago alterius licet sint similia.
	Unde cum vir sit a Deo immediate, ideo specialiter dicitur imago Dei.
	Sed notandum quod duplex est imago: perfecta quae consistit in identitate naturae, et secundum hunc modum solus filius dicitur imago Dei, imperfecta quae consistit in diversitate naturae, sicut imago regis est in denario, et hoc modo homo dicitur imago Dei, non autem filius.
	Et inde est quod homo quandoque dicitur imago, quandoque ad imaginem Dei, Gen.
	I: <hi>faciamus hominem ad imaginem</hi>; sed filius dicitur imago et non ad imaginem Dei.
	Ratio huius est quia haec praepositio ad notat distantiam; filius autem est imago patris nulla ex parte dissimilis, et ideo non dicitur ad imaginem.
	Homo vero licet Deum imitetur in natura intellectuali, tamen multum distat a perfecta imagine, sicut dictum est.
	Secundum ergo quod imitatur dicitur imago licet imperfecte, et sic accipit hic apostolus, secundum vero quod distat dicitur ad imaginem.
	Ordinatur etiam homo ad Deum sicut ad causam finalem, non quidem quod hoc cedat in utilitate Dei, quia bonorum nostrorum non indiget, sed in gloriam Dei, Is.
	XLII: <hi>omnem qui invocat nomen meum in gloriam meam</hi> etc., et ideo dicit: <hi>gloria Dei</hi>.
	Et pari ratione mulier est gloria viri.
	Et nota quod non dicit quod mulier sit imago viri: nam in hoc est mulier gloria viri in quantum ordinatur quod subserviat viro: in hoc enim est gloria hominis quod habeat multos subditos, Prov.
	XIIII: <hi>in multitudinem populi</hi>; non tamen dicitur imago: vir enim dicitur imago Dei quia similis est ei, et etiam hoc ipsum quod sit sibi similis habet a Deo; mulier autem, licet sit similis viro, non tamen hoc habet a viro sed a Deo quod similem viro eam formavit.
	Quomodo autem hoc sit ad propositum? Sic patet: gloria enim Dei non est occultanda, sed manifestanda ab hiis qui Deo serviunt et facti sunt ad gloriam Dei, Matth.
	V: <hi>videant opera vestra bona</hi> et cetera.
	Gloria autem viri occultanda est.
	Et ideo vir qui est ad gloriam Dei non debet velare caput (Io.
	VII: <hi>dilexerunt magis gloriam</hi> etc.), idest gloria Dei non debet abscondi quae videtur in viro; mulier vero quae est gloria viri debet velare caput.</p>
</div2>
<div2 n="8"><head>Versiculus 8</head>
<p><A NAME="87590"/>Consequenter cum dicit: non enim est vir etc., probat quaedam quae supposuit, scilicet quod mulier est gloria viri, et hoc dupliciter: primo quia mulier est ex viro, et hoc est quod dicit: <hi>non est enim vir</hi>, idest non sumpsit principium ex muliere, <hi>sed mulier</hi>, idest principium mulieris ex viro, I Thim.
	II: <hi>adeo primus</hi> etc., et est primus tempore et dignitate; secundo quia mulier est facta propter virum, Eccli.
	XVII: <hi>creavit ex ipso adiutorium</hi>.</p>
</div2>
<div2 n="9"><head>Versiculus 9</head>
<p><A NAME="87591"/>Et ideo dicit: <hi>etenim non creatus</hi>, et huius ratio est quia imperfecta semper sumunt originem a perfectis et ordinantur ad perfecta.</p>
</div2>
<div2 n="10"><head>Versiculus 10</head>
<p><A NAME="87592"/>Ideo debet et cetera.
	Hic infert principalem conclusionem, dicens quod propter haec quae dicta sunt, <hi>mulier debet velamen</hi> etc.: nam velamen obumbrans subiectionem significat potestatem.
	Propter Angelos.
	Hic ponitur tertia (ratio) quae sumitur ex comparatione ad Angelos, et hoc exponitur dupliciter. <hi>Propter Angelos</hi>, idest propter sacerdotes: nam sacerdotes dicuntur aliquando Angeli, Mal.
	II: <hi>labia sacerdotum etc., Angelus enim domini</hi>; et hoc fit propter duo: primo propter eorum reverentiam: sacerdotes enim sunt loco Dei; unde sicut coram Deo homo debet profiteri conditionem suam, ita coram sacerdotibus, Eccl.
	VII: <hi>sacerdotes</hi> etc., Is.
	LXI: <hi>vos autem sacerdotes</hi> et cetera.
	Unde quia conditio mulieris est ut sit subdita, debet velare caput suum <hi>propter Angelos</hi>.
	Secundo, propter eorum cautelam, ne incitentur ad peccatum ex aspectu mulieris, Eccl.
	IX: <hi>virginem ne intuearis</hi> et cetera.
	Sed quare <hi>propter Angelos</hi> solum? Numquid non aliis malum est videre mulierem? Respondeo: quia sacerdotes sunt magis assidui in Ecclesia, et quia mulieres familiarius sunt cum sacerdotibus cum eis confitentur, et quia de eis esset magis periculum si caderent.
	Augustinus autem aliter exponit dicens quod vir et mulier accipiuntur hic pro quodam interiori coniugio.
	In anima enim nostra est quoddam spirituale coniugium, ita ut vir assignetur aliquando ab Augustino pro ipsa ratione, et sensualitas pro muliere.
	In libro vero de Trinitate, ponit sensualitatem loco serpentis, loco viri rationem superiorem, inferiorem vero loco mulieris.
	Et sicut mulier regitur per virum, ita sensualitas per rationem, Exo.
	XXIII: <hi>facit omnia secundum</hi> etc., et ideo dicit quod vir non debet velare caput quia superior ratio non debet cohiberi, sed libere debet se immittere in Deum, et quanto plus se immittit tanto melius.
	Sed mulier debet velari quia nisi ratio inferior frenetur freno rationis et imperio in usu temporalium, de facili labimur in peccatum.
	Sed hoc secundum hanc expositionem facit hoc ad propositum, quia illa quae interius sunt debent ostendi per aliqua exteriora.
	Unde et secundum hoc in anima sunt quae dicuntur, quia <hi>vir est imago Dei</hi>, idest ipsa ratio superior, et non <hi>mulier</hi>, idest sensualitas; et quod mulier est ad gloriam viri, idest sensualitas ad servitium rationis; et quod <hi>vir</hi>, idest ratio non est <hi>ex muliere</hi>, idest ex sensualitate, scilicet quod sensualitate regatur (rationalis) ratio, sed <hi>mulier</hi>, idest sensualitas, est <hi>ex viro</hi>, idest ex ratione.
	Et huius ratio est quia vir, idest ratio, non est creatus ut serviat mulieri, idest sensualitati.
	Et ideo mulier debet velare caput suum ad significandum exterius quod sit interius, scilicet quod sensualitas debet subiici rationi.
	Et hoc <hi>propter Angelos</hi>, ex quo etiam sumitur tertia ratio secundum hanc expositionem.
	Et sic per Angelos non intelligimus ipsos sacerdotes sed ipsos veros Angelos: cum enim Angeli debeant haberi in reverentia; et hoc maxime exhibetur quando quilibet servat statum suae conditionis, non est dubitatio quod in loco orationis ubi sunt sancti Angeli, mulier debet velare caput in ostensionem suae conditionis: ipsi enim Angeli assunt nobis cum oramus, Ps.: <hi>prevenerunt principes</hi> etc., Ps.: <hi>in conspectu Angelorum</hi> et cetera.</p>
</div2>
<div2 n="11"><head>Versiculus 11</head>
<p><A NAME="87593"/><hi>Verumtamen neque vir</hi> et cetera.
	Supra apostolus ostendit quod vir non debet velare faciem suam, inducens ad hoc pro ratione quod vir est imago (Dei), non autem mulier.
	Ne igitur mulieres desperarent de gratia Christi, et ne crederent se propter hoc haberi contemptum a viris, ideo hic apostolus intendit hoc excludere, et circa hoc duo facit: primo docet veritatem dicti, secundo rationem assignat, ibi (XI 12): nam sicut mulier et cetera.
	Dicit ergo primo: dixi quia vir est imago et gloria Dei, mulier autem non sed viri; verumtamen mulieres non debent desperare de gratia Christi, quia <hi>neque vir sine muliere</hi>, nec e converso <hi>mulier sine viro in domino</hi>, idest in gratia Christi, Gal.
	I: <hi>quicumque in Christo baptizati estis etc., in Christo enim Iesu</hi> et cetera.
	Et huius ratio est quia in gratia Christi quae est in Baptismo, non habet plus vir quam mulier propter conditionem sexus.
	Vel aliter secundum Glossam, ut referatur ad primam conditionem, ut sit sensus: dixi quod vir non est ex muliere sed mulier ex viro, et hoc est in prima conditione et hominis et mulieris; verumtamen post modum, <hi>neque vir est sine muliere</hi> a qua nascatur, <hi>neque mulier sine viro</hi> qui sit principium generationis suae, et hoc <hi>in domino</hi>, scilicet secundum operationem Dei hoc ordinantis.
	Et nota hic quadruplicem generationem: prima fuit viri sine muliere, in qua materia fuit terra, artifex fuit Deus solus, Gen.
	II: <hi>formavit Deus hominem</hi> etc.; secunda fuit mulieris de viro solo, et in hac materia fuit costa, artifex vero Deus, Gen.
	II: <hi>tulit Deus unam de costis</hi>; tertia vero ex viro et muliere, et in hac materia fuit comixtio sanguinum et operatrix natura, Io.
	I: <hi>qui non ex sanguinibus</hi> etc.; quarta, de muliere sine viro, et haec Christi, in qua materia fuit corpus virginis, auctor spiritus sanctus, Matth.
	I: <hi>quod in ea natum est de spiritu sancto est</hi>; et ista est quarta generatio de qua dicitur Gen.
	XV: <hi>generatione quarta revertetur huc</hi> et cetera.</p>
</div2>
<div2 n="12"><head>Versiculus 12</head>
<p><A NAME="87594"/>Consequenter, cum dicit: nam sicut mulier, assignat rationem eius quod dixit, et hoc dupliciter potest exponi secundum duplicem expositionem superioris dicti, quia si exponatur quantum ad primam expositionem, sic refertur ad generationem spiritualem quae est per gratiam, et est sensus: sicut mulier per virum sanctificata est, ita et vir per mulierem, supra VII 14: <hi>sanctificatur vir infidelis per mulierem fidelem</hi>.
	Si vero exponatur quantum ad secundam, sic refertur ad generationem carnalem et est sensus: nam sicut mulier est (a) viro in creatione, ita ex consequenti et in (processe) processu generationis vir est per mulierem, ex qua scilicet nascitur; et haec omnia a Deo, quia principium utriusque, scilicet mulieris et viri, est a Deo, vel sanctificatio utriusque similiter ex Deo est, Ro.
	XI: <hi>ex ipso, in ipso et per ipsum</hi> et cetera.</p>
</div2>
<div2 n="13"><head>Versiculus 13</head>
<p><A NAME="87595"/>Vos ipsi iudicate et cetera.
	Hic apostolus quod in una positarum rationum implicite et obscure dixerat manifestat, hoc scilicet quod dixit: <hi>unum est ac si decalvetur</hi>, et circa hoc duo facit: primo enim auditoris iudicium invocat, secundo interrogat, ibi: decet mulierem, tertio argumentatur, ibi (XI 14): nec ipsa natura et cetera.
	Committit autem auditoris iudicio ut ostendat securitatem et idoneitatem sententiae: consuetum est enim quando quis confidit de veritate quod committit sententiam suam auditoribus, secundum illud Iob: <hi>quod iustum est iudicate, et non invenietis</hi> et cetera.
	Et ideo dicit apostolus: <hi>vos ipsi iudicate</hi>, quasi dicat: ita est idoneum quod dico quod illud iudicio vestro committo; et dicit: <hi>vos ipsi</hi>, quia quilibet bonus auditor debet aliquo modo scire quae audit, aliter non posset diiudicare, et ideo omnis communicatio debet incipere ab hiis quae sunt magis nota, Iob: <hi>nonne auris verba diiudicat</hi> et cetera.
	Interrogat vero ut magis eos excitet: <hi>decetne mulierem non velatam orare Deum?</hi>, Et dicit specialiter <hi>orare Deum</hi>, quia maxima reverentia exhibenda est in oratione et honestas, Ecc. 4: <hi>custodi pedem tuum</hi>, Ecc. 18: <hi>ante orationem praepara</hi> et cetera.</p>
</div2>
<div2 n="14"><head>Versiculus 14</head>
<p><A NAME="87596"/>Argumentatur autem ut fortius convincat: <hi>nec ipsa natura</hi> etc., in quo duo facit: primo ponit illud unde sumit argumentum, quia a naturali inclinatione humana, et hoc est quod dicit: <hi>nec ipsa natura</hi>, scilicet humana, <hi>docet</hi>, scilicet quod mulieres sint velatae, et natura est quasi quaedam lex, Rom.
	II: <hi>cum enim gentes quae legem non habent</hi> et cetera.
	Secundo argumentatur et primo quantum ad virum et ideo dicit: <hi>quia vir si comam nutriat</hi> etc.; et ratio potest esse talis: illud quod est alicui naturaliter vituperabile non est faciendum, sed <hi>si vir nutriat comam ignominia est illi</hi>; coma autem significat velamen capitis; ergo vir non debet velare caput.
	Glossa enim exponit hoc de lege: dicit quod est ignominia secundum legem quod quis nutriat comam, sed non habetur expressum quod in lege quod praecipiatur alicui tonderi caput nisi de Nazarenis quorum coma debebat offerri domino.
	Sed nec est etiam secundum sententiam apostoli, quod (quia) hic non arguitur ex lege, sed a natura.
	Praeterea videmus quod multi nutriunt comam, etiam de Nazarenis, sicut Samson, et ideo dicendum est quod hic loquitur apostolus secundum quod natura inclinat, quae etiam videtur habere quamdam vim legis; et sic <hi>si nutriat comam vir, ignominia est ei</hi>, idest vituperabile secundum opinionem hominum, licet aliqui propter humilitatem vel propter mysterium nutriunt comam.
	Secundo arguitur quantum ad mulierem, et primo arguitur, secundo assignat causam, ibi: capilli et cetera.
	Ratio sua talis est: illud quod naturaliter est laudabile et gloriosum alicui, debet ab eo fieri; sed mulieri est laudabile et gloria nutrire comam: haec autem significat velamen capitis; ergo mulier naturaliter debet velare caput.</p>
</div2>
<div2 n="15"><head>Versiculus 15</head>
<p><A NAME="87597"/>Huius autem rationis ponit medium tantum cum dicit: <hi>mulier si comam nutriat, gloria est illi</hi>; et est ei gloria et quantum ad Deum et quantum ad seipsam, quia est signum verecundiae et subiectionis, Ecc.
	XXIIII: <hi>gratia super gratiam mulier sancta et pudorata</hi>.
	Et subiungit causam: quoniam capilli et cetera.
	Contra: (non) nonne et viri habent capillos? Respondeo.
	Dicendum est quod loquitur hic secundum communem consuetudinem, quia mulieres comam nutriunt, licet non in quibusdam terris, sed cum etiam in illis terris maiorem habent quam viri.
	Ista autem sic communis consuetudo apud mulieres non esset nisi natura inclinaret, et ideo pro velamine data sunt ei, scilicet mulieri, quia natura inclinat ad hoc.</p>
</div2>
<div2 n="16"><head>Versiculus 16</head>
<p><A NAME="87598"/>Si quis autem videtur contentiosus et cetera.
	Hic probat per consuetudinem quod probavit per rationes, et ratio huius est quia illae rationes possent alicui videri non multum efficaces cum sint mysticae et figuratae.
	Unde ne aliquis contentiose resisteret, intendit alia via convincere eum.
	Et circa hoc duo facit: primo convincit eum per communem consuetudinem Ecclesiae, secundo per auctoritatem praecepti sui, ibi (XI 17): hoc autem praecipio.
	Dicit ergo: habetis, o Corinthii, per rationes quod mulier debet velare caput, sed <hi>si quis videtur contentiosus esse</hi>, idest clamosus impugnator: nam <hi>contentio est impugnatio veritatis cum confidentia clamoris</hi> et ideo fugienda est, Prov. 20: <hi>honor est homini qui separat</hi>; II Thim.
	II: <hi>servum Dei non oportet</hi> etc.; si quis, dico, resistat rationibus contentiose, non poterit resistere consuetudini, quia nos, scilicet apostoli et Iudaei (quia ex Iudaeis sumus), <hi>talem consuetudinem</hi>, idest quod mulieres non velentur, <hi>non habemus, neque etiam Ecclesia Dei</hi>, quia neque secundum legem Moysi et secundum Christum est ut vir velet caput et non mulier.
	Et sciendum ex hoc quod, sicut dicit Augustinus, <hi>mos populi Dei pro auctoritate habetur</hi>, et propter hoc quilibet debet in his quae non sunt per se mala neque prohibita conformare se moribus gentis.
	Et ideo Ambrosius dixit Augustino: <hi>serva consuetudines Ecclesiarum ad quas ibis, in his tamen quae non sunt contra Deum</hi>.</p>
</div2>
<div2 n="17"><head>Versiculus 17</head>
<p><A NAME="87599"/>Sed quia malum est quod aliquis sit singularis in factis suis, ideo quando nolunt acquiescere rationibus, non sequi consuetudines, sunt huiusmodi reprimendi auctoritate praecepti superioris, et hoc facit apostolus cum dicit: <hi>hoc autem praecipio</hi>, quasi dicat: ut inducat ratio et consuetudo Ecclesiae Dei, et nostra sit quod viri non velent caput sed mulieres; nihilominus tamen ego sic praecipio observari.
	Et utitur hic auctoritate praecepti, ut penitus obtemperent: nam praecepto maioris obediendum est, Hebr.
	II: <hi>obedite praepositis</hi> et cetera.
	Non laudans quod non in melius et cetera.
	Superius apostolus reprehendit in Corinthiis inordinatum habitum, hic vero reprehendit in eis alia duo, scilicet dissensiones et inordinatum esum.
	Et circa hoc duo facit: primo enim redarguit eos de illis duobus in generali, secundo vero explicat hoc in speciali, ibi (XI 18): primum quidem convenientibus et cetera.
	Dicit ergo primo: haec, quae de velamine capitis dicta sunt, <hi>praecipio, non laudans</hi> vos sed improbans <hi>quod non in melius se in deterius convenitis</hi>, scilicet ad Ecclesiam, idest non convenitis ut meliores sed ut deteriores efficiamini, Ps.: <hi>convenerunt adversus dominum</hi>.
	Et huius ratio erat quia ad duo inordinata conveniebant, scilicet ad dissensiones et quia pransi et refecti.</p>
</div2>
<div2 n="18"><head>Versiculus 18</head>
<p><A NAME="87600"/>Consequenter quod dicit in generali exponit in speciali, et hoc est quod dicit: primum quidem etc., et circa hoc duo facit: primo ponit accusationem factam sibi de huiusmodi inordinationes, secundo asserit se fidem adhibuisse accusationi sibi factae, ibi: et ex parte credo.
	Accusatio erat quod cum venerant in Ecclesia, erant inter eos dissensiones, et ideo dicit: <hi>primum</hi>, scilicet quod in deterius et non in melius convenitis, est quia <hi>convenientibus vobis in Ecclesiam audio scissuras</hi> etc., et hoc est valde detestabile quod conveniant corpore, et mente dissentiant, cum conventio corporum non fiat nisi propter unitatem mentium.
	Contra quod dicitur Eccli. 25: <hi>in tribus beneplacitum est etc., concordia fratrum</hi> etc.; supra I: <hi>non sint in vobis schismata</hi>.
	Et nota secundum Glossam quod ideo dicit <hi>primum</hi> ut ostendat quod dissensio est primum malum ex quo omnia alia oriuntur.
	Sed contra: Ecc.
	X: <hi>initium omnis peccati superbia</hi>.
	Respondeo.
	Dicendum quod in diversis et secundum diversos respectus possunt esse diversa principia malorum; et inde est quod alicubi dicitur: <hi>radix omnium malorum cupiditas</hi> I Tim.
	V (VI 10), alicubi: <hi>infandorum idolorum cultura</hi> et cetera.
	Sap.
	XIIII 27, et etiam de superbia: Ecc.
	X.
	Et huius ratio est quia de uno peccato possunt alia omnia oriri.
	Sicut in eo quod propter divitias superbit, ex cupiditate et avaritia oritur superbia; in eo quod ut superbiat quaerit divitias, ex superbia nascitur avaritia; et hoc modo est etiam hic, quia ex contentione multa mala oriuntur, Iac.
	IIII: <hi>ubi zelus et contentio</hi> et cetera.</p>
</div2>
<div2 n="19"><head>Versiculus 19</head>
<p><A NAME="87601"/>Ex parte credo.
	Hic ponitur fides adhibita accusationi, quia <hi>ex parte credo</hi>, idest de aliquibus credo quod dissident, et causam huius assignat: <hi>nam oportet haereses esse</hi>, idest utile est.
	Et circa hoc quaerenda sunt duo, scilicet quod sit haeresis et quomodo oporteat haereses esse.
	Quantum ad primum, sciendum est quod haeresis divisionem sonat et sectam; divisio autem opponitur unitati; prima vero unio inter fideles est unio fidei; illi igitur sunt simpliciter divisi qui non conveniunt in sententia Ecclesiae; et ideo illi proprie dicuntur haeretici qui dissident a communione Ecclesiae quantum ad sententiam fidei.
	Sed attendendum quod ad sententiam fidei quaedam pertinent directe, quaedam indirecte; directe quidem sunt articuli fidei, indirecte vero seu per accidens quibus positis sequeretur contrarium sacrae Scripturae: sicut si aliquis diceret quod Isaac non est filius Abrahae, non directe diceret contra fidem sed per accidens, in quantum esset contra sacram Scripturam quae dicit hoc.
	Quicumque ergo in istis duobus discordaret a veritate fidei, habet quidem materiam haeresis, sed nondum est haereticus dicendus nisi pertinaciter suam + errorem defenderet, et tunc est iudicandus haereticus, sed tamen ab illo qui habet iudicare et definire de fide, scilicet a summo pontifice.
	Hoc autem quod homo sit singularis in sensu suo provenit ex superbia, et ideo apostolus dicit, Rom.
	XII: <hi>nolite esse prudentes</hi>, Ecc.
	X: <hi>ne innitaris sensu tuo</hi> et cetera.
	Et ideo in Glossa definitur sic haeresis: <hi>haereticus est qui alicuius temporalis commodi et maxime gloriae principatusque sui gratia, falsas ac novas opiniones vel gignit vel sequitur</hi>, quia sive ipse adinveniat, sive alios sequitur in his quae sunt contra fidem, si pertinaciter persistat haereticus est.
	Quantum ad secundum vero, sciendum est quod illud dicitur opportunum ex quo utilitas aliqua provenit vel per se vel per accidens; per se quidem quando de eo quod bona intentione fit aliquid bonum provenit, per accidens vero quando de eo quod mala intentione fit ab agente provenit aliquod bonum in patiente, sicut ex persecutione tyrannorum secutum est bonum patientiae in martyribus.
	Bona ergo oportet fieri, idest utile est quod fiant ut accipiatur opportunum per se; sed quia Deus, ut dicit Augustinus, est adeo bonus ut non sineret fieri aliquod malum nisi ex illo eliceret aliquod bonum, ideo per accidens potest dici opportunum esse quod mala fiant; non quin per se sint mala et peccent qui operantur malum, sed in quantum sequitur aliqua utilitas in aliis qui hoc vel patienter sustinent vel ex hoc in Dei amore firmantur.
	Et hoc modo dicit apostolus quia <hi>oportet</hi>, idest utile est, <hi>haereses esse</hi>, non quod ex intentione haereticorum sed Dei, et hoc quantum ad utilitatem duplicem.
	Una est quia sancti doctores ex hoc sunt magis exercitati ad veritatem fidei elucidandam, et eorum ingenia magis subtiliata, Prov.
	XXVI: <hi>ferrum ferro acuitur</hi>; et ideo post haereses sancti inveniuntur cautius locuti de his quae pertinent ad fidem, sicut Augustinus post Pelagianos de gratia, et Leo Papa post Nestorium et Eutychen de incarnatione.
	Alia utilitas, quia ex hoc fuit manifestata constantia fidei in his qui perstiterunt contra haereses, et hanc rationem assignat apostolus cum subdit: <hi>ut qui probati sunt</hi>, scilicet a Deo, <hi>in vobis</hi>, idest inter vos, <hi>manifesti fiant</hi>, idest manifestentur etiam hominibus, Sap.
	III: <hi>sicut aurum in fornace</hi>, I Pet.
	II: <hi>in vobis erunt</hi> et cetera.</p>
</div2>
<div2 n="20"><head>Versiculus 20</head>
<p><A NAME="87602"/>Convenientibus vobis.
	Hic reprehendit eos apostolus de tertio vitio, scilicet de inordinato esu in sacramento Eucharistiae.
	Ad intellectum autem huius litterae, intelligendum est quod hoc habet duas expositiones.
	Una est quod quando debebat celebrari Missa, isti Corinthii conveniebant ad Ecclesiam et antequam diceretur Missa comedebant et tunc dicebant Missam, qua dicta sumebant corpus Christi.
	Alia expositio est quod isti quando conveniebant, portabant oblationes, scilicet panes, in magna quantitate et offerebant eos ad sacrificandum, et post erant sacrificati, tunc quilibet accipiebat illud quod obtulerat de altari, et non dividebantur inter omnes sed quilibet vel portabat domi vel seorsum cum suis cenabat in Ecclesia, et inde erat inter eos scissura.
	Et propter hoc apostolus de his hic reprehendit eos dicens: <hi>convenientibus etiam vobis</hi> et cetera.
	Et circa hoc duo facit: primo exaggerat culpam in generali, secundo exponit in particulari, ibi (XI 21): <hi>unusquisque</hi> et cetera.
	Potest autem hoc quod dicit <hi>convenientibus in unum</hi> etc., exponi dupliciter: vel referendo hoc ad praemissa et sic exponit Glossa, vel ad sequentia; et quocumque modo hoc exponatur, ex secundo vitio, scilicet ex scissura, oritur istud tertium.
	Si autem referatur ad praecedentia, sic exponitur dupliciter.
	Primo sic: ergo quia in vobis sunt scissurae, <hi>convenientibus vobis in unum, iam</hi>, idest ex hoc solo, non estis digni <hi>manducare dominicam coenam</hi>, quia ad hoc exigitur maxima unitas mentium; secundo vero sic: <hi>iam</hi>, idest in praesenti, hoc damnum habetis quod <hi>non est</hi>, idest non licet vobis, <hi>manducare dominicam coenam</hi>, et in futura peius erit vobis.
	Sed melius est quod referatur ad sequentia, et hoc modo potest etiam dupliciter exponi.
	Uno modo sic: quia pransi estis antequam sumatis corpus Christi, <hi>iam non est dominicam coenam manducare</hi>, idest non restat locus coenae dominicae: nam facta coena, non est iterum coenandum.
	Causa autem quare isti Corinthii post coenam sumebant corpus Christi potest videri haec: Christus consecravit panes iam facta coena cum discipulis; sed hoc fecit Christus ex speciali causa, et hoc propter tres rationes.
	Prima ratio est ut ostendat hoc sacramentum figuratum fuisse per agnum paschalem, et ideo post comestionem agni paschalis consecravit panem: primo enim est figura et postea veritas.
	Secunda ratio est quia hoc sacramentum est memoriale passionis, et ideo ante passionem immediate hoc sacramentum instituit, et inde est quod statim dixit: <hi>surgite eamus hinc</hi>.
	Tertia ratio est quia Christus voluit hoc sacramentum imprimi in cordibus discipulorum, et ideo ultimo instituit: ea enim quae ultimo fiunt magis imprimuntur.
	Apostoli vero post passionem Christi instituerunt quod sacramentum illud a ieiunis conficeretur, et hoc propter reverentiam sacramenti.
	Et inde est quod post potum aquae vel vini, vel cibum, nullus debet sumere corpus Christi.
	Sed si aliquis non dormiret de nocte, vel coenaret post mediam noctem, vel etiam esset indigestus, numquid potest de mane sumere corpus Christi? Respondeo.
	Dicendum quod somnus vel indigestio non faciunt quantum ad substantiam sacramenti, sed quantum ad quandam congruentiam; sed quia statutum est ut ieiuno stomacho accipiatur, et dies apud Romanos incipiat a media nocte, ideo nullus si coenat post mediam noctem vel aliquid sumat post, nec debet recipere eodem die corpus Christi.
	Alio modo exponitur <hi>iam non est dominicam coenam manducare</hi>: dominica enim coena est coena communis, coena autem uniuscuiusque est coena specialis; quia igitur isti ea quae offerebant accipiebant et comedebant, vel seorsum in Ecclesia cum suis, vel portabant domi, ideo dicit: <hi>iam non est dominicam coenam manducare</hi>, idest iam coena illa non est dominica, idest communis, sed specialis.</p>
</div2>
<div2 n="21"><head>Versiculus 21</head>
<p><A NAME="87603"/>Unusquisque enim et cetera.
	Hic exponit vitia in particulari, et circa hoc tria facit: primo exponit factum, secundo infert inconveniens quod ex hoc sequitur, et tertio improbat; secundum ibi: et alius quidem esurit, tertium ibi (XI 22): numquid non habetis.
	Potest autem hoc quod dicit <hi>unusquisque</hi> etc., exponi dupliciter secundum duas expositiones superioris dicti.
	Secundum primam, sic: dixi quod iam non relinquitur opportunitas comedendi dominicam coenam, <hi>enim</hi>, idest quia, <hi>unusquisque praesumit coenam suam ad manducandum</hi>, idest ante coenavit, Osee IV: <hi>separatum est convivium</hi> etc., Eccli.
	XI: <hi>haec est pars mercedis</hi> et cetera.
	Sed secundum secundam expositionem, exponitur hoc sic: iam non est dominicam, idest communem, coenam manducare, quia <hi>unusquisque praesumit suam coenam ad manducandum</hi>, idest unusquisque manducat illam coenam seorsum cum suis non dividendo inter alios, ac si esset sua et non domini.
	Et alius quidem esurit.
	Hic subdit inconveniens quod sequitur, quia <hi>alius quidem esurit</hi> etc., cuius ratio est quia illi qui divites erant portabant multa, pauperes vero vel nihil vel parum; unde quia divites non dividebant dum ipsi medebantur, et pauperes esuriebant, Iob XXXI: <hi>si comedi buccellam solus</hi> etc., Is.
	XLIX: <hi>frange esurienti</hi> et cetera.
	Sed ex hoc surgit questio, utrum scilicet de corpore et sanguine Christi consecratis posset aliquis nutriri vel inebriari.
	Quidam dicunt quod ex sanguine Christi posset aliquis inebriari eodem modo quod multi inebriantur ex odore vini.
	In sacramento enim, licet non maneat substantia panis et vini sed transsubstantietur in corpore et sanguine Christi, remanent tamen accidentia.
	Sed tamen dicunt quod ex hoc nullus posset nutriri quia accidentia non nutriunt.
	Sed hoc est falsum: nutrimentum enim fit (per) conversionem cibi in carnem et sanguinem; constat autem quod species illae quae remanent in sacramento si comburantur, convertuntur in cineres vel etiam putrescunt, et eodem modo si comedantur possint converti in carnem et sanguinem hominis, et ideo dicendum est quod nutriunt.
	Qualiter autem hoc fiat, duplex opinio est.
	Quidam enim dicunt quod redibat substantia panis et vini et nutriebat, et haec fuit opinio Innocentii; sed haec videtur impossibilis, quia si redit substantia panis et vini, aut hoc erit manentibus accidentibus, aut non manentibus: si primo modo, hoc non potest esse quia quamdiu manent illa accidentia tamdiu est ibi corpus Christi, et sic essent simul substantia panis et corpus (Christi), quod est erroneum; sed secundo modo hoc etiam non potest esse, quia substantia panis non potest esse sine speciebus.
	Et ideo aliter dicendum quod cuicumque conceditur aliquod principale, conceduntur etiam et accessoria ad illud; cum ergo illa accidentia habeant ex virtute Dei quod subsistant, conceditur etiam eis ex virtute Dei quidquid substantia panis efficere solet, scilicet nutrire et alia huiusmodi.
	Et ideo et de pane et de vino consecrato, si sumantur in magna quantitate, posset homo nutriri et vivere diu.</p>
</div2>
<div2 n="22"><head>Versiculus 22</head>
<p><A NAME="87604"/>Numquid non habetis et cetera.
	Hic improbat factum quod ex posito inconvenienti sequitur, et improbat dupliciter: primo per rationes, secundo per auctoritatem, ibi: quid dicam et cetera.
	Rationes autem quibus improbat ponit tres.
	Prima sumitur ex congruitate et est talis: in illis locis non debet fieri nisi id ad quod deputata sunt loca illa; sed ad convivia deputatae sunt domus communes omnium, quia quilibet facit convivium in domo sua, non autem (in) Ecclesia; ergo in domo propria quilibet debet convivia facere, non in Ecclesia.
	Et hoc est quod dicit: <hi>numquid domos</hi> etc., quasi dicat: numquid non habetis domos vestras in quibus manducetis et bibatis? Non haec finiatis in Ecclesia, II Mach.
	VI 4: <hi>templum Dei luxuria et comessationibus</hi>.
	Secunda ratio sumitur ex dignitate loci et est talis: quae inordinate fiunt in aliquo loco videntur locum illum contemnere; sed facere convivia in Ecclesia est inordinatum; cum ergo Ecclesia non sit contemnenda, non debent convivia in ea fieri, et hoc est quod dicit: <hi>aut Ecclesiam Dei contemnitis?</hi> Et nota quod <hi>Ecclesia Dei</hi> dicitur dupliciter: uno modo ipsa congregatio fidelium, et ista non est contemnenda, alio modo ipsa domus in qua conveniunt fideles ad orationem, nec ista est contemnenda, Ier.
	VII: <hi>numquid spelunca latronum</hi> et cetera.
	Tertia ratio sumitur ex parte pauperum, et hoc est quod dicit: <hi>et confunditis eos qui non habent</hi> etc., dum scilicet pauperes ex eorum affluentia erubescunt, vel dum nihil dabant eis, Eccli.
	IV: <hi>animam esurientem</hi> etc., Prov. (XVII 5): <hi>qui despicit pauperem</hi> et cetera.
	Consequenter improbat idem per auctoritatem suam, dicens: <hi>quid dicam</hi>, idest cum hoc facitis; <hi>laudo vos</hi> etc., et hoc potest dupliciter legi: uno modo interrogative, ut li hoc ponatur ex parte subiecti sic: <hi>laudo vos in hoc? Non laudo</hi>, quia periculosum est et malum laudare de malo, Is.
	III 12: <hi>popule meus, qui beatum</hi> etc.; alio modo remissive, et sic li hoc ponitur ex parte praedicati, sic: <hi>laudo vos</hi>, supple in multis aliis, sed in hoc quod inordinate facitis <hi>non laudo vos</hi>.</p>
</div2>
<div2 n="23"><head>Versiculus 23</head>
<p><A NAME="87605"/>Ego enim quod accepi a domino et cetera.
	Hic ostendit dignitatem sacramenti Eucharistiae, et circa hoc duo facit: primo enim praemittit auctoritatem doctrinae, secundo ponit ipsam doctrinam quantum ad dignitatem sacramenti: quoniam dominus Iesus in qua nocte tradebatur etc., tertio quantum ad usum ibi (XI 26): quotiescumque enim et cetera.
	Sed auctoritas doctrinae sacrae magna est, quia non ex meo sensu hoc quod trado vobis, sed illud <hi>tradidi vobis quod accepi a domino</hi>, Gal.
	II: <hi>non enim ab homine accepi</hi> etc., Hebr.
	II: <hi>quae cum initium accepisset et cetera.
	Tradidi vobis</hi>, sicut bonus minister qui dispensat bona domini sui, Math.
	X: <hi>gratis accepistis, gratis</hi> etc., Is.
	XXXI: <hi>quae audivi a domino</hi> et cetera.
	Institutio vero ordinata: quoniam dominus etc., et circa hoc tria ponuntur: auctor institutionis, tempus et modus: in auctore vero, dignitatem, quia ipse Christus, et ideo dicit: <hi>quoniam dominus noster Iesus Christus</hi> etc., et ideo cum magna reverentia est tractandum illud sacramentum, quia ipse dominus, Io.
	VI: <hi>caro quam ego dabo</hi> etc.; in tempore, pietatem, quia tempore passionis institutum est; <hi>in qua</hi>, inquit, <hi>nocte tradebatur</hi> etc., Io.: <hi>erat enim nox</hi>, et ideo cum maiori caritate tractandum, Lc.
	XXXIII: <hi>desiderio desideravi hoc Pascha etc., patiar</hi> etc.; in modo, perfectionem, quia <hi>accepit panem</hi> etc., et hic duo facit: primo ponit modum quantum ad sacramentum corporis, secundo modum quantum ad consecrationem sanguinis, ibi (XI 25): <hi>similiter et calicem</hi> et cetera.
	Circa primum duo facit: primo ostendit quod Christus fecerit in consecrationem corporis, secundo quod dixit: <hi>et dixit: accipite</hi> et cetera.
	Sed fecit tria: accepit panes, gratias egit et fregit.
	Sciendum est autem circa hoc quod multa ponuntur in Glossa quae non oportet quod hic ponantur cum non sint multum necessaria.
	Et ideo aliis omissis, primo inquiremus rationem institutionis huius sacramenti.
	Circa quod sciendum est quod, sicut Dionysius dicit, spiritualia traduntur nobis sub similitudine corporalium, et ideo remedia spiritualis vitae secundum similitudinem corporalium distinguuntur.
	Invenimus autem in vita corporali triplicem profectum: primo quidem generationem seu nativitatem qua res vivens accepit esse, secundo vero augmentum quo ad robur et debitam quantitatem perducitur, tertio nutrimentum quo conservatur in esse; et haec tria per se (sunt) necessaria quia sine his vita corporalis perfici non potest, sed sanatio necessaria est per accidens.
	Sic ergo in vita spirituali: primum est spiritualis generatio quae fit per Baptismum, secundum, spirituale augmentum perducens ad robur perfectum quod fit per sacramentum confirmationis, tertium est spirituale nutrimentum quod fit per Eucharistiae sacramentum.
	In generatione autem corporali, generans non unitur generato secundum substantiam sed secundum virtutem, nutrimentum autem unitur nutrito secundum substantiam.
	Unde et in Baptismo quod est spiritualis regeneratio non continetur ipse Christus sed virtus eius, in Eucharistia autem quae est spirituale nutrimentum continetur ipse Christus.
	Proponitur tamen sub alia specie propter tria: primo quidem ad vitandum horrorem: horridum enim esset carnes humanas (mendicare) manducare, secundo ad vitandam irrisionem fidelium, tertio propter meritum fidei ut ei humana ratio experimentum non praebeat.
	Sub duplici etiam specie proponitur propter tria: primo quidem quia spiritualis refectio tradi debet sub similitudine corporalis refectionis quae consistit in cibo et potu, secundo quia hoc sacramentum repraesentativum est dominicae passionis per quam sanguis Christi effusus separatus fuit a corpore, tertio propter effectum sacramenti: valet enim ad salutem corporis, quod significatur per corpus Christi sub specie panis propositum, et ad salutem animae, quod significatur per sanguinem Christi sub specie vini (propositi) propositum: nam anima in sanguine esse perhibetur Gen.
	IX.
	Ideo autem sub specie panis et vini, primo quidem quia hoc competit corporali refectioni quae communius fit per panem et vinum; unde non assumitur aliquis alius panis nisi triticeus, nec aliquis potus nisi vinum de vite, quia haec sunt principalia, alia vero per defectum horum sunt adinventa; secundo quia haec consonant virtuti corporis et sanguinis Christi in quantum panis confirmat et vinum laetificat cor hominis; tertio quia per hoc repraesentatur unitas corporis mystici: sicut enim ex multis granis conficitur unus panis, et ex multis racemis effluit unum vinum, ita ex multis fidelibus constituitur una Ecclesia quae est mysticum corpus Christi.
	Dicit ergo: <hi>accepit</hi>, ut significaret quod virtus qua hoc sacramentum instituebat erat ei a patre, secundum illud Math.
	XI: <hi>omnia tradita sunt a patre meo</hi>.</p>
</div2>
<div2 n="24"><head>Versiculus 24</head>
<p><A NAME="87606"/>Et quia ab alio accepit, sequitur: gratias agens, secundum illud I Thess.
	V: <hi>in omnibus gratias agite; quid enim habes quod non accepisti</hi>, I Cor.
	IV.
	Sequitur: fregit, ubi quaeritur utrum fregerit panem consecratum vel non consecratum: si (vero) non consecratum, hoc videtur esse contra ritum Ecclesiae quae panem consecratum frangit; si autem consecratum, hoc non videtur quia postea verba consecrationis videtur protulisse; nam consequenter subditur: <hi>et dixit: accipite</hi> et cetera.
	Dicendum est autem quod panem consecratum fregit.
	Sed quidam dixerunt quod prius consecravit per alia verba, vel quod eadem verba prius protulit occulte ad consecrandum, postmodum vero in manifesto ad docendum.
	Sed melius est ut dicatur quod hoc quod sequitur: <hi>et dixit</hi>, non est accipiendum per consequentiam facti sed per comitantiam, quia simul dum acciperet et gratias ageret, verba consecrationis protulit et postea fregit.
	Consequenter cum dicit: <hi>accipite et manducate</hi> etc., ponit verba quae Christus dixit, in quibus primo iniungit usum sacramenti, secundo manifestat veritatem sacramenti cum dicit: <hi>hoc est corpus meum</hi>, tertio exponit mysterium cum subdit: <hi>quod pro vobis tradetur</hi>.
	Dicit ergo: <hi>accipite</hi>, quasi non ex vobis sed ex me habentes hoc beneficium, Sap.
	XVI: <hi>Angelorum esca nutrivisti populum tuum</hi>; et ad quem usum accipiant subdit: <hi>et manducate</hi>, Io.
	VI: <hi>nisi manducaveritis carnem</hi> et cetera.
	Sequitur de veritate huius sacramenti cum dicit: <hi>hoc est corpus meum</hi>, ubi duo sunt consideranda: primo qualiter sit ibi corpus Christi, secundo quomodo haec locutio sit vera.
	Circa primum, reiecta opinione haeretica quae posuit corpus Christi non esse ibi secundum veritatem substantiae sed solum secundum significationem figurae, tres fuerunt olim opiniones.
	Prima fuit dicentium quod simul cum substantia panis, est ibi substantia corporis Christi, sed secundum hoc non esset hoc verum: <hi>hoc est corpus meum</hi>, quia haec dictio <hi>hoc</hi> demonstrat contentum sub accidentibus sensibilibus, quod esset substantia panis si ibi remaneret et ibi non est corpus Christi, et secundum hoc verius diceretur: hic est corpus meum.
	Alii vero dixerunt quod substantia panis ibi non remanet nec tamen convertitur in corpus Christi, sed vel adnihilatur vel resolvitur in praeiacentem materiam.
	Sed hoc etiam stare non potest, quia corpus Christi ante consecrationem non erat in hoc altari, est autem ibi post consecrationem; nullum autem corpus est ubi prius non fuit nisi vel per motum localem, sicut cum ignis accensus introducitur in domum, vel per conversionem alterius in ipsum, sicut cum ignis de novo in domo accenditur; non potest autem dici quod corpus Christi per motum suum localem incipiat esse in hoc altari, cum in caelo quietum remaneat; et iterum motus localis non potest ad plura loca simul terminari.
	Relinquitur ergo quod secundum tertiam opinionem, panis in corpus Christi convertatur.
	Sed sciendum quod alius modus est huius conversionis a conversionibus naturalibus.
	Natura enim, quia non agit (nisi) ex praesuppositione materiae, non potest convertere unum in aliud nisi secundum formam tam substantialem quam accidentalem; sed cum individuationis principium sit materia, non potest natura facere quod hoc individuum convertatur in illud individuum, quia eius potentia non se extendit ad materiam.
	Divina autem virtus se extendit non solum ad formam sed etiam ad materiam, et ideo potest non solum secundum formam convertere hoc in aliud, sed etiam secundum materiam ut totum hoc individuum convertatur in illud individuum; et hoc modo tota substantia huius panis convertitur in totam substantiam corporis Christi.
	Et ideo conversiones naturales dicuntur formales, ista autem conversio dicitur substantialis vel transsubstantiatio.
	Et accidit contrarium eius quod accidit in conversionibus naturalibus: ibi enim manet subiectum et mutatur formam, hic vero manet forma accidentalis ad occultationem sacramenti et fit conversio in substantiam.
	Sed tunc remanet quaestio de fractione quod in pane consecrato frangatur.
	Dixerunt autem quidam quod non est ibi fractio vera sed apparens tantum: quod non potest esse quia in sacramento veritatis non debet esse aliqua fictio; unde quidquid ibi sensus deprehendit quasi per se sensibile, ut color et sapor et huiusmodi, vere est ibi; substantia vero est sensibilis per accidens.
	Alii vero dixerunt quod fractio est ibi, sed non in subiecto.
	Sed hoc etiam falsum est: omnia enim alia accidentia sensus ibi esse deprehendit in aliquo quanto; unde solae dimensiones sunt ibi sine subiecto; non autem potest dici quod ipsa substantia corporis Christi sit fractionis subiectum propter eius impassibilitatem; unde relinquitur quod subiectum fractionis sint ipsae species, et hoc est quod apostolus dixit supra X: <hi>panis autem frangimus</hi> et cetera.
	Sic cum species panis frangitur, (oportet) quod sub qualibet parte remanet totum corpus Christi; quod ideo est quia corpus Christi sub hoc sacramento est per vim conversionis panis in ipsum, substantia autem panis conversa est in substantia corporis Christi, dimensionibus panis remanentibus; unde dimensiones corporis Christi non sunt in sacramento nisi per naturalem concomitantiam, quia scilicet sine his substantia corporis Christi esse non potest; non ergo comparatur substantia corporis Christi ad dimensiones sacramentales mediantibus propriis dimensionibus, sed potius dimensiones mediante substantia, et propter hoc etiam non commensuratur loco sacramenti secundum dimensiones proprias, sed secundum dimensiones panis remanentes.
	Ubicumque autem substantia comparatur ad aliquod quantum non per dimensiones, oportet quod totum sit in toto et in qualibet parte, sicut patet de anima; unde et substantia corporis Christi tota est sub qualibet parte fractionis.
	Signat autem fractio panis passionem Christi et distinctionem partium corporis mystici et divisionem donorum diversorum, secundum diversos fideles, a Christo in quo uniuntur.
	Circa secundum vero, videtur haec locutio esse falsa: <hi>hoc est corpus meum</hi>.
	Transsubstantiatio enim fit in ultimo instanti pronuntiationis verborum: tunc enim prima locutio habet suam perfectam locutionem; cum ergo dicitur <hi>hoc</hi>, in principio locutionis, demonstratur substantia panis; ergo sensus est: hic panis est corpus meum, quod patet esse falsum.
	Et ideo aliqui dixerunt quod verba ista a sacerdote consecrante recitative dicuntur; unde sumuntur materialiter et non significative.
	Sed secundum hoc, verba non referrentur ad materiam praesentem, et sic non fieret consecratio per haec verba.
	Dicit enim Augustinus: <hi>accedat verbum ad elementum et fit sacramentum</hi>.
	Et praeterea eadem difficultas sequeretur de prima prolocutione qua Christus significative protulit.
	Quamvis ergo sacerdos recitative proferret, tamen significative sumuntur, quia ipse consecrat in persona Christi ex cuius persona recitat; unde utitur verbis Christi sicut suis, ad materiam praesentem applicando.
	Et ideo alii dixerunt quod li hoc facit demonstrationem ad intellectum, ut sit sensus: <hi>hoc est corpus meum</hi>, idest significatum per hoc est corpus meum.
	Alii vero dixerunt quod demonstratio huius pronominis fertur ad hoc quod est in fine locutionis.
	Sed neutrum horum potest esse, quia sacramentalia signa efficiunt quod figurant; quod autem panis sit signum corporis Christi vel quod corpus Christi sit corpus Christi, non efficitur per formam huius sacramenti; neutrum ergo potest esse sensus huius locutionis.
	Et ideo aliter dicendum quod verba formarum sacramentalium non solum sunt significativa sed etiam factiva.
	Sicut autem in factione naturae vel artis est quid commune quod manet in tota transmutatione, ita et in hoc sacramento, sed ibi manet subiectum, hic autem species.
	Illud ergo commune indeterminate demonstratur per pronomen <hi>hoc</hi>, ut sit sensus: <hi>hoc</hi>, idest contentum sub his accidentibus sensibilibus est corpus Christi, et hoc facit consecratio; et ideo significative non apponitur aliquod nomen ex parte suppositi quod significet certam substantiam, sed pronomen tantum non significans determinatam formam.
	Mysterium autem ostendit cum subdit: <hi>quod pro vobis tradetur</hi>, scilicet ad passionem, secundum illud Eph.
	V: <hi>tradidit semetipsum pro nobis</hi>; quae quidem passio per hoc sacramentum representatur, unde subdit: <hi>hoc facite in meam commemorationem</hi>, idest in memoriam meae passionis, Ps.: <hi>memoriam fecit mirabilium suorum</hi> et cetera.</p>
</div2>
<div2 n="25"><head>Versiculus 25</head>
<p><A NAME="87607"/>Similiter et calicem et cetera.
	Hic agit de institutione Eucharistiae quantum ad consecrationem sanguinis, et circa hoc duo facit: primo ponit ordinem institutionis, secundo verba consecrationis, ibi: hic calix et cetera.
	Dicit ergo primo: <hi>similiter</hi>, quia ex aequo ad perfectionem sacramenti pertinet consecratio corporis et sanguinis: neque enim est perfecta refectio si sit cibus sine potu, neque etiam corpus Christi sine sanguine consecrari debuit.
	Et quia corpus Christi sine sanguine consecrari non debet, quidam antiqui dixerunt quod istae duae formae se exspectant ita scilicet quod (per) verba prolata ad consecrationem corporis non sortiuntur suum effectum quousque verba quae pertinent ad consecrationem sanguinis fuerint terminata.
	Sed hoc non videtur convenienter dictum quia utraque forma per seipsam efficaciam habet, et tamen in corpore consecrato est sanguis et in sanguine consecrato est corpus.
	Ad cuius evidentiam sciendum est quod in sacramento altaris continetur aliquid dupliciter: uno modo ex vi sacramenti, alio modo ex naturali concomitantia.
	Ex vi sacramenti continetur ibi illud in quod transsubstantiatio terminatur, et hoc potest cognosci ex ipsa forma consecrationis; ex naturali autem concomitantia continetur ibi illud in quod transsubstantiatio non terminatur, sed tamen est realiter adiunctum termino transsubstantiationis.
	Ex hac enim forma qua dicitur: <hi>hoc est corpus meum</hi>, potest cognosci quod panis convertitur in substantiam corporis, non autem in animam; unde corpus est ibi ex vi sacramenti, anima autem est ibi ex naturali concomitantia quia corpori unitur.
	Unde si fuisset hoc sacramentum peractum in triduo mortis Christi, quando anima erat a corpore separata, realiter fuisset sub sacramento corpus sine anima.
	Sic igitur sub specie panis est corpus Christi ex vi sacramenti, sanguis autem ex naturali concomitantia.
	Sciendum autem quod vino addenda est aqua secundum Ecclesiae consuetudinem quae initium habuit a prima institutione huius sacramenti: credibile enim est quod Christus in illa cena, vinum cum aqua mixtum discipulis dederit secundum consuetudinem terrae illius ubi sunt vina fortia, unde dicitur Prov.
	IX: <hi>bibite vinum quod miscui vobis</hi>.
	Habet tamen significationem, quia per aquam adiunctam vino significatur populus fidelis participans redemptioni quae est per sanguinem Christi: aqua enim populum significat secundum illud Apoc.
	XVII: <hi>aquae multae populi multi</hi>.
	Ex quo etiam patet quod appositio aquae non est de necessitate sacramenti; unde si omitteretur vel ex proposito vel oblivione, peccaret quidem omittens, nihilominus tamen perficeretur sacramentum.
	Significatio enim aquae appositae non refertur ad ipsam substantiam corporis et sanguinis Christi, sed ad usum fidelium; verum autem sacramentum hoc non consistit in usu materiae consecratae, sicut sacramentum Baptismi et confirmationis et extremae unctionis, sed ipsa materia consecrata continens corpus et sanguinem Christi est sacramentum.
	De aqua autem apposita, quidam dixerunt quod manet in aliud non conversa, sed alii verius dicunt quod convertitur in vinum propter vini abundantiam, et vinum convertitur in sanguinem Christi, et ideo tutius est ut apponatur minimum de aqua: hoc enim sufficit ad significationem; si autem multum apponetur, corrumperet speciem vini, et maxime si vinum sit debile.
	Sequitur: postquam cenavit, ubi considerandum est quod post cenam agni typici sacramentum sanguinis sui instituit, ut significaret illud esse figuram suae passionis secundum illud Col.
	II: <hi>quae sunt umbra futurorum</hi> et cetera.
	Sequitur: hic calix novum testamentum et cetera.
	Hic ponuntur verba consecrationis in quibus primo demonstrat dignitatem sacramenti, secundo iniungit usum, ibi: hoc facite et cetera.
	Circa primum considerandum est quod verba quibus Ecclesia in consecratione sanguinis utitur differunt ab omnibus illis quae in sacra Scriptura leguntur: dicitur enim Matth.
	XVI et Mc.
	XIV: hic est sanguis meus novi testamenti, Luc. vero XXII habetur sicut hic.
	Dicunt igitur quidam quod quaecumque verba proferuntur a sacerdote eorum quae in sacra Scriptura continentur perficitur consecratio sanguinis.
	Sed melius vero dicendum quod in illis verbis tantum consecratio fieri potest quibus Ecclesia utitur: haec enim verba Ecclesia retinuit ad consecrandum ex privata traditione apostolorum, secundum quod a Christo acceperunt; Evangelistae vero et etiam Paulus hic non intendunt formam sacramenti tradere sed factum recitare.
	Tanguntur autem in forma Ecclesiae quaedam quae in nullo Scripturae loco inveniuntur, sicut hoc quod dicitur: <hi>mysterium fidei</hi>, et hoc quod additur: <hi>aeterni</hi>.
	Quidam vero dicunt quod non omnia verba ista sunt de forma consecrationis sanguinis, sed solum hoc quod dicitur: <hi>hic est calix sanguinis mei</hi>.
	Mihi autem videtur quod totum sit de forma praeter verba quae pertinent ad usum sacramenti, ut quod dicitur: <hi>accipite et bibite</hi>, et item: <hi>hoc facite in meam commemorationem</hi>; non enim hoc sacramentum consistit in usu sed in materia consecrata, ut dictum est.
	Ideo vero in forma consecrationis corporis nihil additur supra hoc quod dicitur: <hi>hoc est corpus meum</hi>; in forma vero consecrationis sanguinis additur aliquid supra hoc quod dicitur: <hi>hic est calix sanguinis mei</hi>, quia sub specie panis representatur tantum subiectum patiens, scilicet corpus Christi, sub specie vero vini representatur ipsa passio Christi per quam sanguis effusus est, et ideo oportuit quod in forma sanguinis exprimerentur effectus passionis qui ad nos perveniunt per hoc sacramentum.
	Sunt autem tres effectus passionis Christi, quorum primus est remissio peccatorum, secundum illud Apoc.
	I: <hi>lavit nos a peccatis</hi> etc., et hoc tangitur cum dicitur: <hi>quod pro vobis et pro multis effundetur in remissionem peccatorum</hi>.
	Secundus est iustificatio fidei, secundum illud Ro.
	III: <hi>iustificati gratis per gratiam ipsius, per redemptionem quae est in Christo Iesu, quem proposuit Deus propitiationem per fidem in sanguine ipsius</hi>, et hoc tangit (tangitur) cum dicitur: <hi>mysterium fidei</hi>, quia scilicet passio Christi hoc sacramento representata est, quoddam occultum latens in omnibus figuris veteris testamenti, quod quidem occultum fides Ecclesiae suscepit credendum.
	Tertius autem effectus est adeptio celestis gloriae, secundum illud Hebr.
	X: <hi>habentes itaque fratres fiduciam in introitu sanctorum in sanguine Christi</hi>, et hoc tangitur cum dicitur: <hi>novi et aeterni testamenti</hi>; caelestis enim hereditas dicitur novum (aeternum) testamentum, propter rei repromissae aeternitatem, novum vero per comparationem ad praecedens in quo promittebantur terrena; ponuntur autem converso ordine quia finis prior est in intentione.
	His autem praeexpositis, expositio litterae consideranda est.
	Dicit ergo: <hi>hic calix</hi>, quod dupliciter sumi potest: uno modo metonimice secundum quod continens ponitur pro contento, ut sit sensus: <hi>hic calix</hi>, idest contentum in hoc calice; alio modo metaphorice secundum quod calix significat passionem, secundum illud Matth.
	XX: <hi>potestis bibere calicem quem</hi> et cetera.
	Sequitur: <hi>novum testamentum est in meo sanguine</hi> etc., ubi considerandum est quod testamentum potest hic dupliciter sumi.
	Uno modo pro quolibet pacto, propter testes qui adhibentur.
	Consuetudo autem fuit apud antiquos quod in confirmatione cuiuslibet pacti hostia caederetur et sanguis effunderetur; unde et in primo pacto quod Deus cum hominibus fecit, in latione veteris legis, promittens observantibus bona terrena, legitur sanguis effusus, et hoc est quod dicitur Exod.
	XXIV quod Moyses <hi>sumptum sanguinem respersit in populum et ait: hic est sanguis foederis quod pepigit dominus vobiscum super cunctis sermonibus istis</hi>.
	Postea vero fecit novum pactum in datione novae legis, promittens bona aeterna, Ier.
	XXXI: <hi>feriam domui Israel et domui Iuda foedus novum</hi>, pro qua habetur in alia littera qua utitur apud Hebr.
	VIII: <hi>novum testamentum</hi>, et hoc pactum confirmatum est per sanguinem Christi; unde dicitur Hebr.
	IX: <hi>per proprium sanguinem introivit</hi> etc.; sic ergo sensus est: <hi>hic calix est novum testamentum in meo sanguine</hi>, idest representans confirmationem novi testamenti quae est per meum sanguinem.
	Alio modo potest accipi testamentum proprie pro dispositione hereditatis; huius autem testamentum confirmatur sola morte testatoris, et ideo ut firmum esset testamentum quod Deus nobis fecerat de hereditate celesti, voluit mori et sanguinem fundere, et hoc est quod dicitur Hebr.
	IX: <hi>novi testamenti mediator est, ut morte intercedente repromissionem accipiant etc., ubi enim est testamentum etc., testamentum enim in mortuis</hi> etc.; sic ergo sensus est: <hi>hic calix</hi> est confirmatio novi testamenti per meum sanguinem.
	Consequenter praecipit usum dicens: <hi>hoc facite quotiescumque sumetis in meam commemorationem</hi>, idest in memoriam mortis meae, Thren.
	III: <hi>recordare paupertatis</hi> etc., Ps.: <hi>memoriam fecit mirabilium suorum</hi> et cetera.</p>
</div2>
<div2 n="26"><head>Versiculus 26</head>
<p><A NAME="87608"/>Quotiescumque enim manducabitis et cetera.
	Hic apostolus tradit usum sacramenti, ubi tria facit: primo enim assignat figuratum mysterium, secundo ostendit imminens periculum indigne sumentibus: itaque qui indigne, tertio adhibet salutare remedium seu consilium, ibi: probet autem seipsum et cetera.
	Dicit ergo primo quod mysterium dominicae passionis representatur in usu istius sacramenti quia <hi>quotiescumque manducabitis panem hunc</hi>, scilicet consecratum, qui <hi>panis vivus</hi>, Io.
	VI, <hi>et calicem hunc, mortem domini annuntiabitis</hi>, idest in ipso sacramento facitis commemorationem et representatis dominicam passionem, <hi>donec veniat</hi>, scilicet ad iudicium, Is.
	III: <hi>dominus ad iudicium venerit</hi> et cetera.
	Et hoc ergo haberi potest quod sacramenta non deficient ecclesiastica usque ad diem iudicii, Matth.: <hi>ecce ego vobiscum sum</hi> et cetera.
	Nota autem quod memoria dominicae passionis tria facit: inflammat ad amorem Dei, Ro.
	VI: <hi>commendat Deus suam caritatem</hi>; inducat ad malorum tolerantiam, Hebr.
	XII: <hi>recogitate eum qui talem</hi> etc.; est nobis ad speciale magisterium omnium virtutum, Philip.
	II: <hi>hoc sentite in vobis etc., humiliavit semetipsum</hi> etc.; et propter hoc dominus voluit frequentari istud sacramentum a nobis ut memoria suae passionis iugiter esset in cordibus nostris, Thren.
	III: <hi>recordans paupertatis meae etc., memoria memor</hi> et cetera.</p>
</div2>
<div2 n="27"><head>Versiculus 27</head>
<p><A NAME="87609"/>Itaque quicumque indigne.
	Hic ostendit periculum indigne manducantibus, dicens quod ex quo memoria dominicae passionis sit in isto sacramento, <hi>itaque quicumque manducaverit</hi> etc.; ubi nota quod tribus modis indigne accipitur hoc sacramentum: primo si deficiat in ritu debito consecrandi; secundo si indevote accedit ad sacramentum, ut scilicet non aliam reverentiam specialem non adhibet huic sacramento quam cibis indifferenter sumptis, et ideo subdit: <hi>non diiudicans corpus domini</hi>, et semper habenda est devotio vel actualis vel habitualis; tertio si cum conscientia peccati mortalis vel cum voluntate peccandi accedit.
	Qui ergo indigne sumit <hi>reus est corporis et sanguinis Christi</hi>; hoc potest tripliciter exponi secundum Glossam.
	Uno modo expositio est magis litteralis et exponitur sic: <hi>reus erit corporis et sanguinis</hi>, idest reus erit de hoc quod ipse irreverenter accedit ad corpus et sanguinem domini, ac si dicat: reus est noxae commissae in dominum.
	Vel aliter, <hi>reus erit corporis et sanguinis domini</hi>, idest similis erit in culpa illis qui occiderunt Christum.
	Sed numquid indigne sumere corpus Christi est gravissimum peccatum? Videtur quod sic, quia illi qui occiderunt Christum gravissime peccaverunt.
	Dicendum quod sumere corpus Christi indigne non est gravissimum simpliciter respectu omnium peccatorum sed respectu multorum.
	Et ad hoc sciendum quod totum meritum hominis est in caritate, et ideo quanto aliquis actus magis est ex caritate, vel secundum suum genus vel quantum ad modum faciendi, tanto magis est meritorium; et dico secundum suum genus, quia contingit aliquem actum minus meritorium secundum genus aequiparari actui secundum genus suum magis meritorium quantum ad modum faciendi, in quantum fit ex maiori caritate, sicut actus matrimonii fit aliquando ex tanta caritate quod aequiparatur actui virginitatis in merito.
	Et e converso est de actu demeritorio, quia quanto contrariatur magis directe caritati tanto magis demeritorius, et hoc est contemptus Dei, et ideo actus qui plus habet de contemptu Dei magis demeritorius; Deus autem contemnitur vel in seipso vel in proximo vel in praeceptis eius; sed magis peccat quis quando Deum in seipso contemnit, et ideo blasphemia, idolatria et huiusmodi sunt gravissima peccata.
	Sed in his etiam quae in Deum sunt est gradus, quia Christus potest contemni vel in deitate vel in humanitate vel secundum quod est in sacramento; et plus peccat qui directe contemnit Christum in quantum Deum, quam qui contemnit eius humanitatem, Matth.: <hi>qui dixerit blasphemiam in filium hominis</hi> etc.; et similiter plus peccat qui contemnit humanitatem Christi quam ipsum prout est in sacramento.
	Sed in hoc etiam est gradus, quia magis peccat qui ex intentione contra sacramentum facit contemnendo, quam qui ex infirmitate, sicut qui propter verecundiam sumit timens iudicari peccatorum ab aliis.
	Et ideo dicendum est quod hoc peccatum quod hic dicit apostolus est maximum non simpliciter, sed respectu ad multa alia, scilicet quae sunt in proximum et quae fiunt ex infirmitate, Hebr.
	VI: <hi>rursus crucifigentes</hi>.
	Potest et tertio modo exponi: <hi>reus erit sanguinis et corporis domini</hi>, idest reus erit ex sanguine et corpore domini: sicut enim dicit Augustinus, malum alicui convertitur in bonum quando scilicet patienter sustinetur, ita bonum convertitur in malum quando male utitur bono, et quanto meliori bono male utitur tanto maius malum fit ei.</p>
</div2>
<div2 n="28"><head>Versiculus 28</head>
<p><A NAME="87610"/>Probet seipsum homo.
	Apostolus hic adhibet salutare consilium, ubi tria facit: primo dat consilium, secundo consilii rationem assignat: qui enim manducat, tertio probat rationem ipsam: ideo inter vos.
	Dicit ergo primo: ex quo periculum imminet si indigne accipiatur corpus Christi, quod est faciendum? Quid? <hi>Probet seipsum homo</hi>, idest examinet conscientiam suam, Gal.
	VI: <hi>opus suum</hi> etc., II Cor.
	XIII: <hi>vosmetipsos probate</hi> et cetera.
	Et nota quod sunt quattuor signa per quae potest homo seipsum probare utrum dignus sit sumere corpus Christi, licet non possit esse certus utrum odio vel amore dignus sit: primum est si libenter audit verba Dei, Io.
	VIII: <hi>qui est ex Deo verba Dei audit</hi>; secundum est si inveniatur promptus ad opera caritatis, Io.
	XIV: <hi>si diligitis me, sermo</hi> etc.; tertium si detestetur peccata praeterita, Ier.: <hi>peccata praeterita non nocent si non placent</hi>, Ps.: <hi>peccatum meum contra me est semper</hi>; quarto si vadit cum proposito non peccandi, Eccli.
	XXI: <hi>fili peccasti</hi> et cetera.
	Et tunc, si haec quattuor signa invenit in se, accedat et <hi>de pane illo edat et de calice bibat</hi>, Cant.
	V: <hi>comedite amici</hi> et cetera.</p>
</div2>
<div2 n="29"><head>Versiculus 29</head>
<p><A NAME="87611"/>Qui enim manducat et cetera.
	Hic ponit rationem et circa hoc duo facit: primo enim ponit consilii rationem, secundo probat ipsam per signum: <hi>ideo inter vos</hi>.
	Dicit ergo: dico quod probet et examinet se unusquisque antequam accedat ad communionem corporis Christi, <hi>enim</hi>, idest quia, <hi>qui manducat panem</hi>, scilicet corpus Christi, et bibit calicem salutis, scilicet sanguinem Christi, <hi>indigne</hi>, idest cum conscientia peccati vel ficte, <hi>iudicium</hi>, idest condemnationem, <hi>sibi manducat et bibit</hi>; et sumit hic <hi>iudicium</hi> pro damnatione, sicut Io.
	V: <hi>qui male egerunt ibunt in ratione iudicii</hi>; et in hoc <hi>indigne manducat et bibit</hi> quia non diiudicat, idest non discernit ab aliis cibis corpus domini, sed irreverenter et indiscrete sicut et alios cibos sumit, Matth.
	I: <hi>dicitis: polluta est mensa domini</hi> et cetera.
	Sed contra, Io.
	V: <hi>dicit dominus: qui manducat me vivit propter me</hi>; non ergo in damnationem sed in vitam sumit.
	Respondeo.
	Sciendum est circa hoc quod tripliciter aliquis manducat corpus Christi: quidam enim manducant sacramentum sed non sacramentaliter, quidam sacramentaliter sed non spiritualiter, quidam vero et sacramentaliter et spiritualiter; potest etiam addi quartus modus, scilicet quod quidam manducant spiritualiter sed non sacramentaliter.
	Sacramentaliter autem sumere sacramentum est uti sacramento ut sacramento; quicumque ergo modo hostia consecrata ab aliquo sumatur, sacramentum sumit, sed tamen non sacramentaliter: qui enim non credit nec habet fidem Christi cuius virtute sunt sacramenta, potest quidem sumere sacramentum si sumat rem consecratam, sed non sacramentaliter; fidelis etiam si sumat hostiam nesciens quod consecrata sit, sumit sacramentum sed non sacramentaliter, quia non sumit eam ut sacramentum, idest prout significat et representat passionem Christi; et similiter est si sumatur ab aliquo animali irrationali.
	Sed inter istos est differentia, quia fidelis etsi non sumat sacramentaliter actu, sumit tamen habitu in quantum habitualem devotionem et fidem habet ad sacramentum hoc; infidelis vero nec habitu nec actu, sed potentia in quantum possibile est ipsum converti ad fidem; animal vero irrationale nec habitu nec actu nec potentia, in quantum non est in eo potentia ad fidem.
	Sed tamen advertendum est quod circa hoc est duplex falsa opinio: quidam enim dicunt quod quam cito sumitur a peccatore hostia consecrata desinit esse corpus Christi sub speciebus panis; alii dicunt quod si sumatur ab aliquo animali bruto, quam cito intrat os muris et bruti desinit similiter esse sub speciebus illis corpus Christi.
	Et utraque est falsa, quia in omni consecratione quam Ecclesia facit, quamdiu manet res consecrata consecrationem non amittit, quia consecrationes Ecclesiae perpetuae sunt; et ideo dicendum est quod quamdiu manet in hostia consecrata species panis, tamdiu est ibi veritas corporis Christi.
	Sacramentaliter autem et non spiritualiter sumitur (sumunt) corpus Christi qui indigne, idest cum conscientia peccati et cum non recta intentione sumunt, quia non accipiunt ut rem sacramenti quae est innovatio corporis Christi.
	Sacramentaliter autem et spiritualiter sumunt qui et devote et sine conscientia peccati digne sumunt.
	Spiritualiter autem et non sacramentaliter sumunt qui devotionem habent ad sacramentum, non tamen sumunt.
	Illud ergo quod dicit dominus in Ioh. intelligitur de illis qui sumunt sacramentaliter et spiritualiter; hic vero dicitur de illis qui sumunt sacramentaliter sed non spiritualiter.</p>
</div2>
<div2 n="30"><head>Versiculus 30</head>
<p><A NAME="87612"/>Ideo inter vos et cetera.
	Hic probat positam rationem per signum, et circa hoc duo facit: primo ponit signum, secundo causam signi, ibi: quod si nosmetipsos iudicaremus et cetera.
	Dicit ergo <hi>iudicium sibi manducat</hi>, idest futuram damnationem, et huius signum est quia in praesenti infirmitatibus puniebantur, et hoc est quod dicit: <hi>ideo</hi>, scilicet quia indigne sumitis, <hi>inter vos</hi>, supple sunt, <hi>multi infirmi</hi>, communibus infirmitatibus, <hi>et imbecilles</hi>, longa invalitudine laborantes, <hi>et dormiunt multi</hi>, morte corporali.
	Et forte inde est quod tempore paschali consueverunt esse pestilentiae, quia tunc multi communicant inter quos forte multi indigne sumunt, Sap.
	XI: <hi>per quae quis peccat</hi> et cetera.
	Sed quaeritur quare tunc etiam corporaliter puniebantur, et modo non.
	Dicendum est quod, sicut dicit Glossa super illud Act.
	V de Anania et Zaphira, omnis lex incipit a severitate, ut homines ad observantiam legis per timorem adducantur quousque assuescant et afficiantur per amorem ad legem, et ideo in primitiva Ecclesia durius puniebantur transgressores; nunc vero, quia iam afficiuntur ad fidem et habent sacramentum fidei in reverentia, non necessarius est tantus rigor.
	Vel potest respondi aliter, quia tunc quolibet die communicabant, et ideo maius peccatum erat indigne sumentibus.</p>
</div2>
<div2 n="31"><head>Versiculus 31</head>
<p><A NAME="87613"/>Quod si nosmetipsos iudicaremus.
	Hic ponit causam signi, et duplicem: unam ex parte nostra, aliam ex parte Dei, ibi: cum iudicaremur et cetera.
	Causa signi ex parte nostra est negligentia discutionis conscientiae nostrae, et hoc est quod dicit: <hi>si nosmetipsos iudicaremus</hi>, paenitendo, timendo, accusando conscientiam suam in praesenti, <hi>non utique iudicaremur</hi> a Deo, Iob XXXIII: <hi>ponam coram eo</hi> et cetera.
	Sed contra, Ro.
	XIV: <hi>beatus qui non iudicat semetipsum</hi> etc., et supra X: <hi>neque meipsum iudico</hi>.
	Respondeo.
	Dicendum est quod iudicium dupliciter dicitur: aliquando pro discutione, quandoque pro finali sententia.
	Primo modo debet quilibet iudicare se, idest discutere conscientiam suam; secundo modo nullus debet se iudicare, quia nullus est certus utrum sit iustus finaliter, et ideo dicit apostolus: <hi>nec mihi conscius sum</hi> etc.; illud ergo dicitur ad Romanos: <hi>beatus homo qui non iudicatur</hi>, idest qui non reddit se iudicabilem.</p>
</div2>
<div2 n="32"><head>Versiculus 32</head>
<p><A NAME="87614"/>Causa signi ex parte Dei est quod iudicat nos hic, non ad damnationem sed ad nostram correctionem, Prov.
	III: <hi>quem diligit dominus corripit</hi>, Iob V: <hi>beatus homo qui corripitur a domino</hi>, et ideo dicit: <hi>cum iudicaremur</hi> et cetera.
	In hoc etiam corrigimur in quantum alios punit, quia poena aliorum est ad correctionem nostram, Prov.
	XIX: <hi>pestilente flagellato stultus</hi> etc.; ideo corripimur ut non <hi>cum hoc mundo</hi>, idest cum mundanis hominibus qui iudicantur ad damnationem, damnemur; iusti vero iudicantur ad correctionem, Io.
	XV: <hi>vos de mundo non estis</hi>, I Io.
	I: <hi>nolite diligere mundum</hi> et cetera.</p>
</div2>
<div2 n="33"><head>Versiculus 33</head>
<p><A NAME="87615"/>Itaque fratres mei.
	Hic reducit Corinthienses ad debitum ritum, et circa hoc duo facit: primo ponit ordinationem, secundo reservat alia ordinanda in adventu suo, ibi: cetera cum venero disponam et cetera.
	Circa primum, tria facit: primo ponit ordinem statuti, secundo excludit obiectionem, ibi: si quis autem etc., tertio rationem dictorum assignat, ibi: ut non in iudicium et cetera.
	Dicit ergo primo: ex quo tot mala veniunt vobis quia male convenitis, <hi>itaque fratres mei, cum convenitis</hi>, in Ecclesia, <hi>ad manducandum</hi> corpus domini, <hi>exspectate</hi> invicem, vel una consecratio simul fiat pro omnibus, Exod.
	XII: <hi>immolabit haedum universa multitudo</hi> etc., Ps.: <hi>ecce quam bonum</hi> et cetera.</p>
</div2>
<div2 n="34"><head>Versiculus 34</head>
<p><A NAME="87616"/>Et quia posset aliquis dicere quod non possunt alios exspectare propter famem, ideo excludit hoc dicens: <hi>si quis autem esurit</hi>, ita quod propter hoc non possit exspectare, <hi>manducet domi</hi>, idest in domo sua suos cibos quos sibi paravit, scilicet corporales, Eccli.
	XXXIII: <hi>omnem escam manducabit venter</hi> et cetera.
	Rationem huius statuti assignat ut scilicet <hi>non conveniatis in iudicium</hi>, idest in condemnationem vestram, Habac.
	I: <hi>non pervenit ad finem iudicium</hi>, Ps.: <hi>non congregabo conventicula</hi> et cetera.
	Sed notandum quod in Glossa movetur quaestio utrum sit quotidie communicandum vel raro, et dicitur quod utrum est laudabile, scilicet quod frequenter et quod raro communicetur.
	Invenimus enim in Scriptura duos laudatos, scilicet Zacchaeum, quia cum gaudio recepit dominum et devotione, centurionem quia noluit dominum intrare domum suam dicens: <hi>non sum dignus ut intres in domum meam</hi>.
	Laudabile ergo est frequenter communicare ex devotione et raro ex humilitate; sed quod istorum sit melius? Sciendum est quod aliquid dicitur melius simpliciter, et aliquid huic seu secundum quid; illud dicitur melius simpliciter in istis operationibus quod procedit ex meliori actu simpliciter; communicare frequenter est actus caritatis, raro vero est actus timoris; cum igitur melior simpliciter sit caritas quam timor, simpliciter melius frequenter est quam raro communicare.
	Sed quoad hunc, tunc videndum est si ex frequenter sumere crescit in homine devotio, tunc melius est sumere frequenter; si vero non cresceret devotio et diminueretur devotio ad sacramentum, tunc melius est raro.
	Sequitur: cetera cum venero disponam, quasi dicat: servate quae principalia circa hoc sacramentum sunt; necessaria vobis scripsi, cetera vero quae non sunt necessaria nec periculosa, disponam cum venero.</p>
</div2></div1>
<div1 n="12"><head>Caput 12</head>
<div2 n="1"><head>Versiculus 1</head>
<p><A NAME="87617"/>De spiritualibus autem nolo vos ignorare fratres et cetera.
	Post doctrinam trium sacramentorum, scilicet Baptismi, matrimonii et Eucharistiae, instruit apostolus Chorinthienses de re ipsorum sacramentorum.
	Est autem duplex res sacramenti: una est significata et contenta in sacramento, scilicet gratia, alia est significata et non contenta, scilicet gloria; et ideo primo tractat de prima, scilicet de donis gratiarum, secundo vero de gloria resurrectionis, et hoc in XV capitulo.
	Circa dona vero gratiarum tripliciter errabant Chorinthii: primo quia aliqui inter eos credebant quod dona gratiarum non essent a spiritu sancto sed a Diabolo, secundo quia inter eos erat invidia et dissentio ex hoc (quod) unus abundantiorem gratiam alio recipiebat a Deo, tertio quia quaedam dona minus valentia praeferebant quibusdam donis magis valentibus.
	Et ideo tria facit circa dona gratiarum: primo enim ostendit gratiarum sive donorum auctorem, secundo donorum distributionem, ibi: divisiones vero gratiarum etc., tertio vero donorum ad invicem comparationem, ibi: si linguis hominum loquar et cetera.
	XIII capitulo.
	Circa primum duo facit: primo excitat attentionem, secundo manifestat veritatem: scitis quoniam cum gentes et cetera.
	Dicit ergo primo: o fratres, ita vos docui de ipsis sacramentis quae sunt necessaria, et ea quae non sunt ita necessaria disponam cum venero; sed <hi>de spiritualibus</hi>, idest de donis spiritus sancti, significatis seu contentis in ipsis sacramentis, <hi>nolo vos ignorare</hi>, et quia periculum est, quia omnis ignorans ignorabitur, infra XIIII, et quia necessarium est scire, Iob 19: <hi>si ignoravi</hi>, scilicet spiritualia, <hi>mecum erit</hi> et cetera.</p>
</div2>
<div2 n="2"><head>Versiculus 2</head>
<p><A NAME="87618"/>Scitis quoniam et cetera.
	Hic manifestat veritatem, scilicet quis sit dator donorum gratiae, quia spiritus sanctus, et circa hoc duo facit: primo sumit experimentum ex pristina vita, secundo ex hoc concludit veritatem: notum vobis facio et cetera.
	Hoc est ergo quod intendit hic apostolus.
	Constat quod antequam essetis conversi ad fidem, faciebatis multa mala, et huius causa erat quia non habebatis spiritum sanctum; cum ergo modo faciatis bona, scilicet postquam recepistis spiritum sanctum, constat quod hoc non est nisi a spiritu sancto.
	Et hoc est quod dicit: <hi>scitis</hi>, per experientiam, <hi>quoniam cum gentes essetis</hi>, idest gentiliter viveretis, <hi>eratis euntes</hi>, idest ibatis, <hi>ad simulacra muta</hi>, colendo ea et adorando; ibatis, inquam, non coacti sed <hi>prout ducebamini</hi>, quasi in nullo resistentes sed sponte euntes: qui enim resistunt non vadunt prout ducuntur, quia etsi vadant ex infirmitate ad peccatum, tamen displicet eis, sed qui non resistunt vadunt prout ducuntur a spiritu maligno, Ier. 33: <hi>factus est cursus eorum malus</hi>, Prov.
	VII: <hi>statim ea sequebatur quasi bos</hi> et cetera.
	Et notandum quod tradens doctrinam de spiritualibus, reducit eos ad considerationem pristinae vitae, ut dum illa displicet spiritualia magis placeant.</p>
</div2>
<div2 n="3"><head>Versiculus 3</head>
<p><A NAME="87619"/>Ex hoc concludit quod quia antequam spiritum sanctum haberent semper peccabant, manifestum est quod bona quae nunc faciunt sunt a spiritu sancto, et hoc est quod dicit: <hi>ideo vobis notum facio</hi> et cetera.
	Et circa hoc duo facit: et primo ostendit quod spiritus sanctus potens est custodire hominem a peccato, secundo quod sine spiritu sancto nullus potest vitare peccatum.
	Quantum ad primum dicit quod <hi>nemo in spiritu Dei loquens dicit: anathema Iesu</hi> etc., quasi dicat: nemo habens spiritum Dei peccat, cum sit potens custodire a peccato.
	Sed tamen dupliciter potest intelligi aliquis <hi>loquens in spiritu Dei</hi>, vel quasi spiritum Dei habens, vel spiritu Dei motus; sed aliqui spiritu Dei moventur ad loquendum qui non habent spiritum Dei, sicut Balaam cum laudaret filios Israel: spiritu Dei movebatur sed non habebat ipsum: et quocumque istorum modorum exponatur verum est: si enim dicatur <hi>nemo loquens in spiritu Dei</hi>, idest motus a spiritu Dei, vel <hi>nemo in spiritu Dei loquens</hi>, idest habens spiritum Dei, <hi>dicit: anathema Iesu</hi>.
	Et hoc similiter exponitur dupliciter: anathema enim importat separationem; separatur autem quis a Iesu blasphemando Iesum vel peccando. <hi>Nemo</hi> ergo <hi>loquens in spiritu Dei</hi>, idest habens vel motus a spiritu Dei, <hi>dicit: anathema Iesu</hi>, idest blasphemat Iesum, quia hoc non est a spiritu Dei, nec ore nec corde nec opere peccando recedit a Iesu, quia spiritus sanctus coniungit nos Iesu, Ioh.: <hi>omnis spiritus qui solvit Iesum</hi>.
	Sed contra hoc est quia ex hoc sequitur quod nullus habens spiritum sanctum peccare possit.
	Ad hoc dicendum quod quandocumque hae locutiones dicuntur, intelligendum quod nullus secundum caritatem agens vel secundum instinctum spiritus sancti peccat.
	Nihilominus tamen potest peccare si vult, quia licet haec perficiant hominem non tamen tollunt libertatem arbitrii, et hoc modo intelligitur illud Ioh.: <hi>omnis qui natus est ex Deo non peccat</hi>, scilicet si vult.
	Quantum vero ad secundum dicit: <hi>nemo potest dicere dominus Iesus nisi in spiritu sancto</hi>.
	Sed contra: qui habet spiritum sanctum est dignus vita aeterna, quia spiritus sanctus est arra vitae aeternae; sed Matth.: dicit dominus: <hi>non omnis qui dicit mihi domine, domine, intrabit in regnum caelorum</hi>; non ergo omnis dicens dominus Iesus habet spiritum sanctum.
	Respondeo dicendum quod hoc potest exponi dupliciter, primo modo sic: <hi>nemo potest dicere dominus Iesus nisi in spiritu sancto</hi>, idest nisi motus a spiritu sancto; secundo modo; idest nisi habens spiritum sanctum; si primo modo, tunc sic intelligitur: nemo potest dicere dominus Iesus, idest istam veritatem quod Iesus est dominus, nisi a spiritu sancto, quia omne verum et omne bonum est a spiritu sancto, et sic li dicere accipitur simpliciter; si vero secundo modo, tunc li dicere acciperetur strictius, sic: nemo potest dicere, ut li dicere sit efficaciter, quasi dicat: ut sic confiteatur corde et opere sicut dicit ore Iesum esse dominum, et hoc non est nisi a spiritu sancto.
	Ad illud vero quod obicitur de auctoritate Matth., respondendum est de illis qui dicunt solo ore, factis autem eum negant.
	Circa hoc autem nota quod ex his tribus quae posita sunt possumus colligere tres conditiones seu effectus gratiae spiritualis: prima est quod homo in peccato existens sine gratia non potest vitare peccatum, et hoc colligitur ex hoc quod dicit: <hi>cum gentes essetis</hi> etc., Ps. (XCIII 17): <hi>nisi quia dominus adiuvit me</hi> etc.; secunda conditio est quia gratia sufficienter custodit hominem a peccato, et hoc ibi: <hi>nemo in spiritu Dei loquens</hi> etc.; tertia conditio quia nullus potest facere opus meritorium sine gratia, et hoc ibi: <hi>nemo potest dicere dominus Iesus</hi> etc., infra XI (XV 10): <hi>gratia Dei sum id quod sum</hi>.</p>
</div2>
<div2 n="4"><head>Versiculus 4</head>
<p><A NAME="87620"/>Divisiones vero gratiarum et cetera.
	Hic ponitur donorum distributio, et circa hoc tria facit: primo ponit donorum actorem, secundo donorum utilitatem, ibi: unicuique autem datur etc., tertio ponit similitudinem huius, ibi: sicut enim unum corpus et cetera.
	Circa primum sciendum est quod differentia graduum vitae spiritualis in membris Ecclesiae est secundum differentem distributionem donorum gratiae, et ideo in hoc duo ponit: primo ipsa dona differenter distributa, secundo ipsorum donorum actorem.
	Attenditur autem differentia in membris Ecclesiae, secundum dona: sic beatus Paulus praeminebat dono sapientiae, beatus Petrus dono virtutis seu miraculorum, et sic de aliis, quia diversi secundum diversa dona praeminebant; secundum officia, quia unus fuit apostolus, alius Evangelista; secundum affectiones, quia unus contemplativus, alius activus, alius in exercitio patientiae.
	Et quantum ad illa tria ponit distributiones, et primo quantum ad dona seu gratiarum, et ideo dicit: divisiones gratiarum sunt; secundo quantum ad administrationes seu officia, et ideo dicit: et divisiones ministrationum sunt; tertio quantum ad operationes seu actiones, et ideo dicit: et divisiones operationum sunt.
	Et quolibet istorum ponit actorem: nam distributio gratiarum attribuitur spiritui sancto sicut actori, et hoc est quod dicit: divisiones gratiarum sunt, idem autem spiritus, et huius ratio est quia gratia gratis datur et gratum facit, et haec dantur ex amore, unde quia spiritus est amor ei attribuitur distributio gratiarum, Ro.
	V: <hi>caritas diffusa est in cordibus nostris per spiritum</hi> etc., et ideo dicit: <hi>idem autem spiritus, qui dividit singulis prout vult</hi>, Sap.
	Est enim in illa spiritus unicus in essentia, multiplex in effectu.</p>
</div2>
<div2 n="5"><head>Versiculus 5</head>
<p><A NAME="87621"/>Distributio ministrationum attribuitur domino, et huius ratio est quia domini est distribuere officia, supra 8: <hi>nobis autem unus dominus</hi> etc., et hoc est quod dicit: <hi>et distinctiones ministrationum</hi>, idest officiorum, sunt, Ps. 31: <hi>vos autem sacerdotes domini etc. ministri</hi> etc., supra 4: <hi>sic nos existimet homo ut ministros etc.; idem autem dominus</hi>, qui scilicet distribuit.</p>
</div2>
<div2 n="6"><head>Versiculus 6</head>
<p><A NAME="87622"/>Distributio operationum attribuitur ei qui in omnibus operatur, hoc est Deo, et huius ratio est quia prima causa operatur in omnibus, Is.
	XXVI: <hi>omnia opera vestra</hi> etc., et ideo dicit: <hi>et divisiones operationum sunt, idem autem Deus</hi>.
	Et nota quod haec tria quae ponit, scilicet spiritus, dominus, Deus, attribuuntur tribus personis: spiritus enim attribuitur spiritui sancto, dominus Christo, Deus patri.
	Et ne intelligatur quod horum operationes sint diversae, ideo subiungit: <hi>qui operatur omnia in omnibus</hi>, quod exponitur dupliciter: uno modo quasi collective, non ita: qui operatur omnia in unoquoque, sed <hi>omnia in omnibus</hi>, quia in uno unum in alio operatur aliud; alio modo <hi>operatur omnia in omnibus</hi>, quia omnia dona in omnibus membris Ecclesiae quilibet per caritatem facit sua: si enim diligis aliquem bona operantem, illa bona sunt tua, si odis perdis illa, Phil.
	II: <hi>Deus autem est</hi> et cetera.
	Et huiusmodi expositiones satis sunt bonae, sed secundum intentionem apostoli convenientius videtur quod haec tria, scilicet spiritus, dominus, Deus, attribuantur spiritui sancto, et ideo subdit: haec autem operatur unus atque spiritus Dei et cetera.
	Est ergo spiritus sanctus et dominus et Deus, contra errorem Macedonii qui dicebat spiritum sanctum creatum et minorem filio: non enim est creatura, quia Deus per naturam, non minor filio quia dominus.
	Et ex hoc videtur sumptum illud de symbolo: <hi>et in spiritum sanctum dominum et vivificantem</hi>.</p>
</div2>
<div2 n="7"><head>Versiculus 7</head>
<p><A NAME="87623"/>Unicuique autem datur manifestatio.
	Hic ponit apostolus utilitatem donorum, et circa hoc facit tria: primo ponit donorum utilitatem, secundo enumerat ipsa dona, ibi: alii quidem datur etc., tertio manifestat donorum causam: haec autem operatur unus et cetera.
	Circa primum tria facit: primo ostendit quod haec dona non habet homo a se, sed dantur sibi ab alio, et ideo dicit: <hi>unicuique autem datur</hi>, scilicet a Deo, Iac.
	I 17: <hi>omne datum optimum</hi> etc., Matth.
	XXV: <hi>unicuique secundum propriam virtutem</hi>, I Pet. 4: <hi>unusquisque gratiam quam accepit</hi>; et ideo non debet homo gloriari de his, quasi ex se habeat, supra 4: <hi>quid habes quod non accepisti</hi> et cetera.
	Secundo ostendit quod haec dona, scilicet gratis data, non sunt secundum quae inhabitat spiritus sanctus, sed sunt ad manifestationem, et ideo dicit: <hi>manifestatio spiritus</hi>, et hoc dupliciter: quia quandoque datur manifestatio spiritus ut scilicet inhabitet in eo qui faciet ista opera, scilicet ut miracula, vel prophetizat, Phil.: <hi>notum fecit Deus</hi> etc.; quandoque datur manifestatio spiritus non qui inhabitet in eo qui operatur, quia aliquando haec fiunt ab homine in peccato existente, sed quod spiritus sit in Ecclesia, quia omne verum et omne bonum a quocumque fiat fit a spiritu sancto.
	Tertio ostendit finem donorum, quia non dantur ista dona solum ut cognoscatur quod spiritus sit in illo vel in Ecclesia, quia hoc esset vanum - solius enim Dei est cognosci propter (se) secundum cognoscere solum - sed dantur <hi>ad utilitatem</hi> quae attenditur quantum ad duo: quantum ad hoc quod ex manifestatione spiritus alii convertuntur et imitantur eos in bonum, et quantum ad hoc quod fides confirmatur ex hoc in cordibus fidelium, Ro.
	XIIII: <hi>unusquisque proximo placeat ad edificationem</hi>.</p>
</div2>
<div2 n="8"><head>Versiculus 8</head>
<p><A NAME="87624"/>Alii quidem datur per spiritum et cetera.
	Hic enumerat dona distributa, et circa hoc duo facit: primo ponit illa quae sunt ad utilitatem fidei, secundo illa quae sunt ad argumentum fidei, ibi: alii gratia sanitatum.
	Et quia dantur ad utilitatem fidei, ut dictum est, ideo secundum quod fides exigit ordinate distribuentur; ad constitutionem autem fidei duo exiguntur: verba ex parte docentis et auditus ex parte audientis, iuxta illud Ro.
	X: <hi>fides est ex auditu, auditus autem per verbum Dei</hi>; et ideo circa hoc duo facit: primo ponit ea quae requiruntur ex parte docentis, secundo ea quae requiruntur ex parte audientis, ibi: alii autem fides.
	Potest autem manifestari fides, vel ex his quae Dei sunt - sicut ex bonitate Dei non sustinentis homines totaliter perire, insinuo alicui mysterium incarnationis - vel ex parte creaturarum, sicut ex hoc quod mundus totus in maligno positus est et quod vitia habundant, ostendo quod homines recedunt a Deo; quibus ergo ut ex parte Dei inducant homines ad fidem datur sermo sapientiae, et ideo dicit: <hi>alii quidem per spiritum sanctum datur sermo sapientiae</hi>, qua scilicet praedicant fidem ex his quae a Deo sunt; quibusdam autem datur ut inducant homines ad fidem per rationes ex creaturis sumptas, et hic vocatur scientia, et ideo dicit: alii autem sermo scientiae, Prov.
	IX: <hi>scientia sanctorum prudentia</hi>, Sap.
	X: <hi>dedit illi scientiam sanctorum</hi>, ut scilicet illa doceat quae sunt ad edificationem non quae sunt ad curiositatem philosophiae, sicut sunt istae scientiae curiosae et quadruviales, secundum quod dicit Augustinus.
	Ad sciendum autem quid sit sapientia videndum est quid sit sapiens.
	Est autem sapiens ille qui recte iudicat de rebus; iudicium autem fit per causam: quanto ergo aliqua causa altior tanto necesse est quod per causam iudicans sit sapientior, unde illi qui causas altiores in aliquo indeterminato genere cognoscunt non sunt sapientes simpliciter sed in illo genere; sed architectus dicitur sapiens in genere edificii vel artis, quia iudicat de fine illius, supra 3: <hi>ut sapiens architectus</hi> etc.; ille vero qui ultimam et universalissimam causam considerat et cognoscit simpliciter dicitur sapiens, et hic solus Deus, et ideo ille qui per rationes divinas et de aliis et de se iudicat dicitur sapiens; et ad hoc datur sermo sapientiae de qua apostolus supra II: sapientiam loquimur etc., sapientiam, inquam, non acquisitam ex rebus creatis sed infusam nobis per revelationem.</p>
</div2>
<div2 n="9"><head>Versiculus 9</head>
<p><A NAME="87625"/>Alteri fides.
	Hic ponitur quod est ex parte audientis, quia <hi>fides</hi>.
	Fides autem potest accipi vel secundum quod pertinet ad gratiam gratum facientem prout est caritate informata - et sic non accipitur hic fides,- vel secundum quod dicit firmitatem et quandam certitudinem prae aliis in cognitione eorum quae fidei sunt, et sic accipitur hic, Matth.
	XV: <hi>o mulier, magna est fides tua</hi>.
	Vel aliter: <hi>alteri datur fides</hi>, idest sermo fidei, et secundum hoc etiam hoc refertur ad doctorem fidei, et sic ista tria, scilicet sapientia, scientia et fides, differunt, quia aliquis annuntiat fidem, ut dictum est, ex his quae sunt in Deo, et sic est sapientia, aliquis ex his quae sunt ex creaturis sumpta, et sic est scientia, aliquis simpliciter annuntiat fidem non per aliquas rationes ostendendo, et sic est fides.
	Alii gratia sanitatum et cetera.
	Hic ponuntur argumenta fidei, quae quidem sunt miracula et opera super natura, et dicuntur argumenta fidei.
	Si quaeritur autem quare credam his (quae) de fide praedicantur, respondetur quia Deus dicit; et iterum quaero unde constat quod Deus haec dicit: faciunt illa quae nullus potest facere nisi Deus, et haec sunt miracula, Marc. ult. (XVI 20): <hi>illi autem profecti</hi> etc., Hebr.
	II: <hi>quae cum initium accepisset</hi> et cetera.
	Et ponuntur hic argumenta eorum quae pertinent vel ad operationem vel ad cognitionem vel ad locutionem.
	Quantum ad operationem, ponuntur duo, quorum unum includit aliud: primum est gratia curandi infirmos verbo vel tactu, sine mora, et ideo dicit: alii gratia (sanitatum) in uno spiritu, Luc.
	IX: <hi>dedit eis potestatem super omnia Daemonia et ut languores curarent</hi>.
	Matth.
	X: <hi>infirmos curate</hi> et cetera.</p>
</div2>
<div2 n="10"><head>Versiculus 10</head>
<p><A NAME="87626"/>Secundum est operatio virtutum, idest miraculorum quae sunt contra naturam, idest solitum cursum naturae, et ideo dicit: alii operatio virtutum, et primo includit secundum quia omnis operatio sanitatis miraculosa est operatio virtutum et non e converso.
	Dicitur autem operatio miraculorum virtus, quia virtus est ultimum de potentia, idest id quod ultimo quis potest, et ideo illud quod est ultimum in omnibus operibus dicitur antonomastice virtus; ultimum in omnibus operibus est instituere ipsam naturam, et ideo facere supra ipsam naturam dicitur hic virtus, Act.
	VIII: <hi>Symon magus videns signa et virtutes</hi> et cetera.
	Quantum ad cognitionem ponuntur duo quae sunt supra cognitionem naturalem nostram: primum est cognitio futurorum quae solius Dei est, Is.
	XLI: <hi>futura quoque annuntient nobis</hi> etc., et ideo dicit: alii prophetia, Ioel II: <hi>effundam de spiritu meo</hi> etc.; secunda est cognitio substantiarum separatarum et discretio spirituum, ut scilicet sciamus utrum ex Deo sunt, quia etiam Satanas transformat se in Angelum lucis, II Cor.
	X, et quantum ad hoc dicit: alii discretio spirituum, I Ioh.
	IIII: <hi>nolite probare spiritus utrum ex Deo</hi> et cetera.
	Quantum autem ad locutionem ponuntur duo simul quae sunt supra hominem: primum est quod aliquis sciat loqui omnibus linguis, et hoc non est nisi a Deo et supra naturam: locutio enim non est quid naturale sed quid positum et ad placitum hominum, et numquam haberetur nisi addiscendo; constat autem quod nullus posset virtute suae naturae addiscere omnia genera linguarum, et ideo hoc est a solo Deo, et hoc est quod dicit: alii genera linguarum; secundum est interpretatio sermonum et somniorum, et hoc etiam a Deo, et quantum ad hoc dicit: alii interpretatio sermonum, idest linguarum vel visionum, Dan.
	V: <hi>audivi de te quod possis obscura interpretare et ligata dissolvere</hi>.</p>
</div2>
<div2 n="11"><head>Versiculus 11</head>
<p><A NAME="87627"/>Haec omnia operatur.
	Hic ponitur causa seu actor donorum qui est spiritus sanctus, ut dictum est, et ex hoc excluduntur quatuor errores.
	Quidam enim huiusmodi opera et dona referebant in virtutes stellarum, volentes quod quia hic homo natus est tali stella existente in tali loco sortitus est talem virtutem, scilicet vel praecognoscere futura vel curare infirmos, et sic de aliis; sed hoc excluditur hic cum dicitur: <hi>haec operatur spiritus sanctus</hi>, et non virtus corporum caelestium, Iob 26: <hi>spiritus eius ornavit caelos</hi>, Sap. 1: <hi>spiritus domini replevit</hi> etc., et ratio quare ista dona gratis data spiritui sancto attribuitur supra assignata est.
	Quidam autem, scilicet Platonici, istas diversitates donorum et effectuum omnium referebant in diversas causas spirituales et separatas, scilicet quod ab una causa habet homo quod vivat, ab alia quod sit sapiens, et huiusmodi; sed hoc excluditur hic cum dicitur: <hi>unus sanctus spiritus</hi>, Sap.
	VII: est enim unicus in essentia et multiplex in effectibus.
	Quidam autem, scilicet Pelagiani, ista dona attribuebant propriis meritis uniuscuiusque; sed hoc excluditur cum dicitur: <hi>ut vult</hi>, idest non pro exigentia meritorum, sed pro libero voluntatis arbitrio, Sap.
	XII: <hi>subest cum volueris posse</hi>; Ro. 4: <hi>cuius vult miseretur</hi> et cetera.
	Quidam, scilicet Macedonii, volebant quod spiritus sanctus non erat eorum dator nisi sicut minister, sed hoc excluditur cum dicitur: <hi>prout vult</hi>, non ergo ut minister, sed ut dominus, II Cor.: <hi>spiritus dominus est</hi>, et ideo in symbolo dicitur: <hi>et in spiritum sanctum dominum</hi> et cetera.</p>
</div2>
<div2 n="12"><head>Versiculus 12</head>
<p><A NAME="87628"/>Sicut enim unum corpus et cetera.
	Posita distinctione donorum spiritualium, hic apostolus inducit similitudinem huius distinctionis, et hoc in corpore naturali.
	Et quantum ad duo, scilicet quantum ad unitatem partium corporis, et quantum ad operationem eorum ad invicem, ibi: si dixerit pes, quoniam non sum et cetera.
	Circa primum duo facit: primo ponit conditionem corporis naturalis, secundo adaptat similitudinem ad corpus mysticum, ibi: ita ut Christus.
	Conditio corporis naturalis duo habet: primo quod unitas corporis non excludit multitudinem membrorum, et quantum ad hoc dicit: sicut enim unum corpus, scilicet humanum, unum est coniunctione membrorum et habet multa membra et diversa; secundo quia multitudo membrorum non excludit unitatem corporis, et quantum ad hoc dicit: omnia autem etc., Rom.
	XII: <hi>sicut in uno corpore multa membra</hi> et cetera.
	Ita et Christus.
	Hic adaptat illas conditiones corpori mystico dicens quod sicut corpus naturale haec quae dicta sunt habet, ita et Christus, Rom.
	XII: <hi>omnes unum corpus sumus</hi>.
	Et circa hoc duo facit: primo enim adaptat similitudinem quantum ad distinctionem membrorum, secundo quantum ad unitatem corporis.
	Et (ponit) duplicem distinctionem: secundum legem, scilicet Iudaei et gentiles, et secundum naturam, scilicet liberi et servi.</p>
</div2>
<div2 n="13"><head>Versiculus 13</head>
<p><A NAME="87629"/>Ponit etiam duplicem unitatem in Ecclesia, scilicet generationis quae est in Baptismo in quo regeneramur, et nutritionis quae est in uno potu quo sustentamur, ut sic distinctio non excludit unitatem, nec e converso, et ideo dicit: omnes in uno spiritu sancto, <hi>unum corpus</hi>, idest ut simus unum corpus, <hi>baptizati sumus</hi>, quantum ad unitatem generationis quae est in spiritu sancto non in unitate aquae, et hoc sive sint Iudaei sive gentiles, quantum ad distinctionem secundum (legem), sive servi sive liberi, quantum ad distinctionem (secundum naturam), Col.
	III: <hi>ubi non est lex</hi> et cetera.
	Et non sumus solum unum unitate spiritus, sed <hi>omnes uno spiritu potati sumus</hi>, in quo apparet unitas nutritionis, et potest hoc exponi dupliciter: <hi>uno spiritu potati sumus</hi>, idest uno potu sacramentali, supra X: <hi>omnes eundem calicem</hi> etc., et hoc sanctum quia virtute eius consecratur calix, vel de spiritu sancto seu dono eius, Eccli.
	IIII: <hi>aqua sapientiae salutaris potabit</hi> et cetera.
	Et dicitur spiritus potus, primo quia aufert sitim temporalium, Ioh.
	IIII: <hi>si quis de hac aqua</hi> etc., secundo quia dat refrigerium contra anxietates, Luc.
	I: spiritus suavitate, Hebr.
	III: <hi>sicut nubes roris</hi> etc., tertio quia cum suavitate percipitur, Sap.
	XII: <hi>o quam bonus est spiritus</hi> etc., quarto quia inebriatur, in quantum facit oblivisci temporalium et praeteritorum, Ps.: <hi>calix meus inebrians</hi> et cetera.</p>
</div2>
<div2 n="14"><head>Versiculus 14</head>
<p><A NAME="87630"/>Consequenter replicat similitudinem praedictam cum dicit: nam et corpus etc., quasi dicat: non est mirum, scilicet haec sunt in corpore mystico quia etiam corpus humanum seu naturale non est unum membrum sed multa.</p>
</div2>
<div2 n="15"><head>Versiculus 15</head>
<p><A NAME="87631"/>Si dixerit pes et cetera.
	Comparat membra ad invicem, et primo comparat membra naturalia, secundo adaptat similitudinem ad membra spiritualia, ibi: vos autem estis et cetera.
	Comparat autem membra ad invicem quantum ad quatuor, primo quantum ad integritatem corporis, secundo quantum ad mutuum auxilium membrorum, ibi non potest autem etc., tertio quantum ad exteriorem cultum, ibi (et quae putamus etc.), quarto quantum ad mutuam compassionem (ibi: sed in idipsum etc.).
	Circa primum duo facit: primo enim ostendit diversitatem (in) membris, secundo causam huius diversitatis assignat, ibi: nunc autem posuit et cetera.
	Circa primum duo facit: primo ponit diversitatem membrorum, secundo ostendit inconveniens quod sequeretur si non esset in eis diversitas: si totum corpus et cetera.
	Ad evidentiam huius primae partis, sciendum est quod in corpore naturali quaedam membra sunt quae serviunt corpori ad operationem, sicut pedes et manus, quaedam quae ad cognitionem, sicut oculus (et) auris; et inter istos est etiam differentia, quia aliqua sunt magis nobilia et aliqua minus, et minus nobilia serviunt magis nobilia, sicut pes qui est minus nobilis servit manui, et auris oculo; et similiter ea quae sunt ad operationem serviunt his quae sunt ad cognitionem, et sunt ignobiliora eis.
	Et similiter in corpore mystico est duplex vita, scilicet activa et contemplativa, et haec est nobilior illa, et in qualibet sunt maiores et minores, quia in vita activa sunt praelati et subditi, et in vita contemplativa similiter.
	Sicut ergo in corpore naturali necessaria sunt diversa membra ad diversa officia, ita et in corpore mystico necessarius est diversus gradus: omnes tamen sunt de corpore Ecclesiae, scilicet maiores et minores.
	Et ideo hoc ostendit apostolus, et primo quantum ad vitam activam, unde dicit: <hi>si dixerit pes</hi>, idest subditus seu ille cui datum minus donum scilicet virtutum, <hi>non sum manus</hi>, idest praelatus, seu non habeo maiorem gratiam, <hi>non sum de corpore</hi>, non propter hoc non est de corpore; de pedibus istis dicitur Ez.
	I: <hi>pedes eorum pedes recti</hi>; de manibus dicitur: Cant.
	V: <hi>manus eius coronati</hi>.</p>
</div2>
<div2 n="16"><head>Versiculus 16</head>
<p><A NAME="87632"/>Secundo ponit differentiam quantum ad vitam contemplativam, in qua est differentia quia quidam sunt qui per se capiunt doctrinam divinorum vel per revelationem, sicut prophetae, quidam qui per disciplinam, et ideo dicit: <hi>si dixerit auris</hi>, idest ille qui per disciplinam acquirit, scilicet qui habet scientiam per studium, <hi>quia non sum oculus</hi>, idest non sum propheta seu non habeo sermonem sapientiae, ideo <hi>non sum de corpore</hi> etc., sed est certe quia diversa membra unum corpus; de auribus dicitur Is. l: <hi>dominus aperuit mihi aurem</hi> etc., Iob XXIX: <hi>auris audiens</hi> etc.; de oculis, Cant.
	VI: <hi>oculi tui sicut columbae</hi> et cetera.</p>
</div2>
<div2 n="17"><head>Versiculus 17</head>
<p><A NAME="87633"/>Si totum corpus.
	Hic ponit inconveniens quod sequeretur, quasi dicat: si non esset diversitas in membris, corpus esset imperfectum, quia si totum corpus esset oculus deficeret auditus.
	Et similiter esset in Ecclesia, quia si omnes essent doctores, non esset auditor, et si omnes essent audientes tum non esset aliquis qui discerneret.
	Odoratus enim est sensus spiritualis et deservit in spiritualibus ad discretionem boni et mali, et de hoc odore dicitur Cant.
	I: <hi>in odorem</hi> et cetera.</p>
</div2>
<div2 n="18"><head>Versiculus 18</head>
<p><A NAME="87634"/>Nunc autem posuit.
	Ponit diversitatis huius causam, quae est Deus: et potest intelligi in corpore naturali et de membris interioribus et exterioribus, Iob 10 11: <hi>pelle et carnibus</hi> et cetera.
	Et ex hoc non excluditur operatio naturae, quia agit in virtute Dei.
	Et similiter haec ratio potest assignari in diversitate membrorum Ecclesiae: voluntas Dei.
	Circa hoc tamen sciendum est quod in omnibus rebus in quibus attenditur integritas totius et diversitas partium, ratio agentis potest quantum ad quaedam assignari et quantum ad quaedam non.
	Quia si quaeratur quare partes in generali sunt tales vel sic positae, respondetur propter integritatem totius; si vero quaeratur quare haec et illa sunt posita in ista vel in illa parte, non assignatur causa nisi sola voluntas artificis.
	Sicut si quaeratur quare haec domus habet fundamentum et parietem et tectum, respondetur propter integritatem domus; si vero quaeratur quare hic lapis positus est hic et non ibi, dicitur quod hoc voluit artifex.
	Et hoc similiter potest dici si quaeratur ratio diversitatis membrorum Ecclesiae.
	Et primo assignat causam in speciali, dicens quod non est alia causa nisi sola voluntas Dei: et hoc est quod dicit nunc autem posuit etc., quasi dicat: si quaeris quare Deus Petrum fecit apostolum et Nathanaelem non, et quare hunc prophetam illum Evangelistam, non est alia causa nisi voluntas Dei, quia unumquemque eorum posuit in corpore, id est in Ecclesia sicut voluit, Rom.
	IX 18 <hi>cuius vult miseretur</hi> etc., Eph.
	I 5 <hi>secundum propositum</hi> et cetera.</p>
</div2>
<div2 n="19"><head>Versiculus 19</head>
<p><A NAME="87635"/>Sed causa in generali potest assignari.
	Si enim quaeris quare alios quidem apostolos, alios Evangelistas, vel quare aliquibus plus de gratia aliquibus minus, assignatur ratio, scilicet integritas Ecclesiae, II Tim.
	II 20 <hi>in magna autem domo</hi> et cetera.</p>
</div2>
<div2 n="20"><head>Versiculus 20</head>
<p><A NAME="87636"/>Et hoc est quod dicit: <hi>quod si essent omnia</hi>, scilicet membra, <hi>unum membrum, ubi corpus?</hi>, Id est: ubi esset perfectio et integritas corporis; et ideo necessarium fuit ut essent multa membra et unum corpus.</p>
</div2>
<div2 n="21"><head>Versiculus 21</head>
<p><A NAME="87637"/>Non potest autem oculus et cetera.
	Hic comparat membra corporis naturalis quantum ad mutuum auxilium, et ponit duplicem differentiam: una est oculorum et manuum, alia est capitis et pedis.
	Et licet haec sint diversa membra, tamen necessaria sunt sibi ad invicem, quia oculus indiget manu, et ideo dicit <hi>non potest oculus dicere manui</hi>, quia si oculus praevidet, manus operatur.
	Caput etiam indiget pedibus, et ideo dicit <hi>aut iterum caput</hi> et cetera.</p>
</div2>
<div2 n="22"><head>Versiculus 22</head>
<p><A NAME="87638"/>Sed adhuc plus addit inter membra corporis naturalis, quia illa quae videntur in corpore infirmiora esse sunt magis necessaria, et ideo dicit <hi>sed multo magis quae videntur membra infirmiora</hi>, id est minus nobilia, <hi>sunt necessariora</hi>, id est magis necessaria.
	Et huius ratio est quia nobiliora sunt magis perfecta et perfectiora fundantur super minus perfectis et indigent eis.
	Licet enim nobilior sit visus quam tactus, tamen magis necessarius est tactus, quia hoc sublato desinit corpus vivere, sine visu tamen vivit.
	Et licet ea quae pertinent ad cognitionem sint nobiliora, tamen ea quae pertinent ad operationem sunt necessariora, quia per ea nutrimur et vivimus.
	Si ergo ita est in corpore naturali quod, licet membra sint diversa et minus et magis nobilia tamen indigent se ipsis ad invicem, simile est in corpore Ecclesiae: quod sic adaptatur.
	In Ecclesia enim sunt et activi et contemplativi; activi quidem significantur per manus, contemplativi vero per oculum.
	Et licet contemplativi sint nobiliores activis, tamen indigent activis, et ideo dicit <hi>non potest oculus</hi>, id est contemplativus, <hi>dicere manui</hi>, id est activo, <hi>opera tua non indigeo</hi>.
	Unde et in Luc.
	X 39 licet Maria sederet <hi>secus pedes domini et audiebat verbum illius, Martha tamen satagebat</hi>, quia et in Ecclesia et contemplativi qui divinis vacent, et activi qui proximis deserviant, necessarii sunt.
	Item in Ecclesia est alia differentia, quia quidam sunt praelati, et isti significantur per caput, quidam sunt subditi, et isti (significantur) per pedes; et licet praelati sint nobiliores, indigent subditis, et ideo dicit <hi>aut iterum caput</hi>, id est praelatus, non potest dicere <hi>pedibus</hi>, id est subditis, <hi>non estis</hi> etc., quia si non essent subditi non haberent quibus praeessent, Prov.
	XIV 28: <hi>in multitudine populi dignitas regis</hi>.
	Et non solum non possunt dicere contemplativi et praelati activis et subditis: non estis nobis necessarii, sed multo magis activi et subditi quantumcumque sint ignobiles sunt necessarii.
	Cuius ratio est quia perfectiora fundantur super minus perfecta.
	Et iterum sine his Ecclesia esse non posset.</p>
</div2>
<div2 n="23"><head>Versiculus 23</head>
<p><A NAME="87639"/>Et quae putamus et cetera.
	Hic comparat membra quantum ad exteriorem cultum; et circa hoc duo facit: primo ponit diversitatem cultus in membris corporis naturalis; secundo causam diversitatis huius assignat, ibi sed Deus temperavit et cetera.
	In membris autem est duplex distinctio: una est secundum nobilitatem et ignobilitatem, alia secundum pulcritudinem et turpitudinem.
	Et videmus quod quanto aliqua membra sunt magis nobilia vel pulcriora, tanto minus habent de exteriori ornatu, et ideo quantum ad primam differentiam dicit: ideo inferiores non debent sperni quia <hi>quae putamus ignobiliora esse membra corporis</hi>, sicut sunt pedes qui sunt ignobiliores faciebus, <hi>his honorem habundantiorem</hi>, id est plurima ornamenta, <hi>circumdamus</hi>.
	Naturaliter enim viliora membra omnes ornant et cooperiunt.
	Ita est etiam in Ecclesia.
	Necessarium est ut minoribus beneficia et exhibitio reverentiae adsint quo fiant utiles, Gal.
	VI 1: <hi>vos qui spirituales estis</hi> est.
	Quantum autem ad secundam differentiam dicit <hi>et quae inhonesta sunt nostra</hi>, id est turpiora sicut pudenda et alia turpiora membra.
	Et dicit inhonesta non propter culpam sed propter turpem speciem seu formam, vel inhonesta non propter actum peccati sed propter corruptionem fomitis, in quibus magis viget <hi>habundantiorem honestatem</hi>, id est honestiorem cultum habent.</p>
</div2>
<div2 n="24"><head>Versiculus 24</head>
<p><A NAME="87640"/><hi>Honesta autem nostra</hi>, scilicet pulcra membra corporaliter seu spiritualiter, <hi>nullius cultus egent</hi>.
	Ita est et in Ecclesia quod quando aliquis per aliquod peccatum inhonestus est, debent habundantius adiuvari consolationibus et orationibus ut honesti fiant, Prov.
	XXXI 6: <hi>date siceram maerentibus</hi>.
	Sed Deus.
	Hic assignat causam diversitatis cultus.
	Et primo causam institutivam, quae est Deus.
	Non enim diversitas huius est ex hoc quod homo plus vel minus de cultu adhibet uni quam alteri, sed ex hoc quod natura instigat communiter omnes ad hoc; et huiusmodi instinctus est a Deo, et ideo dicit <hi>sed Deus temperavit</hi>, instigando mentes hominum ad hoc, <hi>tribuendo habundantiorem honorem</hi>, id est cultum, illi parti corporis cui deerat aliquid pulcritudinis.
	Et inde est quod mulieres quae naturaliter infirmiores (sunt), naturaliter magis ornant se, I Pet.
	III 7: <hi>quasi infirmiori</hi> et cetera.</p>
</div2>
<div2 n="25"><head>Versiculus 25</head>
<p><A NAME="87641"/>Secundo assignat causam finalem, quae est unitas in corpore, et ideo dicit <hi>ut non sit schisma</hi>, scilicet in corpore.
	Si enim alicui membro dedisset excellentiam in omnibus, non indigeret auxilio aliorum membrorum.
	Sed sic ordinavit ut ita excedat unum membrum in uno, quod tamen deficit in alio in quo aliud membrum corporis excedit, et ita dum unum indiget alio non est schisma, id est divisio in corpore.
	Et ita est in Ecclesia, quia unus excedit in uno et in multis deficit in quibus alii excedunt, et communicando sibi ipsis dona non est divisio inter eos; II Cor.
	VIII 14: <hi>vestra habundantia</hi> et cetera.
	Infra XIV 33: <hi>non enim est dissensionis et cetera.
	Sed in idipsum pro se</hi> et cetera.
	Hic ponitur comparatio quantum ad mutuam sollicitudinem membrorum; et circa hoc tria facit: primo ostendit mutuam sollicitudinem membrorum ad invicem in uno corpore; secundo mutuam compassionem; tertio mutuam congratulationem.
	Sollicita sunt membra ad invicem in necessitatibus acquirendis, et ideo dicit <hi>sed in idipsum pro se invicem sollicita sunt membra</hi>.
	Et dicit <hi>in idipsum</hi>, id est concorditer in uno.
	Videmus enim in corpore quod manus servit toto corpori, et pes similiter, et oculus dirigit totum corpus.
	Et ita est in Ecclesia, Eccli.
	XVII 12: <hi>unicuique mandavit</hi>; Rom.
	XII 11 <hi>sollicitudine non pigri</hi>.</p>
</div2>
<div2 n="26"><head>Versiculus 26</head>
<p><A NAME="87642"/>Sed compatiuntur sibi ad invicem in adversitatibus illatis, et ideo dicit: <hi>et si quid patitur</hi> et cetera.
	Sic in Ecclesia, Iob XXX 25 <hi>flebam quondam</hi> et cetera.
	Sed et congratulantur sibi membra in bonis adeptis, et ideo dicit <hi>sive gloriatur unum membrum</hi> etc., Rom.
	XII 15 <hi>gaudere cum gaudentibus</hi> etc., Is. ult. 10 <hi>laetamini et cetera.
	Vos autem estis</hi> et cetera.
	Hic adaptat similitudinem.
	Et circa hoc duo facit: primo ponit adaptationem, secundo concludit quandam conclusionem: aemulamini autem et cetera.
	Circa primum tria facit: primo enim adaptat quantum ad unitatem Ecclesiae, secundo quantum ad ordinem, tertio quantum ad distinctionem.</p>
</div2>
<div2 n="27"><head>Versiculus 27</head>
<p><A NAME="87643"/>Quantum ad unitatem dicit: <hi>vos autem estis</hi> etc., id est sicut omnia membra sunt unum corpus naturale, ita et vos unum corpus Christi; et dicit: <hi>membra de membro</hi>, quia aliquis posset dicere: non pertineo ad Christum, et sic non esset unum corpus.
	Sed hoc excludit quia <hi>membrum de membro</hi>, id est de Christo capite, quod est nobis conformis secundum naturam nostram quam accepit, Phil.
	II 7 <hi>exinanivit semet ipsum</hi> etc.; et per gratiam quam effudit habunde, Ioh.
	I 16: <hi>de plenitudine</hi> et cetera.
	Sic ergo, licet sit totum in quantum Deus, tamen est caput Ecclesiae in quantum homo; vel aliter: <hi>vos corpus Christi et membra</hi> Christi, de me <hi>membro</hi>, supra IV 15: <hi>in Christo Iesu per Evangelium</hi> et cetera.</p>
</div2>
<div2 n="28"><head>Versiculus 28</head>
<p><A NAME="87644"/>Quantum ad ordinem donorum dicit: <hi>et quosdam quidem posuit</hi> et cetera.
	Et circa hoc primo ponit quaedam dona specialia, secundo quaedam secundaria.
	Principalia autem dona sunt tria: unum pertinet ad auctoritates praelationis, et quantum ad hoc dicit: <hi>primum apostolos</hi>, Luc.
	VI 19: <hi>elegit</hi>; et isti sunt fundamenta Ecclesiae, Apoc.
	XXI 14: <hi>et super fundamenta</hi> etc.; et ideo ipsi maiores in Ecclesia.
	Secundum pertinet ad auctoritatem doctrinae, et haec est duplex: una est per revelationem, et quantum ad hoc dicit: <hi>secundo prophetas</hi>, Act. (II 5) <hi>erant in Ierusalem</hi> etc.; alia est acquisita per auditum, et quantum ad hoc dicit: <hi>alios doctores</hi>, Rom.
	XII 7: <hi>qui docent</hi> et cetera.
	Sed contra: <hi>lex et prophetae usque ad Iohannem</hi>, non ergo in Ecclesia prophetae.
	Dicendum: illud intelligitur de prophetis qui annuntiaverunt Christum venturum; isti vero predicabant alia futura.
	Tertio pertinet ad operationem, et quantum ad hoc dicit <hi>deinde virtutes</hi>, Rom.
	XV 19: <hi>in virtute signorum</hi> et cetera.
	Secundaria dona ponit cum dicit: <hi>exinde gratias curationum</hi>: et primo dona quae subserviunt praelationi et coadiuvant apostolis; et hoc vel est quantum ad totam Ecclesiam, et sic dicit <hi>opitulationes</hi>, Phil.
	IV 3: <hi>adiuva</hi> etc.; vel quantum ad particulares curas, et quantum ad hoc dicit <hi>gubernationes</hi>, Prov.
	XI 14: <hi>ubi non est gubernator</hi>.
	Secundo ponit dona quae subserviunt doctrinae et coadiuvant prophetis, et quantum ad hoc dicit <hi>genera linguarum</hi>, infra XIV 18: <hi>gratias ago Deo qui omnium vestrum lingua loquor</hi>.</p>
</div2>
<div2 n="29"><head>Versiculus 29</head>
<p><A NAME="87645"/>Quantum vero ad distinctionem donorum dicit: <hi>numquid omnes apostoli?</hi> Et hoc est planum, quasi dicat: non omnes possunt omnia habere.</p>
</div2>
<div2 n="30"><head>Versiculus 30</head>
<p><A NAME="87646"/>Sed tamen qui non habet in se amet in altero et sic facit sua, Eccli.
	XXXIII 11: <hi>in multitudine disciplinatorum</hi> et cetera.</p>
</div2>
<div2 n="31"><head>Versiculus 31</head>
<p><A NAME="87647"/>Aemulamini.
	Hic infert ammonitionem in quo primo ordinat desiderium ad meliora quam illa quae desiderabant, scilicet linguas et alia de quibus dissentio erat inter eos, et ideo dicit: <hi>aemulamini meliora</hi>.
	Secundo promittit se ostensurum eis alia quae maxime sunt eis necessaria, scilicet caritatem, unde dicit: <hi>et adhuc excellentiorem viam</hi> eundi ad Deum quam sint dicta dona <hi>demonstrabo vobis</hi>, scilicet caritatem: Is.
	XXX 21: <hi>haec est via, ambulate</hi>; Prov.
	IV 11: <hi>viam sapientiae monstrabo</hi>.</p>
</div2></div1>
<div1 n="13"><head>Caput 13</head>
<div2 n="1"><head>Versiculus 1</head>
<p><A NAME="87648"/>Si linguis hominum loquar et Angelorum et cetera.
	Enumeratis diversis donis spiritus sancti, hic consequenter apostolus ostendit quod donum cui dono sit praeferendum.
	Et circa hoc duo facit: primo ostendit quod donis omnibus est caritas praeferenda; secundo ostendit quod donum inter alia cui donorum praeferendum sit, et hoc in XIV capitulo, ibi: sectamini caritatem et cetera.
	Ostendit etiam caritatem esse omnibus aliis donis praeferendam ex tribus: primo ex eius necessitate, secundo ex eius utilitate, tertio ex eius perpetuitate.
	Ex necessitate quidem, quia sine ipsa nullum bonum est meritorium; et hoc est quod dicit: <hi>si linguis</hi> et cetera.
	Ex utilitate vero, quia ipsa sola ad omnia sufficit; et hoc est quod dicit <hi>caritas patiens est</hi> et cetera.
	Ex perpetuitate autem, quia <hi>caritas numquam excidit</hi> et cetera.
	Est ergo praeferenda caritas quia magis necessaria, quia sine ea nullum bonum meritorium; et hoc probat inducendo per singula bona quae supra enumeravit.
	Dicta enim bona vel pertinent ad locutionem, vel ad cognitionem, vel ad operationem.
	Et ostendit quod nullum istorum meritorium est sine caritate.
	Sine ipsa enim non reputatur nec sermonis sublimitas, quia <hi>si linguis hominum loquar</hi>, nec intelligentiae profunditas, quia <hi>si habuero prophetiam</hi>, nec operum honestas, quia <hi>si distribuero in cibos</hi> et cetera.
	Primo ergo praemittit de locutione quia Corinthii plus affectabant donum linguarum quam aliquod aliud, et ideo dicit: <hi>si linguis hominum loquar</hi> etc., quasi dicat: vos desideratis habere dona linguarum, sed hoc nihil valet sine caritate, et ideo dicit: <hi>si linguis hominum</hi>.
	Quae autem sit lingua hominum satis patet; quid vero sit lingua Angeli? Sciendum est quod per linguas Angelorum hic potest intelligi triplex locutio: una locutio est secundum quod homo loquitur homini, et sic per Angelos intelligendi sunt homines qui sunt altioris scientiae, per homines illi qui sunt inferioris scientiae: et sic dicit: <hi>si linguis hominum</hi>, id est inferioris scientiae, <hi>et Angelorum</hi>, id est hominum superioris scientiae, <hi>loquar</hi> etc., Matth.
	II 7: <hi>labia sacerdotum et cetera.
	Angelus enim</hi> et cetera.
	Secunda locutio intelligi potest secundum quod unus Angelus loquitur alteri Angelo.
	Qualiter autem fiat haec locutio: sciendum est quod locutio fit ad manifestandum aliquod ignotum illi cui fit locutio.
	Est autem dupliciter ignotum in Angelo uno quod alteri est cognitum.
	Primum est occultum mysteriorum divinorum, quia haec cognoscunt superiores Angeli in ipso divino lumine; inferiores vero non possunt in ipso divino lumine cognoscere, sed cognoscunt ea per revelationem superiorum Angelorum.
	Et sic superior Angelus dicitur loqui inferiori in quantum haec mysteria sibi revelat.
	Et sicut apud nos manifestatio eorum quae unice habemus in corde nostro per signa particularia et distincta verba dicitur locutio, ita et revelatio huiusmodi mysteriorum quae Angeli superiores in universali et unico modo vident in divino lumine, facta inferioribus Angelis divisim et distinctim per intentiones eis proportionatas, dicitur locutio Angelorum; et deductio harum intentionum dicitur hic lingua Angeli.
	Secundum occultum in Angelis ad invicem est secretum cordis uniuscuiusque Angeli; solius enim Dei est occulta cordium non solum Angelorum verum etiam hominum cognoscere.
	Et ideo superior non potest cognoscere quod cogitat inferior Angelus, et e converso.
	Et secundum hoc manifestatio conceptus unius Angeli alteri facta dicitur locutio Angelorum.
	Quae quidem manifestatio non fit per aliquas voces seu per aliqua sensibilia, quia his carent Angeli.
	Sunt tamen in eis aliqua cognoscibilia sibi invicem naturaliter, et ideo quando (unus) Angelus vult manifestare conceptum sui cordis alteri Angelo quod est sibi ignotum, accipit aliquid quod est in eo illi Angelo naturaliter cognoscibile et utitur eo ut signo ad innotescendum, et hoc signum dicitur nutus.
	Quaerere autem qualiter excitet unus Angelus alium ad intelligendum praedictos nutus est ridiculosum, cum excitatio proprie conveniat dormientibus vel ad alia distractis; Angeli autem semper vigilant et intenti sunt ad servandum ordinem suum et explendum dispositionem divinae providentiae, et ideo non oportet quod excitentur: Psal. (CXX 4): <hi>ecce non dormitabit neque dormiet</hi> etc., Habac. (II 1): <hi>super custodiam</hi> et cetera.
	Tertia locutio intelligi potest secundum quod Angelus loquitur homini, et hoc facit tripliciter secundum triplex genus visionis.
	Quia aliquando loquitur homini visione corporali, sicut tres Angeli locuti sunt Abrahae, Gen. (XVIII 1 ss.), et Angelus ad Tobiam, et tunc lingua Angeli est illud instrumentum corporeum per quod exprimit verbum sensibile.
	Aliquando loquitur homini visione imaginaria, sicut locutus est prophetis, et tunc lingua Angeli dicitur illa potestas qua imprimit species in imaginatione prophetarum.
	Aliquando loquitur visione intellectuali, et tunc lingua Angeli dicitur lumen per quod confortat intellectum ad intelligendum ea quae sibi proponit.
	Sic ergo si sic loquar <hi>caritatem autem non habeam, factus sum velut aes sonans et cymbalum tinniens</hi>.
	Aes enim et cymbalum sonando et tinniendo sibi nihil prosunt, sed aliis in quantum sunt alicui rei determinate sicut quod conveniat ad aliquid et huiusmodi; ideo ad insinuandum quod quantumcumque homo bene praedicet, bene exhortetur et non habeat caritatem, nihil sibi prodest sed aliis, dicit: <hi>sicut aes sonans et cymbalum tinniens</hi>, Iob XI 2 <hi>numquid vir verbosus iustificabitur</hi>, quasi dicat: non iustificabitur aliquis propter multa verba quae habet nisi habeat caritatem.
	Supra IV 20: <hi>non est in sermone regnum Dei sed in virtute</hi>.
	Differt autem aes a cymbalo, quia aes licet faciat suum sonum clarum et pulcrum, non tamen facit nisi unum sonum; cymbalum vero quia est concavum multiplicatur ex repercussione ictus in concavitate sonus, et sic reddit diversos sonos, ut sic <hi>aes sonans</hi> referatur ad illos qui habent verba plana et simplicia, in quibus non est aliqua profunditas; <hi>cymbalum</hi> vero <hi>tinniens</hi> referatur ad illos qui proferunt verba profunda, in quibus latent multi sensus.</p>
</div2>
<div2 n="2"><head>Versiculus 2</head>
<p><A NAME="87649"/>Si habuero prophetiam et cetera.
	Hic ostendit quod sine caritate non sunt meritoria dona quae pertinent ad cognitionem.
	Et enumerat quatuor dona ad cognitionem pertinentia superius posita, scilicet donum prophetiae quod est per revelationem immediate a Deo, donum sapientiae quae per rationes divinas inducit, donum scientiae quae per rationes ex creaturis procedit, et donum fidei quae est illorum qui tantum per auditum recipiunt fidem.
	Dicit ergo quod etiam si omnia ista habeam et caritatem non habeo, nihil sum.
	Et hoc est quod dicit: <hi>et si habuero prophetiam</hi>, quantum ad primum donum cognitionis quae est per revelationem, Eccli.
	XXIV 46: <hi>adhuc doctrinam</hi> etc., Ioel.
	II 28 <hi>effundam de spiritu etc.; et noverim mysteria omnia</hi>, quantum ad donum sapientiae, Dan.
	II 28; <hi>est Deus in caelo etc.; et omnem scientiam</hi>, quantum ad donum scientiae, Sap.
	X 10: <hi>dedit illi scientiam sanctorum; et si habuero omnem fidem</hi>, id est omnium credendorum, vel, <hi>omnem fidem</hi>, id est perfectam, Matth.
	XV 28: <hi>o mulier, magna est fides tua</hi>; et non solum fidem sed etiam ipsum effectum fidei, quod est miracula facere, et ideo dicit: <hi>ita ut montes transferam</hi>, Luc. (XVII 6) <hi>si habueritis fidem sicut granum sinapis</hi> et cetera.
	Si omnia ista habuero, <hi>caritatem autem non habeam nihil sum</hi>, id est nihil mihi prodest ad vitam, Ez.
	XXVII 36 <hi>ad nihilum deducam te</hi>, Iob XVIII 15: <hi>habitent in tabernaculo eius</hi> et cetera.
	Sed hic est duplex quaestio.
	Primo quaeritur quare fidei attribuatur operatio miraculorum.
	Et ad hoc est duplex ratio.
	Una ratio est quia fides proponit nobis quaedam supra rationem, unde non possunt per aliqua argumenta probari nisi per opera quae sunt supra naturam, et haec sunt miracula; unde miracula sunt argumenta fidei et pro tanto dicuntur effectus fidei.
	Alia ratio est quia miracula sunt ex omnipotentia Dei; fides autem omnipotentiae Dei innititur: quod enim Deus sit incarnatus credo quia est omnipotens, et similiter quia Deus est omnipotens credo quod creavit mundum et alia omnia.
	Secunda quaestio est utrum aliquis sine caritate possit facere miracula.
	Et videtur quod non, quia nullus facit miracula sua virtute nisi solus Deus; virtus autem Dei ad hoc impetratur per orationem; qui ergo non habet caritatem non videtur posse hanc virtutem impetrare.
	Responsio: dicendum quod oratio habet duos effectus, scilicet mereri et impetrare.
	Aliquando autem aliquis orando meretur et non impetrat, sicut qui oraret pro aliquo magno peccatore quod converteretur, aliquando non obtinet quia Deus non exaudit eum propter peccata illius pro quo orat, ipse tamen qui orat meretur orando.
	Aliquando vero obtinet sed non meretur; meritum enim importat quandam aequalitatem et iustitiam: unde, cum aliquis non mereatur nisi per caritatem, quando non habens caritatem orat pro aliquo, impetrat quod petit vel propter meritum illius pro quo petit vel propter confirmationem fidei, ipse tamen non meretur.
	Et hoc etiam dicit Augustinus super illud Ioh. (IX 31) peccatores Deus non audit.
	Unde impetrat aliis, sed non sibi, Matth.
	VII 22 <hi>multi venient in illa die</hi> et cetera.</p>
</div2>
<div2 n="3"><head>Versiculus 3</head>
<p><A NAME="87650"/>Et si distribuero et cetera.
	Hic ostendit quod sine caritate non est perfectio quantum ad operationes.
	Sunt autem in operationibus duo opera perfectissima, scilicet misericordiae et martyrii; unde si haec non prosunt sine caritate, multo magis nec alia proderunt, et ideo quasi per locum a maiori probat intentum suum.
	Et primo quantum ad opus misericordiae, et hoc est quod dicit: <hi>et si distribuero</hi> etc., in quo docet modum et perfectionem eleemosynae faciendae.
	Quantum ad modum dicit: <hi>si distribuero</hi>, quia non debet eleemosyna tota dari uni, sed distribui inter multos, Ps. (CXI 9): <hi>dispersit dedit pauperibus; in cibos</hi>, quia non debet dari ad superfluitates sed ad necessitatem, II Cor.
	VIII 13: <hi>non ut aliis sit remissio</hi>, id est ut lasciviant et vacent otio, <hi>vobis autem etc.; pauperum</hi>, quia non debet dari divitibus, Luc.
	XIV 12: <hi>cum facis prandium aut cenam</hi> et cetera.
	Quantum ad perfectionem eleemosynae dicit: <hi>omnes facultates</hi>: nam, sicut dicit Augustinus, bonum est aliquid dare pro Deo, Luc.
	XIX 8 <hi>dimidium bonorum meorum</hi> etc., sed melius est et perfectius omnia propter Christum dimittere, et ideo dicit: <hi>omnes facultates</hi>, Matth.
	XIX 21: <hi>si vis perfectus esse, vade et vende etc.; meas</hi>, non alienas, Is.
	LVIII 7: <hi>frange esurienti panem tuum</hi>, non alienum.
	Sed si omnia faciam haec sine caritate, nihil mihi prosunt.
	Secundo ostendit hoc quantum ad opus martyrii, et ideo dicit: <hi>et si tradidero corpus meum ita ut ardeam</hi>, sicut tradidit beatus Laurentius, <hi>nihil mihi prodest</hi>, Prov.
	XV 8: <hi>victima impiorum</hi>, qui scilicet sunt sine caritate, <hi>abominabilis</hi>.
	Nihilominus tamen si aliquis existens in peccato et esset attritus, id est sine proposito peccandi, et accederet ad martyrium, consequeretur effectum martyrii, si causa est quae facit martyrem, sicut etiam est in Baptismo.
	Notandum autem quod diligenter consideranti apparet quod apostolus subtiliter locutus est et proprie.
	Donum linguarum sine caritate assimulat sono aeris et tinnitui cymbali; dono cognitionis sine caritate adiunxit: <hi>nihil sum</hi>; dono operationis adiunxit: <hi>nihil mihi prodest</hi>.
	Cuius ratio est quia locutio est quidam actus rei viventis denuntians conceptum cordis; quando autem non fertur nec denuntiatur aliquid a re viva, tunc non potest proprie dici locutio.
	Vita autem animae est per caritatem, et ideo locutio quae non est ex caritate assimulatur voci mortuae et est quasi sonus, et ideo dicit: <hi>factus sum sicut aes sonans</hi> et cetera.
	Item per cognitionem anima perficitur, quia intellectus est perfectio intelligentis.
	Sed sciendum est quod quaedam intelligibilia sunt supra animam, quaedam vero sub anima.
	In his autem quae sunt supra animam non est ultima perfectio in cognoscendo sed in habendo rei cognitae per amorem; in his autem quae sunt infra animam cognitio est melior amore.
	Cuius ratio est quia cognitio perficitur per hoc quod res cognitae sunt in cognoscente, amor autem perficitur per hoc quod amans trahitur in rem amatam.
	Res autem quae sunt infra animam habent nobilius esse in anima cognoscente quam in se ipsis, et ideo cognitio rerum corporalium est nobilior quam amor eorum.
	Deus autem est excellentius in se ipso quam sit in cognitione animae vel cuiuscumque rationalis creaturae, et ideo dilectio Dei praevalet eius cognitioni; unde ultima perfectio rationalis creaturae non est in cognoscendo Deum sed in amando; et ideo dicit quod quantumcumque cognoscat si non amet, nihil est, quia nondum consequitur perfectum esse.
	Item operationes habent bonitatem secundum quod sunt utiles ad finem.
	Si igitur deficiant a fine, nihil prosunt.
	Ad finem autem ultimum ordinantur per caritatem, quae est amor boni, quod est ultimus finis; et ideo dicit quod quaecumque sunt actiones, sine caritate nihil prosunt.</p>
</div2>
<div2 n="4"><head>Versiculus 4</head>
<p><A NAME="87651"/>Caritas autem patiens est et cetera.
	Hic apostolus ostendit caritatis excellentiam ex eius utilitate, quia ipsa perficit et operatur actus omnium virtutum.
	Ex hoc autem surgunt quaedam dubia.
	Primum est quod si caritas operatur actus omnium virtutum, videtur quod sit generalis et non specialis virtus.
	Ad hoc dicendum quod caritas est specialis virtus, et tamen est mater et forma omnium virtutum, et secundum hoc imperat, non secundum quod est virtus specialis.
	Ad cuius evidentiam sciendum est quod in omnibus artibus, actibus et habitibus quae sunt propter finem, illa ars, actus seu habitus quae considerat finem imperat omnibus aliis et movet ea quae sunt ad finem illum, sicut apparet in navifactiva: finis enim navis est navigare, unde gubernator imperat et movet omnia quae sunt ad finem illum, ipse imperat nautis et movet, ipse ordinat et imperat de forma navis; ille autem qui considerat formam imperat illi qui parat materiam.
	Videmus etiam hoc in moralibus, sicut in vitiis: aliquis enim quaerit pervenire ad finem aliquem, puta ad excellentiam, et per divitias, et ideo quantum ad hoc excellentia est finis, divitiae sunt ad finem; cum ergo excellentia pertineat ad superbiam, divitiae vero ad avaritiam, constat quod superbia gerat avaritiam: hoc modo est eius mater.
	Caritas ergo, quia habet pro obiecto immediate ipsum Deum qui est finis ultimus omnium, ad ipsum omnia refert.
	Deus enim est finis omnium, et ideo oportet quod omnia in ipsum referamus sicut in ultimum finem nostrae beatitudinis, alias non esset virtutis quod facimus sed vanum.
	Si enim aliquis exercet actus fortitudinis contra pericula et hoc non refert in Deum, non est virtuosus sed vanus.
	Cum ergo caritas omnia opera nostra referat in Deum, manifestum est quod ab ea habent quod sint virtuosa, et ideo dicitur mater virtutum.
	Quia vero actus morales consequuntur formam suam et perfectionem a fine - ut puta si aliquis fornicatur ut expoliet fornicariam, magis dicitur avarus quam fornicator -, finis autem omnium est Deus ad quem caritas et dirigit et unit nos sibi, ideo dicitur forma omnium virtutum.
	Quicumque enim servaret castitatem, non diceretur castus nisi in quantum hoc faceret propter amorem Dei.
	Et sic patet quod in quantum imperat et movet actus omnium virtutum, dicitur mater earum, in quantum vero omnes actus ex hoc habent quod sint virtuosi quod a caritate informantur, dicitur forma earum.
	Et ex hoc attribuit ei apostolus actus omnium virtutum, non in quantum est virtus specialis.
	Secundum dubium est quod si caritas sufficit ad perficiendum actus omnium virtutum, videtur quod animae virtutes non sunt necessariae.
	Ad hoc dicendum quod ad hoc quod aliquis actus prompte fiat, oportet omnia illa quae ad actum illum concurrunt esse ordinata et bene disposita, alias non posset sine labore et resistentia fieri.
	Ad actum enim qui est currere concurrunt et equus et sessor; quantumcumque sessor esset instructus, non bene posset currere nisi equus esset domitus et bene curreret, nisi cum magno labore.
	Ad actus autem virtutum ut potentia movens est ratio, mota vero et exequens sunt vires inferiores.
	Si ergo ratio sit ordinata et bene disposita, numquam poterit aliquem actum elicere a potentiis inferioribus, scilicet irascibili et concupiscibili, si non sint bene domitae et rationi subiectae, nisi cum difficultate et resistentia: et talis actus non est virtuosus, quia non est cum delectatione et facilitate.
	Quando vero (potentia) rationalis perfecta est et aliae potentiae subiectae sunt ei et sine difficultate et cum delectatione obsequuntur ei ad actus quod imperat, tunc illi actus sunt virtuosi.
	Et secundum hoc Aristotiles assignat differentiam inter continentem et castum, quia continens est ille qui vitat actus (et) habet rationem bene dispositam circa actus continentiae, sed tamen patitur multas molestias in parte inferiori, scilicet in concupiscibili; castus vero est ille qui et superiorem rationem et inferiorem habet bene dispositam circa actus praedictos.
	Et ideo licet caritas, quae est in voluntate imperante potentiis inferioribus, moveat in Deum actus omnium virtutum, tamen necessariae sunt aliae virtutes speciales quae perficiant potentias inferiores ad exequendum actus illos sine difficultate.
	Manifestatis ergo dubiis, sciendum est quod apostolus de actibus virtutum quos perficit caritas tractat per comparationem ad tria: primo per comparationem ad proximum, secundo per comparationem ad se ipsum, tertio per comparationem ad Deum.
	Quantum ad proximum dupliciter.
	Primo in operando bonum, et hoc in sustinendo patienter illata ab aliis, et quantum ad hoc dicit: <hi>caritas patiens est</hi>, id est facit nos patienter sustinere iniurias, Luc.
	XXI 19: <hi>in patientia vestra possidebitis</hi> etc., Iac.
	V 7: <hi>patientes estote</hi>; in largiendo beneficia, quia <hi>benigna est</hi>, supple caritas, id est facit nos benignos proximis per beneficia - unde benignitas, quasi bona igneitas -, Eph.
	IV 32: <hi>estote benigni</hi>, Luc.
	VI 38: <hi>date et dabitur vobis</hi> et cetera.
	Secundo in retrahendo a nocumentis, et hoc quantum ad affectum, quia <hi>caritas non aemulatur</hi>, id est facit nos invidere, Rom.
	XIII 13: <hi>non in contentione et aemulatione</hi>, Iob V 2: <hi>parvulum occidit invidia</hi>; quantum ad opus, quia <hi>non agit perperam</hi>, id est non agit perverse contra proximum, Eccli.
	VII 1: <hi>noli facere mala et non te</hi> et cetera.
	Quantum vero ad se ipsum ponit quatuor contra quae perficit caritas.
	Primo enim perficit contra superbiam, et hoc dupliciter.
	Quantum ad ipsam superbiam, quia caritas <hi>non inflatur</hi>, id est expellit superbiam.
	Qui enim diligit Deum, omnia recognoscit ab eo et refert in illum, et ideo quicquid habet virtuosum est.
	Sed inflata dicuntur illa proprie quae sunt plena vento; et ideo superbi qui ea quae habent non recognoscunt a Deo, vel etiam non eo modo quo debent, vel imputant propriis meritis, dicuntur proprie inflari, quia nihil habent quod non sit a Deo; unde si de aliquo gloriantur, quasi a se ipsis habeant, nihil est illud, supra VIII 1: <hi>scientia inflat, caritas aedificat</hi>.
	Item quantum ad filiam superbiae, quae est ambitio.
	Ex quo enim homo praesumit de se, magna ambit et desiderat magna utpote eis dignus, et ideo dicit: <hi>non est ambitiosa</hi>, Eccli.
	VII 4: <hi>noli quaerere ab homine</hi> etc., Gal.
	V 26: <hi>non efficiamini inanis gloriae</hi> et cetera.</p>
</div2>
<div2 n="5"><head>Versiculus 5</head>
<p><A NAME="87652"/>Secundo perficit hominem contra avaritiam, quia <hi>non quaerit quae sua sunt</hi>, scilicet tantum, sed quae aliorum, supra X 33: <hi>non quaerens quod mihi</hi> etc., Phil.
	II 21: <hi>omnes quae sua sunt quaerunt</hi>.
	Vel aliter: <hi>non quaerit quae sua sunt</hi>, id est non quaerit quae sibi auferuntur in iudicio.
	Videtur ergo contra caritatem si aliquis in iudicio contendat cum aliquo de rebus sibi ablatis.
	Ad hoc quidam dicunt quod numquam aliquis cum caritate contendit in foro litigioso.
	Sed hoc est falsum, quia plus est contendere in campo pugnando cum homine quam in foro litigando, quia ibi occidunt se, hic auferunt tantum res.
	Et ideo ad verba Glosae et ad alias auctoritates quae circa hoc sunt - sicut dicitur Luc.
	VI 30: <hi>quae tua sunt ne repetas</hi>, et iterum (Matth.
	V 41): <hi>si quis angariaverit te mille passus</hi> etc. -, dicendum est cum Augustino quod haec sunt accipienda quantum ad praeparationem animae, id est quod debes esse ex caritate ita paratus quod tua non repeteres quando esset scandalum vel proximus indigeret.
	Et intelligendum quod ea quae repetis ordines ad bonum finem et etiam ad salutem proximi, quia ex hoc aliquando inducitur proximus ad restitutionem.
	Et ideo intelligendum est quod <hi>non quaerit quae sua sunt</hi>, id est si opus esset quaereret.
	Tertio perficit contra iram, quia caritas <hi>non irritatur</hi>, Eccl.
	VII 10: <hi>ira in sinu stulti</hi> et cetera.</p>
</div2>
<div2 n="6"><head>Versiculus 6</head>
<p><A NAME="87653"/>Quarto, generaliter contra omnem malitiam, et hoc quantum ad cognitionem: <hi>non cogitat mala</hi>, Is.
	I 16: <hi>auferte malum cogitationum</hi> etc.; quantum ad affectionem, quia <hi>non gaudet super iniquitate</hi>, contra illos de quibus dicitur Prov.
	II 14: <hi>qui delectantur cum malefecerint</hi> etc., sed hoc non est faciendum, Prov.
	XVII 5: <hi>qui in ruina laetatur</hi> etc.; sed debemus gaudere de bono, et hoc facit caritas, quia <hi>congaudet autem veritati</hi>, II Ioh. 4: gaudeo valde quia inveni.</p>
</div2>
<div2 n="7"><head>Versiculus 7</head>
<p><A NAME="87654"/>Quantum autem ad Deum ordinat et perficit, primo quantum ad tolerantiam malorum temporalium, et ideo dicit: <hi>omnia suffert</hi>, id est facit hominem paratum ad sustinendum patienter omnes adversitates, Iac.
	V 11: <hi>patientiam Iob audistis</hi>, quae est Iob II 10: <hi>si bona suscepimus de manu</hi> et cetera.
	Secundo quantum ad bona, et hoc quantum ad intellectum in oboedientia fidei, quia <hi>omnia credit</hi>, non dicit cito, sed <hi>omnia</hi>, id est in omnibus credit Deo, quia Deo nihil impossibile credit, Eccli.
	II 8: <hi>qui timetis Deum, credite illi</hi>; in gaudio spei, et hoc quantum ad affectum, quia <hi>omnia sperat</hi> quae veritas promittit, Ps. (LXI 9): <hi>sperate in eo omnis</hi> etc., Eccli.
	II 9: <hi>qui timetis Deum, sperate</hi> etc., in longanimitate expectationis, quia <hi>omnia sustinet</hi>: quantumcumque enim quae sperat quis differantur, non frangitur, Eccli.
	II 3: <hi>iungere Deo et omnia sustine</hi> etc., Rom.
	VIII 25: <hi>quod speramus per patientiam expectamus</hi>, Ps. (XXX 25): <hi>viriliter agite</hi> et cetera.
	Etsi caritas sit specialis virtus, tamen non connumerat eam istis, quia ex quo omnia ista perficit caritas, manifestum est quod etiam proprium actum eliciat.</p>
</div2>
<div2 n="8"><head>Versiculus 8</head>
<p><A NAME="87655"/>Caritas numquam excidit et cetera.
	Hic probat apostolus caritatis excellentiam ad alia dona per rationem sumptam ex eius perpetuitate.
	Et ratio talis est: caritas numquam excidit, alia dona excidunt, ergo caritas est excellentior aliis donis.
	Et ideo circa hoc tria facit: primo enim ponit maiorem, scilicet quod <hi>caritas numquam excidit</hi>; secundo mediam, ibi: sive prophetiae etc.; tertio conclusionem, ibi: nunc cognosco et cetera.
	Quantum ad primum dicit: <hi>caritas numquam excidit</hi>, id est nec in hoc saeculo nec in futuro finietur.
	Sed circa hoc est error quorundam haereticorum, quia ex hoc dicebant quod si caritas numquam excidit, quicumque habet caritatem numquam peccat, et si peccat dicunt eum numquam habuisse caritatem.
	Sed hoc est falsum, quia omnis perfectio perficit perfectibile suum secundum modum suae naturae.
	Modus autem naturalis animae est quod utatur suis perfectionibus libera voluntate unde et est domina sui actus, et ideo sive a caritate sive a quacumque perfectione ita perficitur quod potest uti libere et non uti perfectione illa, sicut vult.
	Et ideo habens caritatem potest peccare si vult.
	Unde non est intentio apostoli quia habens caritatem non peccet, sed dicit quod caritas non excidit, id est non tollitur per gloriam supervenientem sed magis perficitur.
	Cuius ratio est quia amor cum non sit nisi rei cognitae, ad cognitionem et praesentiam rei cognitae inflammatur et excitatur affectus ad amorem, et inde est quod quanto vera bona magis cognoscuntur tanto magis amantur, sed falsis bonis e converso.
	Cum ergo Deus videatur facie ad faciem in patria, constat quod caritas ibi non destruitur, sed maxime perficitur; et hoc (est) quod dicit Isaias XXXI 9 quod <hi>cuius ignis in Sion et caminus in Ierusalem</hi>, quia hic est parvus amor Dei, sed ibi maximus, Ier. (XXI consequenter cum dicit: <hi>sive prophetiae</hi> etc., probat mediam, scilicet quod alia dona excidunt, et circa hoc tria facit: primo ponit propositum, secundo probat ipsum, ibi: ex parte enim cognoscimus etc., tertio confirmat probationem, ibi: cum essem parvulus et cetera.
	Ponit ergo propositum, scilicet quod alia dona evacuantur, et hoc ostendit quantum ad tria dona quae isti magis reputabant, et primo quantum ad donum prophetiae, et ideo dicit: <hi>sive prophetiae evacuabuntur</hi> etc., et quantum ad rem prophetatam: prophetiae enim sunt de futuris, I Petri I 10: <hi>de qua locuti sunt prophetae</hi> etc., tunc autem omnia erunt praesentia; et quantum ad modum prophetandi, qui est in figuris et visionibus aenigmaticis, Num.
	XII 6: <hi>si quis fuerit inter vos propheta</hi> etc., tunc autem erit perfecta cognitio et plena visio.
	Secundo quantum ad donum linguarum, et ideo dicit <hi>sive linguae cessabunt</hi>, quod quidem non potest intelligi de lingua corporali, quia si cessaret corpus esset imperfectum; nec de usu linguae, quia ibi erit laus vocalis; nec de linguis Angelorum, quia, secundum quod dictum est, ibi sunt.
	Sed apostolus intendit hic de locutione linguae secundum quod est donum spiritus sancti.
	Dona autem spiritus sancti sunt ad utilitatem, sicut dictum est supra, quae est finis ipsorum donorum.
	Finis autem linguarum fuit ut fides omnibus gentibus nuntiaretur, Act.
	II 4: <hi>repleti sunt omnes</hi> et cetera.
	Cessabunt ergo linguae quantum ad finem qui modo est, quia tunc non per alium quis veniet in cognitionem Dei sed per se ipsum, Ier.
	XXXI 34: <hi>non docebit vir fratrem et cetera.
	Omnes enim cognoscent</hi> et cetera.
	Erunt ergo ibi linguae, sed non ad instructionem de Deo.
	Tertio probat hoc quantum ad donum scientiae, et ideo dicit: <hi>sive scientia destruetur</hi>.
	Sed circa hoc est opinio multiplex.
	Quidam enim dicunt quod scientia hic acquisita non remanebit post mortem, et haec opinio videtur ortum habere a positione Avicennae, qui dicit quod species intelligibiles non remanent in intellectu possibili postquam desinit actu intelligere.
	Quod enim in parte sensitiva species conservantur quibus non actu aliquis utatur, est ex natura organi corporei quo utitur pars sensitiva.
	Unde in parte sensitiva est imaginativa quae est thesaurus formarum per sensum acceptarum, et memorativa quae est thesaurus intentionum particularium non per sensum acceptarum, sicut et ovis extimat lupum inimicum.
	Quia igitur intellectus possibilis non utitur organo corporeo, dicit esse impossibile quod conserventur in eo species sicut in thesauro rerum quae actu non intelliguntur.
	Et sic oportet quod semper quando intellectus possibilis vult actu intelligere, quod respiciendo ad phantasmata convertat se ad intellectum agentem.
	Sic igitur scientia, quae est secundum species intelligibiles acquisitas modo praedicto, non remanet in anima cum fuerit a corpore separata.
	Sed haec positio est contra philosophum, qui dicit in III de anima quod cum intellectus possibilis - qui <hi>ante intelligere nihil est actu eorum quae sunt -, fiat unaquaeque sciens, tunc dicitur secundum actum; est tamen et tunc in potentia dum non considerat, sed aliter quam ante addiscere</hi>.
	Ex quo patet quod postquam acceperat intelligibiles non est semper actu considerans, sed quandoque in potentia.
	Est etiam haec opinio contra veritatem, quia cum intellectus habeat esse firmum et stabile, quod ideo recipitur oportet stabiliter recipi.
	Unumquodque enim quod est in altero est in eo per modum recipientis.
	Hoc autem est ex voluntate quod speciebus in intellectu existentibus quandoque actu utitur et quandoque non utitur.
	Unde habitus diffinitur: habitus est quo quis utitur cum voluerit.
	Alii autem dicunt quod scientia destruetur quantum ad actum, sed non quantum ad habitum.
	Sed haec positio ridiculosa est, quia cum habitus sit habilitas quaedam ad actum, si destrueretur scientia quantum ad actum, tunc habitus scientiae esset ibi frustra.
	Et ideo dicendum est quod scientia non destruetur neque quantum ad habitum neque quantum ad actum, sed quantum ad modum intelligendi, quia hic nullo modo potest homo considerare illa quorum habitum scientiae habet nisi convertat se ad phantasmata, quod contingit ex unione intellectus ad corpus, cum non perfecte dominatur in illa; unde iste modus non erit in patria, sed considerabit per species influxas et infusas absque aliquibus phantasmatibus corporalibus.
	Quod ergo dicit hic apostolus quod <hi>scientia destruetur</hi>, sciendum est quod de omnibus istis donis, scilicet de prophetia et dono linguarum vel de scientia secundum quod est donum, loquitur secundum quod ordinantur in cognitionem Dei.
	Scientia autem secundum quod est donum gratis datum, est, sicut dictum est, quo quis per rationes ex rebus sumptas pervenit seu ducit alios in cognitionem Dei, et haec scientia destruetur in patria, quia tunc non cognoscemus Deum per creaturas sed per se ipsum.</p>
</div2>
<div2 n="9"><head>Versiculus 9</head>
<p><A NAME="87656"/>Consequenter cum dicit: ex parte cognoscimus etc., probat quod proposuit tali ratione: adveniente perfecto cessat imperfectum, sed haec omnia, scilicet dona alia, sunt imperfecta, ergo adveniente perfecto cessabunt.
	Et huius rationis primo ponit mediam, scilicet quod alia dona a caritate sint imperfecta, ostendens eorum imperfectionem.
	Primo quantum ad donum scientiae cum dicit <hi>ex parte enim cognoscimus</hi>, scilicet imperfecte Deum, secundo quantum ad donum prophetiae cum dicit: <hi>et ex parte</hi>, id est imperfecte, <hi>prophetamus</hi>, Ps. (CXXXVIII 16): <hi>imperfectum meum viderunt oculi</hi> et cetera.</p>
</div2>
<div2 n="10"><head>Versiculus 10</head>
<p><A NAME="87657"/>Sed contra: haec ratio non videtur esse ad propositum, quia si propter hoc scientia seu prophetia evacuabuntur quia <hi>ex parte cognoscimus et ex parte prophetamus</hi>, eadem ratione et caritas destruetur, quia ex parte diligimus et non perfecte.
	Responsio: dicendum quod aliquid dicitur imperfectum dupliciter: uno modo quando imperfectio est de propria ratione rei imperfectae, alio modo quando imperfectio non est de ratione rei sed accidit ei.
	Verbi gratia cognitio fidei est imperfecta primo modo, quia imperfectio est de eius ratione, unde et ponitur in eius diffinitione quod est <hi>argumentum non apparentium</hi>.
	Similiter et spes quia est de non habitis, et prophetia quia aenigmatica, et scientia quia est cognitio Dei ex creaturis sumpta.
	Caritas autem non habet de sui ratione imperfectionem, sed accidit ei secundum quod imperfecte participatur ab aliquibus.
	Ratio enim quare imperfectio non sit de ratione caritatis, sicut est de ratione aliorum donorum, est quia caritas cum sit in affectu et res amata non sit in affectu, sed affectus tendat in ipsam, de ratione habitus caritatis quae perficit affectum est ut perfectissime et immediate in ipsum tendat.
	Et si contingit aliquis defectus seu retardatio, hoc non est ex ratione eius, sed per accidens contingit in quantum remisse et minus intense ipsa caritas participatur.
	Alia vero dona, quae pertinent ad cognitionem, sunt in intellectu ut cognitum in cognoscente.
	Et quia cognitio Dei diversis modis potest esse in intellectu, quia aliquando ut credita tantum, aliquando ut sperata, aliquando etiam per rationes debiles, ideo secundum diversos et imperfectos modos cognitionis sortiuntur nomina, et sic patet quod imperfectio est de ratione eorum et non caritatis.</p>
</div2>
<div2 n="11"><head>Versiculus 11</head>
<p><A NAME="87658"/>Cum essem parvulus et cetera.
	Hic apostolus confirmat suam probationem.
	Posuerat autem (duo) in praedicta probatione: primum est quod adveniente perfecto evacuatur imperfectum, secundum est quod hic cognoscimus ex parte.
	Et haec duo confirmat hic: primo confirmat primum, secundo secundum ibi: videmus nunc per speculum et cetera.
	Probat autem primum per similitudinem in rebus humanis comparando statum futurae gloriae ad statum praesentem, sicut statum aetatis perfectae ad statum pueritiae, et hoc quantum ad tria dona de quibus ipse mentionem fecit, quorum duo pertinent ad cognitionem, scilicet donum linguarum et donum scientiae, et in istis deficiunt pueri.
	Unde quantum ad primum dicit: <hi>cum essem parvulus loquebar ut parvulus</hi>, id est more parvuli, scilicet balbutiendo, ut parvulus loquitur qui vana loquitur, Ps. (XI 3): <hi>vana locuti sunt unusquisque ad proximum</hi> et cetera.
	Quantum ad secundum dicit: <hi>sapiebam ut parvulus</hi>.
	Cognitio autem consistit in duobus, scilicet in iudicando et in deliberando, id est in eligendo et in inveniendo.
	Multi enim bene adinveniunt sed non bene iudicant, et e converso; sed quandoque aliquis utrumque, scilicet bene iudicat et adinvenit.
	Sed in istis duobus hic assimulamur imperfectioni puerorum, et primo quantum ad electionem seu iudicium, et hoc est quod dicit: <hi>sapiebam ut parvulus</hi>: illi dicuntur sapere ut parvuli qui male iudicant, Phil.
	III 19: <hi>gloria in confusione eorum</hi> etc.; secundo quantum ad inventionem, cum dicit: <hi>cogitabam ut parvulus</hi>, id est ratiocinabar, ut parvuli cogitant qui male cogitant, Ps. (XCIII 11) <hi>dominus scit cogitationes hominum</hi> et cetera.
	Et hoc quod dicit <hi>sapiebam</hi> refertur ad donum sapientiae, quod pertinet ad affectum; <hi>cogitabam</hi>, ad donum scientiae.
	Quando autem factus vir etc., quasi dicat: sicut factus vir, evacuantur ea quae sunt parvuli, ita quando veniemus ad futuram vitam quae est perfecta, evacuabuntur ea quae sunt hic imperfecta, Prov.
	I 22: <hi>usquequo diligitis infantiam</hi>, Is. penult. (LXV 20): <hi>maledictus puer centum annorum</hi> et cetera.</p>


</div2></div1>
<div1><head>cap. 11-16 [Reportatio vulgata]</head>
</div1>
<div1 n="11"><head>Caput 11</head>
<div2 n="1"><head>Lectio 1</head>
<p><A NAME="87660"/>Supra apostolus removit a fidelibus id quod est contrarium Eucharistiae sacramento, scilicet participationem mensae idolorum, nunc autem instruit fideles de ipso Eucharistiae sacramento.
	Et primo praemittit quamdam admonitionem generalem; secundo accedit ad propositum, ibi <hi>volo autem vos scire</hi>, et cetera.
	Circa primum duo facit.
	Primo proponit admonitionem; secundo significat quomodo Corinthii ad praedictam admonitionem se habebant, ibi <hi>laudo autem vos, fratres</hi>, et cetera.
	Circa primum considerandum est, quod ita se habet naturalis ordo rerum, quod ea quae sunt inferiora in entibus imitantur ea quae sunt superiora secundum suum posse.
	Unde etiam naturale agens tamquam superius assimilat sibi patiens.
	Primordiale autem principium totius processionis rerum est filius Dei, secundum illud Io.
	I, 3: <hi>omnia per ipsum facta sunt</hi>.
	Et ipse ideo est primordiale exemplar, quod omnes creaturae imitantur tamquam veram et perfectam imaginem patris.
	Unde dicitur Col.
	I, 15: <hi>qui est imago Dei invisibilis primogenitus omnis creaturae, quia in ipso condita sunt universa</hi>.
	Speciali tamen quodam modo exemplar est spiritualium gratiarum, quibus spirituales creaturae illustrantur, secundum illud quod in Ps.
	CIX, 3 dicitur ad filium: <hi>in splendoribus sanctorum ex utero ante Luciferum genui te</hi>, quia scilicet genitus est ante omnem creaturam per gratiam lucentem, habens exemplariter in se splendores omnium sanctorum.
	Hoc autem exemplar Dei prius erat a nobis valde remotum, secundum illud Eccle.
	II, v. 12: <hi>quid est homo, ut sequi possit regem factorem suum?</hi> Et ideo homo fieri voluit, ut hominibus humanum exemplar praeberet.
	Unde Augustinus dicit de agone Christiano: <hi>qua perversitate non careat, qui dicta et facta illius hominis intueri diligit et sectatur, in quo se nobis ad exemplum vitae praebuit filius Dei?</hi> Et sicut divinitatis eius exemplar primo quidem imitantur Angeli, secundario vero reliquae creaturae, ut Dionysius dicit X cap. angelicae hierarchiae, ita humanitatis exemplar principaliter quidem imitandum proponitur praelatis Ecclesiae tamquam superioribus.
	Unde et dominus apostolis dicit Io. c.
	XIII, 15: <hi>exemplum dedi vobis, ut quemadmodum ego feci, ita et vos faciatis</hi>.
	Secundario vero ipsi praelati informati exemplo Christi, proponuntur exemplar vitae subditis, secundum illud I Petr. ult.: <hi>forma facti gregis ex animo</hi>; et II Thess.
	III, 9: <hi>ut nosmetipsos formam daremus vobis ad imitandum nos</hi>.
	Et ideo apostolus signanter dicit: dixi ut sine offensione omnibus sitis, et hoc quidem facere poteritis, si hoc quod dico servetis. <hi>Imitatores mei estote, sicut et ego Christi</hi>, scilicet sum imitator.
	Imitabatur enim eum primo quidem in mentis devotione.
	Gal. c.
	II, 20: <hi>vivo ego, iam non ego, vivit vero in me Christus</hi>.
	Secundo in subditorum sollicitudine.
	Unde dicebat Phil.
	II, 17: <hi>si immolor supra sacrificium et obsequium fidei vestrae, gaudeo et congratulor omnibus vobis</hi>, sicut et Christus obtulit semetipsum pro nobis, ut dicitur Eph.
	V, 2.
	Tertio quantum ad passionis tolerantiam.
	II Cor.
	IV, 10: <hi>semper mortificationem Iesu in corpore circumferentes</hi>.
	Et Gal. ult.: <hi>ego stigmata domini Iesu in corpore meo porto</hi>.
	Est autem notandum, quod non simpliciter dicit, <hi>imitatores mei estote</hi>, sed addit <hi>sicut et ego Christi</hi>, quia scilicet subditi praelatos suos imitari non debent in omnibus, sed in quibus illi Christum imitantur, qui est indeficiens sanctitatis exemplar.
	Deinde, cum dicit <hi>laudo autem vos, fratres</hi>, ostendit qualiter Corinthii se habebant ad admonitionem praedictam.
	Circa quod considerandum est, quod subditi suos praelatos sequuntur dupliciter, scilicet quantum ad facta et dicta.
	Quantum quidem ad facta, dum subditi praelatorum exempla imitantur, unde dicitur Iac.
	V, 10: <hi>exemplum accipite, fratres mei, prophetarum, qui locuti sunt in nomine domini</hi>.
	Quantum vero ad dicta, dum eorum praeceptis obediunt.
	Prov.
	IV, 4: <hi>custodi praecepta mea et vives</hi>.
	In his autem Corinthii deficiebant, et maxime quantum ad maiorem multitudinem, et ideo apostolus, alloquens eos, dicit <hi>laudo autem vos, fratres</hi>, quasi dicat: super hoc laudandos vos praebere debetis, sed non facitis, <hi>quod per omnia memores estis</hi>, quasi ad imitandum mea exempla.
	Non enim possumus illorum exempla imitari, quorum memoriam non habemus.
	Unde dicitur Hebr. c.
	XIII, 7: <hi>mementote praepositorum vestrorum, quorum intuentes exitum conversationis, imitamini fidem</hi>.
	Quantum vero ad dicta, subdit <hi>et sicut tradidi vobis, praecepta mea tenetis</hi>, quasi dicat: eodem tenore observatis, quo ego tradidi; hoc enim dicit, quia ab observantia praeceptorum eius recesserant.
	Io.
	XV, 20: <hi>si sermonem meum servaverunt, et vestrum servabunt</hi>.
	Sed videtur hic modus loquendi non esse conveniens veritati sacrae Scripturae, quae nihil patitur falsitatis, secundum illud Prov.
	VIII, 8: <hi>iusti sunt omnes sermones mei, et non est in eis pravum quid, neque perversum</hi>.
	Sed dicendum, quod ironica locutio est una de locutionibus figurativis, in quibus veritas non attenditur secundum sensum quem verba faciunt, sed secundum id quod loquens exprimere intendit per simile, vel contrarium, vel quocumque alio modo.
	Et ideo in ironica locutione veritas attenditur secundum contrarium eius quod verba sonant, sicut in metaphorica, secundum simile.
	Deinde cum dicit <hi>volo autem vos scire, fratres</hi>, etc., accedit ad propositum, instruens scilicet fideles de Eucharistiae sacramento.
	Et circa hoc tria facit.
	Primo redarguit eorum errores circa ritum huius sacramenti; secundo ostendit huius sacramenti dignitatem, ibi <hi>ego enim accepi a domino</hi>, etc.; tertio docet convenientem ritum, ibi <hi>itaque, fratres mei</hi>.
	Circa primum tria facit.
	Primo redarguit eorum errorem, quo scilicet errabant in habitu, quia scilicet mulieres ad sacra mysteria conveniebant capite non velato; secundo arguit errorem in conventu, quia scilicet dum convenirent ad sacra mysteria contentionibus vacabant, ibi <hi>haec autem praecipio non laudans</hi>, etc.; tertio quantum ad certum cibum, quia scilicet pransi ad sacra mysteria sumenda accedebant, ibi: <hi>convenientibus autem vobis</hi>, et cetera.
	Circa primum duo facit.
	Primo praemittit quoddam documentum, ex quo sumitur ratio subsequentis monitionis; secundo ponit monitionem, ibi <hi>omnis autem vir orans</hi>, et cetera.
	Circa primum ponit triplicem comparationem, quarum prima est Dei ad hominem, dicens: dixi quod praecepta mea tenetis per contrarium; sed ut appareat vos irrationabiliter agere, <hi>volo vos scire</hi>, tamquam rem necessariam, secundum illud Is. c.
	V, 13: <hi>captivus ductus est populus meus, quia non habuit scientiam, quod omnis viri caput Christus est</hi>, quod quidem dicitur secundum similitudinem capitis naturalis, in quo quatuor considerantur.
	Primo quidem perfectio, quia cum caetera membra unum solum sensum habeant, scilicet tactum, in capite vigent omnes sensus; et similiter in aliis viris inveniuntur singulae gratiae, secundum illud quod dicitur infra XII, 8: <hi>alii datur per spiritum sermo sapientiae, alii sermo scientiae</hi>, etc.; sed in homine Christo est plenitudo omnium gratiarum.
	Non enim ad mensuram dat ei Deus spiritum, ut dicitur Io.
	III, 34.
	Secundo in capite invenitur sublimitas, quia ut, scilicet in homine, est superius omnibus membris, ita etiam Christus supereminet non solum omnibus hominibus, sed et omnibus Angelis, secundum illud ad Ephesios I, 20 s.: <hi>constituens illum ad dexteram suam in caelestibus, super omnem principatum et potestatem</hi>, et infra: <hi>et ipsum dedit caput super omnem Ecclesiam</hi>.
	Tertio in capite invenitur influentia, quia scilicet quodam modo influit caeteris membris sensum et motum, ita a capite Christo in caetera membra Ecclesiae motus et sensus spiritualis derivatur, secundum illud Col.
	II, v. 19: <hi>non tenens caput, ex quo totum corpus per nexum et coniunctiones subministratum et constructum crescit in augmentum Dei</hi>.
	Quarto in capite invenitur conformitas naturae ad caetera membra, et similiter in Christo ad alios homines, secundum illud Phil.
	II, v. 7: <hi>in similitudinem hominum factus et habitu inventus, ut homo</hi>.
	Secundam comparationem ponit hominis ad hominem, cum dicit <hi>caput autem mulieris vir</hi>.
	Quod etiam secundum praedicta quatuor verificatur.
	Nam primo quidem vir est perfectior muliere, non solum quantum ad corpus, quia, ut philosophus dicit in libro de generatione animalium, foemina est masculus occasionatus, sed etiam quantum ad animae vigorem, secundum illud Eccle.
	VII, 29: <hi>virum ex mille reperi unum, mulierem ex omnibus non inveni</hi>.
	Secundo, quia vir naturaliter supereminet foeminae, secundum illud Eph.
	V, 22 s.: <hi>mulieres viris suis subiectae sint sicut domino, quoniam vir caput est mulieris</hi>.
	Tertio, quia vir influit gubernando mulierem, secundum illud Gen.
	III, 16: <hi>sub viri potestate eris, et ipse dominabitur tui</hi>.
	Quarto vir et foemina conformes sunt in natura, secundum illud Gen.
	II, 18: <hi>faciamus ei adiutorium simile sibi</hi>.
	Tertiam comparationem ponit Dei ad dominum, cum dicit <hi>caput vero Christi, Deus</hi>.
	Est autem considerandum, quod hoc nomen Christus significat personam praedictam ratione humanae naturae: et sic hoc nomen Deus non supponit solum personam patris, sed totam Trinitatem, a qua in humanitate Christi, sicut a perfectiori, omnia bona derivantur, et cui humanitas Christi subiicitur.
	Alio modo potest intelligi, secundum quod hoc nomen Christus supponit dictam personam ratione divinae naturae: et sic hoc nomen Deus supponit solum personam patris, quae dicitur caput filii, non quidem secundum maiorem perfectionem, vel secundum aliquam suppositionem, sed solum originem et secundum conformitatem naturae, sicut in Ps.
	II, 7 dicitur: <hi>dominus dixit ad me: filius meus es tu, ego hodie genui te</hi>.
	Possunt tamen haec mystice accipi, prout in anima est quoddam spirituale coniugium.
	Nam sensualitas foeminae comparatur, ratio vero viro, per quem sensualitas regi debet.
	Unde et caput eius dicitur.
	Vel potius ratio inferior, quae inhaeret temporalibus disponendis, mulieri comparatur; viro autem ratio superior, quae vacat contemplationi aeternorum, quae caput inferioris dicitur: quia secundum rationes aeternas sunt temporalia disponenda, secundum illud Ex.
	XXV, 40: <hi>inspice et fac secundum exemplar quod tibi in monte monstratum est</hi>.
	Dicitur autem caput viri Christus, quia sola ratio secundum superiorem sui partem Deo inhaeret.</p>
</div2>
<div2 n="2"><head>Lectio 2</head>
<p><A NAME="87661"/>Praemisso documento subiungit admonitionem, cuius ratio sumitur ex documento praedicto.
	Et circa hoc duo facit.
	Primo ponit admonitionem ex parte viri; secundo ex parte mulieris, ibi <hi>omnis autem mulier</hi>, et cetera.
	Dicit ergo primo: dictum est quod caput mulieris est vir, <hi>omnis autem vir orans aut prophetans velato capite, deturpat caput suum</hi>.
	Circa quod considerandum est, quod quilibet homo iudici assistens, suam conditionem vel dignitatem debet profiteri, et praecipue assistens Deo, qui est omnium iudex; et ideo, qui Deo assistunt, ordinatissime et convenientissime se gerere debent, secundum illud Eccle.
	IV, 17: <hi>custodi pedem tuum ingrediens domum Dei</hi>.
	Dupliciter autem homo Deo assistit.
	Uno modo humana in Deum referens, quod quidem fit orando, secundum illud Eccli.
	XXXIX, v. 6 s.: <hi>in conspectu altissimi deprecabitur, aperiet os suum in oratione, et pro delictis suis deprecabitur</hi>.
	Alio modo divina ad homines deferens, quod quidem fit prophetando, secundum illud Ioel.
	II, 28: <hi>effundam spiritum meum super omnem carnem, et prophetabunt filii vestri</hi>.
	Unde signanter apostolus dicit <hi>vir orans et prophetans</hi>.
	His enim duobus modis vir Deo tamquam iudici, vel domino assistit.
	Dicitur autem prophetans dupliciter.
	Uno modo inquantum homo aliis annuntiat, quae ei divinitus revelantur, secundum illud Lc.
	I, v. 67 s.: <hi>Zacharias pater eius impletus est spiritu sancto, et prophetavit, dicens: benedictus dominus Deus Israel</hi>, et cetera.
	Alio modo dicitur homo prophetans, inquantum profert ea quae sunt aliis revelata; unde illi qui in Ecclesia dicunt prophetias, vel alias sacras Scripturas legunt, dicuntur prophetantes.
	Et sic accipitur infra XIV, 4: <hi>qui prophetat, Ecclesiam aedificat</hi>; et ita etiam hic accipitur.
	Pertinet autem ad dignitatem viri (ut infra patebit) carere velamine capitis, et ideo dicit quod <hi>omnis vir orans, aut prophetans velato capite, deturpat caput suum</hi>, id est, rem inconvenientem sibi agit.
	Sicut enim in corpore pulchritudo dicitur ex debita proportione membrorum in convenienti claritate vel colore, ita in actibus humanis dicitur pulchritudo ex debita proportione verborum vel factorum, in quibus lumen rationis resplendet.
	Unde et per oppositum turpitudo intelligitur, quando contra rationem aliquid agitur, et non observatur debita proportio in verbis et factis.
	Unde supra VII, 36 dictum est: <hi>si quis turpem se videri existimat, super virgine sua, quod sit superadulta</hi>.
	Sed contra hoc obiicitur: nam multi velato capite in Ecclesia orant absque omni turpitudine secretius orare volentes.
	Dicendum est autem, quod duplex est oratio.
	Una privata, quam scilicet quis Deo offert in propria persona; alia publica, quam quis offert Deo in persona totius Ecclesiae, ut patet in orationibus, quae in Ecclesia per sacerdotes dicuntur, et de talibus orationibus apostolus hic intelligit.
	Item obiicitur de hoc quod dicit Glossa, quod prophetans dicitur <hi>Scripturas reserans</hi>, et secundum hoc ille qui praedicat, prophetat.
	Episcopi autem praedicant capite tecto mitra.
	Sed dicendum est, quod ille qui praedicat vel docet in scholis, ex propria persona loquitur.
	Unde et apostolus, Rom.
	II, 16, nominat Evangelium suum, scilicet propter industriam qua utebatur in praedicatione Evangelii; sed ille, qui sacram Scripturam in Ecclesia recitat, puta legendo lectionem, vel epistolam, vel Evangelium, ex persona totius Ecclesiae loquitur.
	Et de tali prophetante intelligitur, quod hic apostolus dicit.
	Sed tunc remanet obiectio de his, qui cantant Psalmos in choro capite tecto.
	Sed dicendum, quod Psalmi non cantantur, quasi ab uno singulariter se Deo praesentante, sed quasi a tota multitudine.
	Deinde cum dicit <hi>omnis autem mulier</hi>, etc., ponit admonitionem quantum ad mulieres, dicens <hi>omnis autem mulier orans, aut prophetans</hi>, ut supra, <hi>non velato capite</hi>, quod repugnat propter conditionem eius, <hi>deturpat caput suum</hi>, id est, rem inconvenientem facit circa sui capitis detectionem.
	Sed contra hoc obiicitur, quia apostolus dicit I Tim.
	II, 12: <hi>docere in Ecclesia mulieres non permitto</hi>.
	Quomodo ergo competit mulieri, ut oret, aut prophetet publica oratione, aut doctrina? Sed dicendum est, hoc intelligendum esse de orationibus ac lectionibus, quas mulieres in suis collegiis proferunt.
	Deinde cum dicit <hi>unum est enim</hi>, etc., probat admonitionem praedictam.
	Et primo inducit probationem, secundo probationis iudicium auditoribus committit, ibi <hi>vos ipsi iudicate</hi>, et cetera.
	Circa primum duo facit.
	Primo inducit probationem, secundo excludit obiectionem, ibi <hi>verumtamen neque vir</hi>, et cetera.
	Circa primum ponit triplicem probationem, quarum prima sumitur per comparationem ad humanam naturam; secunda per comparationem ad Deum, ibi <hi>vir quidem non debet</hi>, etc.; tertia per comparationem ad Angelos, cum dicit <hi>et propter Angelos</hi>.
	Circa primum considerandum est, quod natura, quae caeteris animalibus providit auxilia sufficientia vitae, hominibus praebuit ea imperfecta, ut per rationem, arte, usu, manu sibi ea perficerent, sicut tauris dedit cornua ad defensionem, homines autem arma defensionis sibi praeparant manuali artificio rationis.
	Et inde est, quod ars imitatur naturam, et perficit ea quae natura facere non potest.
	Sic igitur ad tegumentum capitis natura homini dedit capillos.
	Sed quia hoc tegumentum insufficiens est, per artem praeparat homo sibi aliud velamen.
	Eadem igitur ratio est de velamine naturali capillorum, et de velamine artificiali.
	Naturale autem est mulieri, quod comam nutriat.
	Habet enim ad hoc dispositionem naturalem, et ulterius inclinatio quaedam inest mulieribus ad comam nutriendam.
	In pluribus enim hoc accidit, quod mulieres magis student ad nutriendam comam, quam viri.
	Videtur ergo conditioni mulierum conveniens esse, quod magis utantur artificiali velamine capitis, quam viri.
	Circa hoc ergo tria facit.
	Primo ponit convenientiam velaminis naturalis et artificialis, dicens: dictum est mulier non velans caput, deturpat caput suum, <hi>unum est enim</hi>, scilicet unius rationis, privari scilicet velamine artificiali, <hi>ac si decalvetur</hi>, id est, ac si privetur naturali velamine capillorum, quod in poenam quibusdam praedicitur Is.
	III, 17: <hi>decalvabit dominus verticem filiarum Sion, et crinem earum nudabit</hi>.
	Secundo ducit ad inconveniens, dicens <hi>nam et si non velatur mulier, tondeatur</hi>, quasi dicat: si abiicit velamen artificiale, abiiciat pari ratione etiam naturale, quod est inconveniens.
	Sed contra hoc videtur esse, quod sanctimoniales tondentur.
	Ad quod dupliciter potest responderi: primo quidem, quia ex hoc ipso quod votum viduitatis vel virginitatis assumunt, Christo desponsante, promoventur in dignitatem virilem, utpote liberatae a subiectione virorum, et immediate Christo coniunctae.
	Secundo quia assumunt poenitentiae lamentum, religionem intrantes.
	Est autem consuetudo viris, quod tempore luctus comam nutriant, quasi hoc sit suae conditioni conveniens: mulieres autem e contrario tempore luctus comam deponunt.
	Unde dicitur Ier. c.
	VII, 29: <hi>capillum tuum tonde, et proiice, et sume indirectum planctum</hi>.
	Tertio concludit propositum dicens <hi>si vero turpe</hi>, id est indecens, <hi>est mulieri tonderi aut decalvari</hi>, id est, privari naturali velamine, arte, vel natura, <hi>velet caput suum</hi>, utens scilicet velamine artificiali.
	Deinde cum dicit <hi>vir quidem</hi>, etc., ponit secundam probationem, quae accipitur per comparationem ad Deum.
	Et primo inducit ad probationem, secundo probat quod supposuerat, ibi <hi>non enim est vir</hi>, et cetera.
	Circa primum duo facit.
	Primo ponit rationem eius quod est ex parte viri, secundo illud quod est ex parte mulieris, ibi <hi>mulier autem</hi>, et cetera.
	Dicit ergo primo: dictum est quod turpe est mulieri tonderi, sicut et non velari; viro autem non est turpe, cuius ratio est haec <hi>vir quidem non debet velare caput suum, quia est imago et gloria Dei</hi>.
	Per hoc autem quod dicit <hi>est imago Dei</hi>, excluditur quorumdam error, dicentium quod homo solum est ad imaginem Dei, non autem est imago, cuius contrarium hic apostolus dicit.
	Dicebant autem, quod solus filius est imago, secundum illud Col. c.
	I, 15: <hi>qui est imago invisibilis Dei</hi>.
	Est ergo dicendum, quod homo imago Dei dicitur et ad imaginem.
	Est enim imago imperfecta: filius autem dicitur imago, non ad imaginem, quia est imago perfecta.
	Ad cuius evidentiam considerandum est, quod de ratione imaginis in communi duo sunt.
	Primo quidem similitudo, non in quibuscumque, sed vel in ipsa specie rei, sicut homo filius assimilatur patri suo.
	Vel in aliquo quod sit signum speciei, sicut figura in rebus corporalibus.
	Unde qui figuram equi describunt, dicuntur imaginem eius depingere.
	Et hoc est, quod dicit Hilarius in libro de synodis, quod imago est species indifferens.
	Secundo requiritur origo.
	Non enim duorum hominum, qui sunt similes specie, unus imago alterius dicitur, nisi ex eo oriatur, sicut filius a patre.
	Nam imago dicitur ab exemplari.
	Tertio ad rationem perfectae imaginis requiritur aequalitas.
	Quia igitur homo similatur Deo secundum memoriam, intelligentiam et voluntatem mentis, quod pertinet ad speciem intellectualis naturae, et hoc habet a Deo, dicitur esse Dei imago; quia tamen deest aequalitas, est Dei imago imperfecta.
	Et ideo dicitur ad imaginem, secundum illud Gen.
	I, 26: <hi>faciamus hominem ad imaginem et similitudinem nostram</hi>.
	Sed filius, qui est aequalis patri, est imago perfecta, non autem ad imaginem.
	Considerandum est etiam, quod gloria Dei dupliciter dicitur.
	Uno modo qua Deus in se gloriosus est, et sic homo non est gloria Dei, sed potius Deus est gloria hominis, secundum illud Ps.
	III, 4: <hi>tu, domine, susceptor meus es et gloria mea</hi>.
	Alio modo dicitur gloria Dei claritas eius ab eo derivata, secundum illud Ex. ult.: <hi>gloria domini implevit illud</hi>.
	Et hoc modo hic dicitur, quod <hi>vir est gloria Dei</hi>, inquantum claritas Dei immediate super virum refulget, secundum illud Ps.
	IV, 7: <hi>signatum est super nos lumen vultus tui, domine</hi>.
	Deinde cum dicit <hi>mulier autem</hi>, etc., ponit id quod est ex parte mulieris, dicens <hi>mulier autem est gloria viri</hi>, etc., quia claritas mulieris derivatur a viro, secundum illud Gen.
	II, 23: <hi>haec vocabitur virago, quoniam de viro sumpta est</hi>.
	Sed contra hoc obiicitur, quia imago Dei attenditur in homine secundum spiritum, in quo non est differentia maris et foeminae, ut dicitur Col.
	III, 11.
	Non ergo magis debet dici, quod vir dicitur imago Dei, quam mulier.
	Dicendum est autem, quod vir dicitur hic specialiter imago Dei secundum quaedam exteriora, scilicet quia vir est principium totius sui generis, sicut Deus est principium totius universi, et quia de latere Christi dormientis in cruce fluxerunt sacramenta sanguinis et aquae, a quibus fabricata est Ecclesia.
	Potest etiam quantum ad interiora dici, quod vir specialius dicitur imago Dei secundum mentem, inquantum in eo ratio magis viget.
	Sed melius dicendum est quod apostolus signanter loquitur.
	Nam de viro dixit, quod vir imago et gloria Dei est: de muliere autem non dixit, quod esset imago et gloria viri, sed solum quod est gloria viri, ut detur intelligi quod esse imaginem Dei, commune est viro et mulieri: esse autem gloriam Dei immediate proprium est viri.
	Restat autem considerandum, propter quid vir non debeat velare caput, sed mulier.
	Quod quidem dupliciter accipi potest.
	Primo quidem quia velamen, quod capiti superponitur, designat potestatem alterius super caput existentis ordine naturae: et ideo vir sub Deo existens, non debet velamen habere, super caput, ut ostendat se immediate Deo subesse, mulier autem debet velamen habere, ut ostendat se praeter Deum alteri naturaliter subesse.
	Unde cessat obiectio de servo et subdito: quia haec subiectio non est naturalis.
	Secundo ad ostendendum, quod gloria Dei non est occultanda, sed revelanda: gloria autem hominis est occultanda; unde in Ps.
	CXIII, v. 9 s. dicitur: <hi>non nobis, domine, non nobis, sed nomini tuo da gloriam</hi>.</p>
</div2>
<div2 n="3"><head>Lectio 3</head>
<p><A NAME="87662"/>Praemiserat apostolus quod mulier est gloria viri, quod hic probare intendit.
	Et circa hoc tria facit.
	Primo ponit probationem; secundo assignat rationem eius quod dixerat, ibi <hi>etenim non est creatus</hi>, etc.; tertio infert conclusionem intentam, ibi <hi>ideo debet</hi>, et cetera.
	Circa primum considerandum, quod, sicut supra dictum est, mulier dicitur gloria viri per quamdam derivationem, et ideo, ad hoc probandum, subdit <hi>non enim</hi>, prima scilicet rerum conditione, <hi>vir est ex muliere</hi>, scilicet formatus, <hi>sed mulier ex viro</hi>.
	Dicitur enim Gen.
	II, 22, quod <hi>aedificavit dominus Deus costam, quam tulerat de Adam in mulierem</hi>.
	De viro autem dicitur <hi>formavit dominus Deus hominem de limo terrae</hi>.
	Deinde cum dicit <hi>etenim</hi>, etc., assignat rationem eius quod dixerat.
	Ad cuius evidentiam considerandus est talis ordo perfecti et imperfecti, quod imperfectum in uno et eodem subiecto prius est tempore, quam perfectum.
	Prius enim aliquis homo est puer, quam vir; simpliciter tamen perfectum est prius imperfecto, tempore et natura.
	Nam puer producitur ex viro.
	Haec igitur est ratio quare mulier producta est ex viro, quia perfectior est muliere, quod ex hoc probat apostolus, quia finis est perfectior eo quod est ad finem: vir autem est finis mulieris.
	Et hoc est quod dicit <hi>etenim non est creatus vir propter mulierem, sed mulier propter virum</hi>, in adiutorium scilicet generationis: sicut patiens est propter agens, et materia propter formam.
	Unde dicitur Gen.
	II, 18: <hi>non est bonum hominem esse solum, faciamus ei adiutorium simile sibi</hi>.
	Deinde cum dicit <hi>ideo debet</hi>, etc., infert conclusionem intentam, dicens <hi>ideo</hi>, scilicet quia vir est imago et gloria Dei, mulier autem est gloria viri, <hi>mulier debet habere velamen super caput suum</hi>, quando scilicet Deo assistit orando, vel prophetando, ut per hoc ostendatur, quod non immediate subest Deo, sed subiicitur etiam viro sub Deo; hoc enim significat velamen, quod capiti superponitur.
	Unde alia littera habet, quod <hi>mulier debet habere potestatem super caput suum</hi>, et idem est sensus: nam velamen est signum potestatis, secundum quod in Ps.
	LXV, 12 dicitur: <hi>imposuisti homines super capita nostra</hi>.
	Deinde cum dicit <hi>et propter Angelos</hi>, etc., assignat tertiam rationem, quae sumitur ex parte Angelorum, dicens <hi>et etiam mulier debet habere velamen super caput suum propter Angelos</hi>.
	Quod quidem dupliciter intelligi potest.
	Uno modo de ipsis Angelis caelestibus, qui conventus fidelium visitare creduntur, praecipue quando sacra mysteria celebrantur.
	Et ideo tunc tam mulieres, quam viri ad reverentiam eorum honeste et ordinate se debent habere, secundum illud Ps.
	CXXXVII, 1: <hi>in conspectu Angelorum psallam tibi</hi>.
	Alio modo potest intelligi, secundum quod Angeli dicuntur sacerdotes, inquantum divina populo annuntiant, secundum illud Mal.
	II, v. 7: <hi>labia sacerdotis custodiunt scientiam, et legem requirent ex ore eius, quia Angelus domini exercituum est</hi>.
	Debet ergo mulier velamen habere semper in Ecclesia propter Angelos, id est, propter sacerdotes, duplici ratione.
	Primo quidem propter eorum reverentiam, ad quam pertinet quod mulieres coram eis honeste se habeant.
	Unde dicitur Eccli.
	VII, 33: <hi>honora Deum ex tota anima tua, et sacerdotes illius</hi>.
	Secundo propter eorum cautelam, ne scilicet ex conspectu mulierum non velatarum ad concupiscentiam provocentur.
	Unde dicitur Eccli. c.
	IX, 5: <hi>virginem ne aspicias, ne forte scandalizeris in decore illius</hi>.
	Augustinus autem aliter exponit praedicta.
	Ostendit enim quod tam mulier quam vir est ad imaginem Dei, per hoc quod dicitur Eph.
	IV, 23 s.: <hi>renovamini spiritu mentis vestrae, et induite novum hominem, qui renovatur in agnitione Dei secundum imaginem eius qui creavit eum</hi>, ubi non est masculus et foemina.
	Et sic patet, quod imago Dei attenditur in homine secundum spiritum, in quo non est differentia masculi et foeminae; et ideo mulier est imago Dei sicut et vir.
	Expresse enim dicitur Gen.
	I, 27, quod <hi>creavit Deus hominem ad imaginem suam, masculum et foeminam creavit eos</hi>: et ideo Augustinus dicit hoc esse intelligendum in spirituali coniugio, quod est in anima nostra, in qua (sicut supra dictum est) sensualitas, vel etiam inferior ratio se habet per modum mulieris, ratio autem superior per modum viri, in qua attenditur imago Dei.
	Et secundum hoc mulier est ex viro et propter virum, quia administratio rerum temporalium, vel sensibilium, cui intendit inferior ratio vel etiam sensualitas, debet deduci ex contemplatione aeternorum, quae pertinent ad superiorem rationem, et ad eam ordinari.
	Et ideo mulier dicitur habere velamen, vel potestatem super caput suum, ad significandum quod circa temporalia dispensanda debet homo cohibitionem quamdam et refraenationem habere, ne ultra modum homo progrediatur in eis diligendis.
	Quae quidem cohibitio circa amorem Dei adhiberi non debet, cum praeceptum sit Deut.
	VI, 5: <hi>diliges dominum Deum tuum ex toto corde tuo</hi>.
	Nam circa desiderium finis non apponitur mensura, quam necesse est apponi circa ea quae sunt ad finem.
	Medicus enim sanitatem inducit quanto perfectiorem potest, non tamen dat medicinam quanto maiorem potest, sed secundum determinatam mensuram.
	Sic vir non debet habere velamen super caput.
	Et hoc debet propter Angelos sanctos: quia, sicut in Glossa dicitur <hi>grata est sanctis Angelis sacrata et pia significatio</hi>.
	Unde et Augustinus dicit de Civit.
	Dei, quod Daemones alliciuntur quibusdam sensibilibus rebus, non sicut animalia cibis, sed sicut spiritus signis.
	Deinde cum dicit <hi>verumtamen neque vir</hi>, etc., excludit dubitationem quae posset ex dictis oriri.
	Quia enim dixerat, quod vir est gloria Dei, mulier autem est gloria viri, posset aliquis credere, vel quod mulier non esset ex Deo, vel quod non haberet potestatem in gratia.
	Unde primo hoc excludit, dicens: licet mulier sit gloria viri, qui est gloria Dei, <hi>verumtamen neque vir est in domino</hi>, id est, a domino productus, <hi>sine muliere, neque mulier sine viro</hi>; utrumque enim Deus fecit, secundum illud Gen.
	I, 27: <hi>masculum et foeminam creavit eos</hi>.
	Vel aliter: neque vir est sine muliere in domino, scilicet in gratia domini nostri Iesu Christi, neque mulier sine viro, quia uterque per gratiam Dei salvatur, secundum illud Gal.
	III, 27: <hi>quicumque in Christo baptizati estis, Christum induistis</hi>.
	Et postea subdit: <hi>non est masculus, neque foemina</hi>, scilicet differens in gratia Christi.
	Secundo assignat rationem, dicens: nam sicut in prima rerum institutione mulier est de viro formata, ita et in subsequentibus generationibus, vir per mulierem productus est, secundum illud Iob XIV, 1: <hi>homo natus de muliere</hi>.
	Nam prima productio hominis fuit sine viro et muliere, quando Deus <hi>formavit hominem de limo terrae</hi>, ut dicitur Gen.
	Secunda autem fuit de viro sine muliere, quando formavit Evam de costa viri, ut ibidem legitur.
	Tertia autem est ex viro et muliere, sicut Abel natus est ex Adam et Eva, ut legitur Gen.
	IV, 2.
	Quarta autem est ex muliere sine viro, ut Christus ex virgine, secundum illud Gal.
	IV, 4: <hi>misit Deus filium suum factum ex muliere</hi>.
	Tertio ostendit rationem esse convenientem, dicens <hi>omnia autem ex Deo</hi>, quia scilicet et hoc ipsum, quod mulier primo fuit ex viro, et hoc quod postmodum vir est ex muliere, est ex operatione divina.
	Unde ad Deum pertinent tam vir, quam mulier.
	Unde dicitur Rom.
	XL, 36: <hi>ex ipso, et per ipsum, et in ipso sunt omnia</hi>.
	Deinde cum dicit <hi>vos ipsi iudicate</hi>, etc., committit iudicium eius quod dixerat auditoribus.
	Et circa hoc duo facit.
	Primo committit iudicium rationalibus auditoribus; secundo comprimit protervos auditores, ibi <hi>si quis autem videtur</hi>, et cetera.
	Circa primum quatuor facit.
	Primo committit auditoribus iudicium eius quod dixerat, more eius qui confidit se sufficienter probasse, dicens <hi>vos ipsi iudicate</hi>, et cetera.
	Pertinet enim ad bonum auditorem iudicare de auditis.
	Unde dicitur Iob VI, 29: <hi>loquentes id quod iustum est iudicate</hi>.
	Et XII, 11: <hi>nonne auris verba diiudicat?</hi> Secundo proponit sub quaestione id de quo debet esse iudicium, dicens <hi>decet mulierem non velatam orare Deum</hi>.
	Hoc prohibetur I Petr.
	III, 3, ubi dicitur: <hi>quarum sit non exterius capillatura</hi>.
	Tertio ostendit unde debeant sumere suum iudicium, quia ab ipsa natura, et hoc est quod dicit <hi>nec ipsa natura docet vos</hi>.
	Et vocat hic naturam ipsam inclinationem naturalem, quae est mulieribus ad nutriendum comam, quae est naturale velamen, non autem viris.
	Quae quidem inclinatio naturalis esse ostenditur, quia in pluribus invenitur.
	Oportet autem ab ipsa natura doceri, quia est Dei opus: sicut in pictura instruitur aliquis artificio pictoris.
	Et ideo contra quosdam dicitur Is.
	XXIV, 5: <hi>transgressi sunt leges, mutaverunt ius, dissipaverunt foedus sempiternum</hi>, id est, ius naturale.
	Quarto autem a natura sumit rationem; et primo ponit id quod est ex parte viri, dicens <hi>quod vir quidem, si comam nutriat</hi>, more mulieris, <hi>ignominia est illi</hi>, id est, ad ignominiam ei reputatur apud plures homines, quia per hoc videtur muliebris esse.
	Et ideo Ez.
	XLIV, 20 dicitur: <hi>sacerdotes comam non nutriant</hi>.
	Nec est instantia de quibusdam, qui in veteri lege comam nutriebant, quia hoc erat signum, quod tunc erat positum in lectione veteris testamenti, ut dicitur II Cor.
	III, 14.
	Secundo ponit id quod est ex parte mulieris, dicens <hi>mulier et si comam nutriat, gloria est illi</hi>, quia videtur ad ornatum eius pertinere.
	Unde dicitur Cant.
	VII, 5: <hi>comae capitis eius sicut purpura regis</hi>.
	Et assignat consequenter rationem, cum dicit <hi>quoniam capilli dati sunt ei</hi>, scilicet mulieri, <hi>pro velamine</hi>; et ideo eadem ratio est de capillis nutriendis, et de velamine artificiali apponendo.
	Cant.
	IV, 1: <hi>capilli tui sicut grex caprarum</hi>, et cetera.
	Deinde cum dicit <hi>si quis autem videtur</hi>, etc., comprimit protervos auditores, dicens <hi>si quis autem videtur contentiosus esse</hi>, ut scilicet rationibus praedictis non acquiescat, sed confidentia clamoris veritatem impugnet, quod pertinet ad contentionem, ut Ambrosius dicit, contra id quod dicitur Iob c.
	VI, 29: <hi>respondete, obsecro, absque contentione</hi>; et Prov.
	XX, 3: <hi>honor est ei, qui separat se a contentionibus</hi>.
	Hoc sufficiat ad comprimendum talem, quod nos Iudaei in Christum credentes <hi>talem consuetudinem non habemus</hi>, scilicet quod mulieres orent non velato capite, <hi>neque etiam tota Ecclesia Dei</hi> per gentes diffusa.
	Unde si nulla esset ratio, hoc solum deberet sufficere, ne aliquis ageret contra communem Ecclesiae consuetudinem.
	Dicitur enim in Ps.
	LXVII, 7: <hi>qui habitare facit unius moris in domo</hi>.
	Unde Augustinus dicit in epistola ad Casulanum quod <hi>omnibus, in quibus nihil certi diffinit sacra Scriptura, mos populi Dei, atque instituta maiorum pro lege habenda sunt</hi>.</p>
</div2>
<div2 n="4"><head>Lectio 4</head>
<p><A NAME="87663"/>Postquam apostolus redarguit Corinthios de eorum errore in habitu, quia scilicet mulieres ad sacra mysteria conveniebant capite non velato consequenter arguit eorum errorem de scissuris in conventu, quia scilicet dum convenirent ad sacra mysteria, contentionibus vacabant.
	Et primo tangit eorum defectum in generali; secundo in speciali, ibi <hi>primum quidem</hi>, et cetera.
	Dicit ergo primo <hi>hoc autem</hi>, quod dictum est supra quod mulieres velatae sint in Ecclesiis, <hi>praecipio</hi>, ut sic tripliciter eos induceret ad huiusmodi observantiam.
	Primo quidem ratione, secundo consuetudine, tertio praecepto: quod solum sine aliis necessitatem induceret.
	Prov.
	IV, 4: <hi>custodi praecepta mea, et vives</hi>.
	Et Eccle.
	IV, v. 12 dicitur: <hi>funiculus triplex difficile rumpitur</hi>.
	Non <hi>laudans</hi>, sed magis vituperans, <hi>quod convenitis</hi>, in Ecclesiam, <hi>non in melius</hi>, sicut deberet esse, <hi>sed in deterius</hi>, ex culpa vestra.
	Omnia enim animalia gregalia, puta columbae, grues, oves, naturali instinctu in unum conveniunt, ut sit eis corporaliter melius.
	Unde et homo cum sit animal gregale vel sociale, ut philosophus probat, I Lib.
	Politic., secundum rationem agere debet, ut multi in unum conveniant propter aliquod melius, sicut in rebus saecularibus multi in unitatem civitatis conveniunt, ut sit eis melius saeculariter, scilicet propter securitatem et sufficientiam vitae.
	Et ideo fideles in unum convenire debent propter aliquod melius spirituale, secundum illud Ps. ci, 23: <hi>in conveniendo populos in unum, et reges ut serviant domino</hi>.
	Et alibi: <hi>in consilio iustorum et congregatione, magna opera domini</hi>.
	Sed isti in deterius conveniebant propter culpas quas committebant dum convenirent.
	Is.
	I, 13: <hi>iniqui sunt caetus vestri</hi>.
	Eccli.
	XXI, 10: <hi>stupa collecta synagoga peccantium</hi>.
	Deinde cum dicit <hi>primum quidem</hi>, etc., ponit in speciali quomodo in deterius convenirent.
	Et primo ponit iudicium culpae, dicens <hi>primum quidem</hi>, inter caetera scilicet quod in deterius convenitis, <hi>convenientibus vobis in Ecclesia, audio scissuras esse inter vos</hi>, scilicet per contentiones quas exercebant.
	Quod quidem Ecclesiae non convenit, quae in unitate constituitur, secundum illud Eph. c.
	IV, 4: <hi>unum corpus et unus spiritus, sicut vocati estis in una spe vocationis vestrae</hi>.
	Hoc autem praedicitur Is.
	XXII, 9: <hi>scissuras civitatis David videbitis, quia multiplicatae sunt</hi>.
	Dicit autem Glossa, quod <hi>dicendo, primum, ostendit quod primum malum est dissensio, unde cetera oriuntur.
	Ubi enim est dissensio, nihil rectum est</hi>.
	Sed contra videtur esse, quod dicitur Eccli. c.
	X, 15: <hi>initium omnis peccati superbia</hi>; et I Tim. ult.: <hi>radix omnium malorum cupiditas</hi>.
	Dicendum est autem, quod hae auctoritates loquuntur quantum ad peccata personalia singularium hominum, quorum primum est superbia ex parte aversionis, et cupiditas ex parte conversionis.
	Sed Glossa hic loquitur de peccatis multitudinis; inter quae primum est dissensio, per quam solvitur rigor disciplinae.
	Unde dicitur Iac.
	III, 16: <hi>ubi est zelus et contentio, ibi inconstantia et omne opus pravum</hi>.
	Secundo ponit credulitatem auditorum, cum dicit <hi>et ex parte credo</hi>, id est, quantum ad aliquos vestrum, qui erant ad contentionem proni, secundum illud quod dixerat supra I cap., v. 11 ss.: <hi>contentiones sunt inter vos.
	Hoc autem dico, quod unusquisque vestrum dicit: ego quidem sum Pauli, ego Apollo, ego vero Cephae</hi>.
	Alii vero non erant contentiosi, ex quorum persona ibi subditur <hi>ego autem Christi</hi>.
	Unde et Cant. c.
	II, 2 dicitur: <hi>sicut lilium inter spinas, sic amica mea inter filias</hi>, id est, boni inter malos.
	Tertio assignat rationem suae credulitatis, dicens <hi>nam oportet</hi>, non solum quascumque scissuras, sed etiam <hi>haereses esse</hi>.
	Ubi duo consideranda sunt.
	Primo quid sit haeresis, secundo quomodo oportet haereses esse.
	Circa primum sciendum, quod, sicut Hieronymus dicit super epistolam ad Galatas, haeresis Graece ab electione dicitur: quia scilicet eam sibi unusquisque eligat disciplinam, quam putat esse meliorem: ex quo duo accipi possunt.
	Primo quidem quod de ratione haeresis est, quod aliquis privatam disciplinam sequatur, quasi per electionem propriam: non autem disciplinam publicam, quae divinitus traditur.
	Secundo quod huic disciplinae aliquis pertinaciter inhaereat.
	Nam electio firmam importat inhaesionem: et ideo haereticus dicitur, qui spernens disciplinam fidei, quae divinitus traditur, pertinaciter proprium errorem sectatur.
	Pertinet autem aliquid ad disciplinam fidei dupliciter.
	Uno modo directe, sicut articuli fidei, qui per se credendi proponuntur.
	Unde error circa hos secundum se facit haereticum, si pertinacia adsit.
	Non possunt autem a tali errore propter simplicitatem aliquam excusari, praecipue quantum ad ea, de quibus Ecclesia solemnizat, et quae communiter versantur in ore fidelium, sicut mysterium Trinitatis, nativitatis Christi, et alia huiusmodi.
	Quaedam vero indirecte pertinent ad fidei disciplinam, inquantum scilicet ipsa non proponuntur, ut propter se credenda, sed ex negatione eorum sequitur aliquid contrarium fidei: sicut si negetur Isaac fuisse filium Abrahae, sequitur aliquid contrarium fidei, scilicet sacram Scripturam continere aliquid falsi.
	Ex talibus autem non iudicatur aliquis haereticus, nisi adeo pertinaciter perseveret, quod ab errore non recedat, etiam viso quid ex hoc sequatur.
	Sic igitur pertinacia qua aliquis contemnit in his quae sunt fidei directe vel indirecte subire iudicium Ecclesiae, facit hominem haereticum.
	Talis autem pertinacia procedit ex radice superbiae, qua aliquis praefert sensum suum toti Ecclesiae.
	Unde apostolus dicit I ad Tim.
	VI, 3 s.: <hi>si quis aliter docet, et non acquiescit sanis sermonibus domini nostri Iesu Christi, et ei quae secundum pietatem est doctrinae, superbus est, nihil sciens, sed languens circa quaestiones et pugnas verborum</hi>.
	Secundo considerandum est, quomodo oporteat haereses esse.
	Si enim opportunum est haereticos esse, videtur quod sint commendabiles, et non sint extirpandi.
	Sed dicendum est quod dupliciter de aliquo dicitur quod oportet illud esse.
	Uno modo ex intentione illius, qui hoc agit, puta si dicamus quod oportet iudicia esse: quia scilicet iudices, iudicia exercentes, intendunt iustitiam et pacem in rebus humanis constituere.
	Alio modo ex intentione Dei, qui etiam mala ordinat in bonum, sicut persecutionem tyrannorum ordinavit in gloriam martyrum.
	Unde Augustinus dicit in Enchiridion, quod <hi>Deus est adeo bonus, quod nullo modo permitteret fieri aliquod malum, nisi esset adeo potens quod de quolibet malo posset elicere bonum</hi>.
	Et secundum hoc dicitur Matth.
	XVIII, 7: <hi>necesse est, ut veniant scandala, verumtamen vae homini illi per quem scandalum venit</hi>.
	Et secundum hoc hic dicit apostolus, quod <hi>oportet haereses esse</hi>, ex eo quod Deus malitiam haereticorum ordinavit in bonum fidelium.
	Et hoc dicit primo quidem ad maiorem declarationem veritatis.
	Unde dicit Augustinus de Civit.
	Dei, Lib.
	XVI in Glossa: <hi>ab adversario mota quaestio, discendi existit occasio: multa quippe ad fidem Catholicam pertinentia, dum haereticorum callida inquietudine excogitantur, ut adversus eos defendi possint, et considerantur diligentius, et intelliguntur clarius, et praedicantur instantius</hi>.
	Unde et Prov.
	XXVII, v. 17: <hi>ferrum ferro acuitur, et homo exacuit faciem amici sui</hi>.
	Secundo ad manifestandam infirmitatem fidei in his qui recte credunt.
	Et hoc est quod hic subdit apostolus <hi>ut et qui probati</hi>, id est, approbati sunt a Deo, <hi>manifesti fiant in vobis</hi>, id est, inter vos.
	Sap.
	III, 6: <hi>tamquam aurum in fornace probavit illos</hi>.
	Deinde cum dicit <hi>convenientibus ergo vobis</hi>, etc., redarguit eos de tertio delicto, quia scilicet peccabant in modo et ordine sumendi corpus Christi.
	Et potest totum quod sequitur, dupliciter exponi.
	Secundum autem primam expositionem redarguuntur de hoc quod corpus Christi pransi accipiebant.
	Circa hoc ergo quatuor facit.
	Primo ponit detrimentum quod incurrebant; secundo ponit culpam, ibi <hi>unusquisque enim</hi>, etc.; tertio inquirit de causa culpae, ibi <hi>numquid domos</hi>, etc.; quarto concludit eorum vituperationem, ibi <hi>quid dicam vobis</hi>, et cetera.
	Dicit ergo, primo, ita: <hi>convenientibus vobis</hi>, scissurae sunt inter vos, ergo <hi>convenientibus vobis in unum</hi>, corpore, non animo, <hi>iam</hi> ad hoc advenistis, quod <hi>non est</hi>, id est, non licet vel non competit vobis, <hi>dominicam coenam manducare</hi>, id est sumere Eucharistiae sacramentum, quod dominus in coena discipulis dedit.
	Hoc enim sacramentum, ut Augustinus dicit super Ioannem, est <hi>sacramentum unitatis et charitatis</hi>.
	Et ideo non competit dissentientibus.
	Cant. c.
	V, 1: <hi>comedite, amici, et bibite, et inebriamini, charissimi</hi>.
	Vel melius potest referri ad ea quae sequuntur, ut sit sensus: non solum <hi>convenientibus vobis</hi> scissurae sunt inter vos, sed convenit vobis convenientibus <hi>iam</hi>, id est in praesenti hoc determinatum habetis, quod <hi>non est</hi>, id est non licet vobis, <hi>dominicam coenam manducare</hi>, ad quam pransi acceditis.
	Quia enim dominus discipulis suis post coenam hoc sacramentum tradidit, ut legitur Matth.
	XXVI, 26, volebant etiam Corinthii post communem coenam sumere corpus Christi.
	Sed dominus hoc rationabiliter fecit propter tria.
	Primo quidem, quia ordine congruo figura praecedit veritatem.
	Agnus autem paschalis erat figura, sive umbra huius sacramenti.
	Et ideo post coenam agni paschalis, Christus hoc sacramentum dedit.
	Dicitur enim Coloss.
	II, 17 de omnibus legalibus, quod <hi>sunt umbra futurorum, corpus autem Christi</hi>.
	Secundo ut ex hoc sacramento statim ad passionem transiret, cuius hoc sacramentum est memoriale.
	Et ideo dixit discipulis <hi>surgite, eamus hinc</hi>, scilicet ad passionem.
	Tertio ut arctius imprimeretur hoc sacramentum cordibus discipulorum, quibus ipsum tradidit in ultimo suo recessu.
	Sed in reverentiam tanti sacramenti postmodum Ecclesia instituit, quod non nisi a ieiunis sumatur, a quo excipiuntur infirmi, qui in necessitate, quae legem non habet, possunt non ieiuni sumere corpus Christi.
	Quia vero aqua non solvit ieiunium, aestimaverunt quidam, quod post potum aquae posset aliquis sumere hoc sacramentum, praesertim quia, ut dicunt, aqua non nutrit, sicut nec aliquod aliud simplex elementum.
	Quamvis autem aqua secundum se non nutriat, et ob hoc non solvat ieiunium Ecclesiae, secundum quod dicuntur aliqui ieiunantes, nutrit tamen aliis admixta, et ideo solvit ieiunium naturae.
	Et secundum hoc dicuntur aliqui ieiuni, qui scilicet eadem die nihil sumpserunt, nec cibi, nec potus.
	Et quia reliquiae cibi, quae in ore remanent, sumuntur per modum salivae, hoc non impedit aliquos esse ieiunos.
	Similiter et non impedit aliquos esse ieiunos, si tota nocte nihil dormierint, vel si etiam non sint plene digesti, dummodo eadem die omnino cibi vel potus nihil sumpserint.
	Unde quia principium diei est sumendum secundum usum Ecclesiae a media nocte, ideo quicumque post mediam noctem aliquid sumpserit quantumcumque modicum cibi vel potus, non potest eadem die sumere hoc sacramentum.
	Deinde, cum dicit <hi>unusquisque enim</hi>, etc., ponit culpam, et primo secundum quod peccabant in Deum; secundo prout peccabant in proximum, ibi <hi>et alius quidem</hi>, et cetera.
	Dicit ergo primo: ideo dico quod non licet <hi>vobis dominicam coenam manducare</hi>, quia <hi>unusquisque</hi> vestrum <hi>praesumit</hi>, id est ante sumit, <hi>suam coenam</hi>, scilicet ciborum communium, <hi>ad manducandum</hi>.
	Quilibet enim eorum portabat ad Ecclesiam fercula praeparata, et comedebat quilibet seorsum antequam sumeret sacra mysteria.
	Os.
	IV, v. 18: <hi>separatum est convivium eorum, nunc interibunt</hi>.
	Eccli.
	XI, 19 dicitur in persona parci: <hi>inveni requiem mihi, et comedebam de bonis meis solus</hi>.
	Deinde, cum dicit <hi>et alius quidem</hi>, etc., arguit culpam eorum, inquantum erat contra proximum.
	Divites enim laute comedebant in Ecclesia, et bibebant usque ad ebrietatem, pauperibus autem nihil dabant, ita quod remanebant esurientes.
	Et hoc est quod dicitur <hi>et alius quidem esurit</hi>, scilicet pauper, qui non habebat unde sibi praepararet, <hi>alter autem ebrius est</hi>, scilicet dives, qui superflue comedebat et bibebat, contra id quod dicitur Nehem. c.
	VIII, 10: <hi>comedite pinguia, et bibite mulsum, et mittite partes eis, qui non praeparaverunt sibi</hi>.
	Iob XXXI, 17: <hi>si comedi buccellam meam solus, et non comedit pupillus ex ea</hi>.
	Deinde, cum dicit <hi>numquid domos</hi>, etc., inquirit de causa huius culpae.
	Et primo excludit causam per quam poterant excusari.
	Non enim est licitum domum Dei, quae est deputata sacris usibus, communibus usibus applicare.
	Unde et dominus Io.
	II, 16 eiiciens ementes et vendentes de templo, dixit <hi>domus mea domus orationis vocabitur, vos autem fecistis eam domum negotiationis</hi>.
	Et Augustinus dicit in regula: <hi>in oratorio nemo aliquid faciat, nisi ad quod factum est, unde et nomen accepit</hi>.
	Tamen propter necessitatem, quando scilicet aliquis aliam domum non inveniret, licite posset Ecclesia uti ad manducandum, vel ad alios huiusmodi licitos usus.
	Hanc ergo excusationem excludit apostolus, dicens <hi>numquid non habetis domos</hi>, scilicet proprias, <hi>ad manducandum et bibendum?</hi> Ut propter hoc excusemini, si in Ecclesia convivia celebretis, quae debetis in propriis domibus facere.
	Unde et Lc.
	V, 29 dicitur quod levi fecit Christo convivium magnum in domo sua.
	Secundo, cum dicit <hi>aut Ecclesiam Dei</hi>, etc., asserit causam quae eos inexcusabiles reddit, quarum prima est contemptus Ecclesiae Dei.
	Et hanc ponit dicens <hi>aut Ecclesiam Dei contemnitis?</hi> Et ideo in Ecclesia praesumitis coenam vestram ad manducandum.
	Et potest hic sumi Ecclesia tam pro congregatione fidelium, quam pro domo sacra, quae non est contemnenda, secundum illud Ps.
	XCII, 5: <hi>domum tuam decet sanctitudo</hi>; et Ier.
	VII, 11: <hi>numquid spelunca latronum facta est domus ista, in qua invocatum est nomen meum in oculis vestris?</hi> Isti autem utrumque contemnebant, dum, praesente conventu fidelium, in loco sacro convivia celebrabant.
	Secundo ponit contemptum proximorum in hoc quod subditur <hi>et confunditis eos qui non habent</hi>.
	In hoc enim pauperes erubescebant, quod ipsi esuriebant in conspectu totius multitudinis, aliis laute comedentibus et bibentibus.
	Dicitur autem Prov.
	XVII, 5: <hi>qui despicit pauperem, exprobrat factori eius</hi>.
	Et Eccli.
	IV, 2: <hi>animam esurientem ne despexeris</hi>.
	Deinde, cum dicit <hi>quid dicam</hi>, etc., concludit eorum vituperationem, dicens: <hi>quid dicam vobis</hi> ex consideratione praedictorum? Numquid <hi>laudo vos?</hi> Et respondet: et si in aliis factis laudo vos, <hi>in hoc</hi> tamen facto <hi>non laudo</hi>.
	Et est advertendum quod supra dum de habitu mulierum loqueretur, saltem ironice laudavit eos, dicens: <hi>laudo vos quod per omnia mei</hi>, et cetera.
	Hic vero nec ironice vult eos laudare, quia in gravioribus delictis nullo modo sunt peccatores palpandi.
	Unde et in Ps.
	IX, 3 dicitur: <hi>quoniam laudatur peccator in desideriis animae suae, et iniquus benedicitur.
	Exacerbavit dominum peccator</hi>.
	Et Is.
	III, 12: <hi>popule meus, qui beatum te dicunt, ipsi te decipiunt</hi>.
	Secundum aliam vero expositionem arguuntur de alia culpa.
	In primitiva enim Ecclesia fideles panem et vinum offerebant, quae consecrabantur in sanguinem et corpus Christi, quibus iam consecratis, divites, qui multa obtulerant, eadem sibi repetebant, et sic ipsi abundanter sumebant, pauperibus nihil sumentibus, qui nihil obtulerant.
	De hac ergo culpa apostolus eos hic reprehendit, dicens <hi>convenientibus enim vobis in unum, iam non est</hi>, id est, non contigit inter vos, <hi>dominicam coenam manducare</hi>.
	Coena enim domini est communis toti familiae; unusquisque autem vestrum sumit eam, non quasi communem, sed quasi propriam, dum sibi vult vindicare quod Deo obtulit; et hoc est quod subdit <hi>unusquisque praesumit</hi>, id est, praesumptuose attentat, <hi>ad manducandum coenam</hi>, scilicet domini, id est panem et vinum consecratum, quasi suam, id est, quasi propriam vindicans, scilicet ea quae consecrata sunt domino in suos usus. <hi>Et</hi> ita sequitur quod <hi>alius</hi>, scilicet pauper qui nihil obtulit, <hi>esurit</hi>, nihil scilicet sumens de consecratis, <hi>alius autem</hi>, scilicet dives qui multa obtulit, <hi>ebrius est</hi>; ad litteram, propter hoc quod nimium sumpsit de vino consecrato quod scilicet quasi proprium repoposcit.
	Sed videtur hoc esse impossibile, quod de vino consecrato aliquis inebrietur, vel etiam nutriatur de pane, quoniam post consecrationem sub speciebus panis et vini nihil remanet, nisi substantia corporis Christi et sanguinis, quae non possunt converti in corpus hominis, ad hoc quod ex eis nutriatur, aut inebrietur.
	Dicunt ergo quidam, quod hoc non fit per aliquam conversionem, sed per solam immutationem sensuum hominis ab accidentibus panis et vini, quae remanent post consecrationem.
	Consueverunt enim homines ex solo ciborum odore confortari, et ex multo odore vini stupefieri et quasi inebriari.
	Sed confortatio vel stupefactio, quae provenit ex sola immutatione sensuum, parvo tempore durat, cum tamen post consecrationem panis aut vini, si vinum in magna quantitate sumeretur aut panis, diu sustentaretur homo propter panem aut stupefieret propter vinum.
	Et praeterea manifestum est quod panis consecratus in aliam substantiam converti potest, ex hoc quod per putrefactionem resolvitur in pulveres, aut per combustionem in cineres.
	Unde nulla ratio est, quare negetur posse nutrire, cum ad nutriendum nihil aliud requiratur, quam quod cibus convertatur in substantiam nutriti.
	Quidam ergo posuerunt, quod panis aut vinum consecratum possunt converti in aliud, et sic nutrire, quia remanet ibi substantia panis aut vini cum substantia corporis Christi et sanguinis.
	Sed hoc repugnat verbis Scripturae.
	Non enim verum esset quod dominus dicit Matth. c.
	XXVI, 26: <hi>hoc est enim corpus meum</hi>, quia hoc demonstratum, est panis, sed potius esset dicendum hic, id est, in hoc loco, est corpus meum.
	Et praeterea corpus Christi non incipit esse in hoc sacramento per loci mutationem, quia iam desineret esse in caelo.
	Unde relinquitur quod ibi incipiat esse per conversionem alterius, scilicet panis, in ipsum; unde non potest esse quod remaneat substantia panis.
	Et ideo alii dixerunt quod remanet ibi forma substantialis panis, ad quam pertinet operatio rei: et ideo nutrit, sicut et panis nutriret.
	Sed hoc non potest esse, quia nutrire est converti in substantiam nutriti, quod non competit nutrimento ratione formae, cuius est agere, sed magis ratione materiae, cuius est pati.
	Unde si esset ibi forma substantialis, panis nutrire non posset.
	Alii vero dixerunt quod aer circumstans convertitur vel in substantiam nutriti, vel in quodcumque aliud huiusmodi; sed hoc non posset fieri absque multa condensatione aeris, quae sensui latere non posset.
	Et ideo alii dixerunt quod divina virtute ad hoc quod sacramentum non deprehendatur in huiusmodi conversionibus, redit substantia panis et vini.
	Sed hoc videtur esse impossibile, quia, cum substantia panis conversa sit in corpus Christi, non videtur quod possit substantia panis redire, nisi e converso corpus Christi converteretur in panem.
	Et praeterea si substantia panis redit, aut hoc est manentibus accidentibus panis: et sic simul erit ibi substantia panis et substantia corporis Christi, quod supra improbatum est; nam tamdiu est ibi substantia corporis Christi, quamdiu species remanent.
	Aut redit speciebus non manentibus, quod etiam est impossibile, quia sic esset substantia panis absque propriis accidentibus, nisi forte intelligatur quod Deus in termino conversionis causaret ibi quamdam materiam quae sit subiectum huius conversionis.
	Sed melius est ut dicatur quod sicut virtute consecrationis miraculose confertur speciebus panis et vini, ut subsistant sine subiecto ad modum substantiae, ita etiam eis miraculose confertur ex consequenti quod agant et patiantur quidquid agere aut pati posset substantia panis aut vini, si adesset.
	Et hac ratione species illae panis et vini possunt nutrire et inebriare, sicut si esset ibi substantia panis et vini.
	Caetera non mutantur a prima expositione.</p>
</div2>
<div2 n="5"><head>Lectio 5</head>
<p><A NAME="87664"/>Postquam apostolus redarguit Corinthiorum inordinationes, quas committebant conveniendo ad Eucharistiae sacramentum sumendum, hic agit de ipso sacramento.
	Et primo agit de dignitate huius sacramenti; secundo inducit fideles ad reverenter sumendum, ibi <hi>itaque quicumque manducaverit</hi> et cetera.
	Circa primum duo facit.
	Primo commendat auctoritatem doctrinae quam daturus est; secundo ponit doctrinam de dignitate huius sacramenti, ibi <hi>quoniam dominus noster</hi>, et cetera.
	Circa primum duo facit.
	Primo commendat auctoritatem doctrinae ex parte auctoris, qui est Christus, dicens: dixi quod iam non est vobis dominicam coenam manducare, sacramentum Eucharistiae dominicam coenam vocans, <hi>ego enim accepi a domino</hi>, scilicet Christo, qui est auctor huius doctrinae, non ab aliquo puro homine.
	Gal. c.
	I, 1: <hi>Paulus apostolus non ab hominibus, neque per hominem, sed per Iesum Christum</hi>.
	Hebr.
	II, 3: <hi>quae cum initium accepisset enarrari per dominum</hi>, et cetera.
	Secundo commendat auctoritatem doctrinae ex parte ministri, qui est ipse Paulus, cum subdit <hi>quod et tradidi vobis</hi>.
	Is.
	XXI, 10: <hi>quae audivi a domino exercituum Deo Israel, annuntiavi vobis</hi>.
	Sap.
	VII, 13: <hi>quam sine fictione didici, et sine invidia communico</hi>.
	Deinde cum dicit <hi>quoniam dominus Iesus</hi>, commendat dignitatem huius sacramenti, tradens institutionem ipsius.
	Et primo ponit institutionem; secundo tempus institutionis, cum dicit <hi>in qua nocte tradebatur</hi>, et cetera.
	Tertio modum instituendi, ibi <hi>accepit panem</hi>, et cetera.
	Institutor autem sacramenti est ipse Christus.
	Unde dicit <hi>quoniam dominus noster Iesus Christus</hi>, et cetera.
	Dictum est enim supra cum de Baptismo ageretur, quod Christus in sacramentis habet excellentiae potestatem, ad quam quatuor pertinent.
	Primo quidem quod virtus et meritum eius operetur in sacramentis; secundo quod in nomine eius sanctificetur sacramentum; tertio quod effectum sacramenti sine sacramento praebere potest; quarto institutio novi sacramenti.
	Specialiter tamen congruebat ut hoc sacramentum ipse in sua persona institueret, in quo corpus et sanguis eius communicatur.
	Unde et ipse dicit Io.
	VI, 52: <hi>panis quem ego dabo vobis, caro mea est pro mundi vita</hi>.
	Deinde cum dicit <hi>qua nocte tradebatur</hi>, describit tempus institutionis huius sacramenti, quod quidem congruum fuit, primo quidem quantum ad qualitatem temporis.
	Fuit enim in nocte.
	Per virtutem enim huius sacramenti anima illuminatur.
	Unde I Reg.
	XIV, 27 dicitur quod Ionathas <hi>intinxit virgam in favum mellis, et convertit manum suam ad os suum, et illuminati sunt oculi eius</hi>; propter quod et in Ps.
	CXXXVIII, v. 11 dicitur: <hi>nox illuminatio mea in deliciis meis</hi>.
	Secundo quantum ad negotium quod in illo tempore gerebatur, quia scilicet quando tradebatur ad passionem, per quam transivit ad patrem, hoc sacramentum, quod est memoriale passionis, instituit.
	Unde dicitur Eccli.
	XXIX, 33: <hi>transi, hospes, et orna mensam, et quae in manu habes, ciba caeteros</hi>.
	Deinde cum dicit <hi>accepit panem</hi>, etc., ostendit modum institutionis.
	Et primo ponit ea quae fecit et dixit Christus instituendo hoc sacramentum; secundo exponit, ibi <hi>quotiescumque enim</hi>, et cetera.
	Circa primum duo facit.
	Primo agit de institutione sacramenti huius quantum ad corpus Christi; secundo quantum ad eius sanguinem, ibi <hi>similiter et calicem</hi>, et cetera.
	Circa primum ante expositionem litterae, oportet primo considerare necessitatem institutionis huius sacramenti.
	Est autem sciendum quod sacramenta instituta sunt propter necessitatem vitae spiritualis.
	Et quia corporalia sunt quaedam similitudines spiritualium, oportet sacramenta proportionari eis quae sunt necessaria ad vitam corporalem.
	In qua primo invenitur generatio, cui proportionatur Baptismus, per quem regeneratur aliquis in vitam spiritualem.
	Secundo ad vitam corporalem requiritur augmentum, per quod aliquis perducitur ad quantitatem et virtutem perfectam: et huic proportionatur sacramentum confirmationis, in quo spiritus sanctus datur ad robur.
	Tertio ad vitam corporalem requiritur alimentum, per quod corpus hominis sustentatur, et similiter vita spiritualis per sacramentum Eucharistiae reficitur, secundum illud Ps.
	XXII, 2: <hi>in loco pascuae ibi me collocavit, super aquam refectionis educavit me</hi>.
	Est autem notandum quod generans non coniungitur genito secundum substantiam sed solum secundum virtutem, sed cibus coniungitur nutrito secundum substantiam.
	Unde in sacramento Baptismi, quo Christus regenerat ad salutem, non est ipse Christus secundum suam substantiam, sed solum secundum suam virtutem.
	Sed in sacramento Eucharistiae, quod est spirituale alimentum, Christus est secundum suam substantiam.
	Continetur autem sub alia specie propter tria.
	Primo quidem ne esset horribile fidelibus sumentibus hoc sacramentum, si in propria specie carnem hominis ederent, et sanguinem biberent; secundo ne hoc ipsum esset derisibile infidelibus; tertio ut cresceret meritum fidei, quae consistit in hoc quod creduntur ea quae non videntur.
	Traditur autem hoc sacramentum sub duplici specie propter tria.
	Primo quidem propter eius perfectionem, quia, cum sit spiritualis refectio, debet habere spiritualem cibum et spiritualem potum.
	Nam et corporalis refectio non perficitur sine potu et cibo.
	Unde et supra X, 3 s. dictum est quod <hi>omnes eamdem escam spiritualem manducaverunt, et omnes eumdem potum spiritualem biberunt</hi>; nam et corporalis refectio non perficitur sine cibo et potu.
	Secundo propter eius significationem.
	Est enim memoriale dominicae passionis, per quam sanguis Christi fuit separatus a corpore; et ideo in hoc sacramento seorsum offertur sanguis a corpore.
	Tertio propter huius sacramenti effectum salutarem.
	Valet enim ad salutem corporis, et ideo offertur corpus: et valet ad salutem animae, et ideo offertur sanguis.
	Nam <hi>anima in sanguine est</hi>, ut dicitur Gen.
	IX, 4 ss.
	Offertur autem specialiter hoc sacramentum sub specie panis et vini.
	Primo quidem, quia pane et vino communius utuntur homines ad suam refectionem.
	Et ideo assumuntur in sacramento haec, sicut aqua ad ablutionem in Baptismo, et oleum ad unctionem.
	Secundo propter virtutem huius sacramenti.
	Nam panis confirmat cor hominis, vinum vero laetificat.
	Tertio quia panis, qui ex multis granis fit, et vinum ex multis uvis, significant Ecclesiae unitatem, quae constituitur ex multis fidelibus.
	Est autem haec Eucharistia specialiter sacramentum unitatis et charitatis, ut dicit Augustinus super Ioannem.
	His autem visis circa litterae expositionem, primo considerandum est quid Christus fecerit; secundo quid dixerit, ibi <hi>et dixit</hi>, et cetera.
	Tria autem facit.
	Primum quidem designatur, cum dicit <hi>accepit panem</hi>, per quod duo significari possunt: primo quidem quod ipse voluntarie passionem accepit, cuius hoc sacramentum est memoriale, secundum illud Is.
	LIII, 7: <hi>oblatus est, quia ipse voluit</hi>.
	Secundo potest significari quod ipse accepit a patre potestatem perficiendi hoc sacramentum, secundum illud Matth. c.
	XI, 27: <hi>omnia tradita sunt mihi a patre meo</hi>.
	Secundum tangit, cum dicit <hi>et gratias agens</hi>.
	In quo datur nobis exemplum gratias agendi de omnibus quae nobis divinitus dantur, secundum illud I Thess. ult.: <hi>in omnibus gratias agite</hi>.
	Tertium tangit, cum dicit <hi>fregit</hi>.
	Is.
	LVIII, v. 7: <hi>frange esurienti panem tuum</hi>.
	Sed videtur hoc esse contrarium usui Ecclesiae, secundum quam prius consecratur corpus Christi, et postea frangitur: hic autem dicitur quod prius fregit, postea protulit verba consecrationis.
	Et ideo quidam dixerunt quod Christus consecravit prius verbis aliis, et postea protulit verba quibus nos consecramus.
	Sed hoc non potest esse, quia sacerdos, dum consecrat, non profert ista verba quasi ex persona sua sed quasi ex persona Christi consecrantis.
	Unde manifestum est quod eisdem verbis quibus nos consecramus, et Christus consecravit.
	Et ideo dicendum est quod hoc quod hic dicitur <hi>et dixit</hi>, non est sumendum consequenter, quasi Christus acceperit panem, et gratias agens fregerit, et postea dixerit verba quae sequuntur, sed concomitanter, quod dum accepit per se panem, gratias agens fregit et dixit.
	Et ideo cum Matth.
	XXVI, 26 dicatur quod <hi>Iesus accepit panem, et benedixit, ac fregit</hi>, apostolus non curavit hic de benedictione facere mentionem, intelligens nihil aliud esse illam benedictionem, quam hoc quod dominus dixit <hi>hoc est corpus meum</hi>.
	Deinde cum dicit <hi>et dixit</hi>, ostendit quid Christus dixerit instituendo hoc sacramentum.
	In verbis autem primo quidem iniunxit sacramenti usum; secundo expressit sacramenti veritatem; tertio docuit mysterium.
	Usum quidem sacramenti iniunxit, dicens <hi>accipite</hi>.
	Quasi diceret: non ex potestate vel merito humano competit vobis usus huius sacramenti, sed ex eminenti Dei beneficio.
	Sap.
	XVI, 20: <hi>Angelorum esca nutrivisti populum tuum, domine</hi>.
	Supra IV, 7: <hi>quid habes quod non accepisti?</hi> Et determinat speciem usus, cum dicit <hi>et manducate</hi>.
	Io.
	VI, 54: <hi>nisi manducaveritis carnem filii hominis</hi>.
	Iob XXXI, 31: <hi>si non dixerunt viri tabernaculi mei: quis det de carnibus eius, ut saturemur?</hi> Sciendum est tamen quod haec verba non sunt de forma consecrationis.
	Est enim haec differentia inter haec et alia sacramenta, quia alia sacramenta perficiuntur non quidem in consecratione materiae, sed in usu materiae consecratae, sicut in ablutione aquae, aut in unctione olei seu chrismatis.
	Et hoc ideo, quia in materiis aliorum sacramentorum non est aliqua natura rationalis, quae sit gratiae sanctificantis susceptiva; et ideo in forma aliorum sacramentorum fit mentio de usu sacramenti, sicut cum dicitur: <hi>ego te baptizo</hi>, vel <hi>confirmo te chrismate salutis</hi>, et cetera.
	Sed hoc sacramentum perficitur in ipsa consecratione materiae, in qua continetur ipse Christus, qui est finis totius gratiae sanctificantis.
	Et ideo verba quae pertinent ad usum sacramenti, non sunt de substantia formae, sed solum illa quae continent veritatem et continentiam sacramenti, quae consequenter ponit, subdens <hi>hoc est corpus meum</hi>.
	Circa quae verba tria oportet considerare.
	Primo quidem de re significata per haec verba, quod scilicet sit ibi corpus Christi; secundo de veritate huius locutionis, tertio utrum haec sit conveniens forma huius sacramenti.
	Circa primum considerandum est, quod quidam dixerunt corpus Christi non esse in hoc sacramento secundum veritatem, sed solum sicut in signo, sic exponentes quod hic dicitur <hi>hoc est corpus meum</hi>, id est, hoc est signum et figura corporis mei, sicut et supra X, 4 dictum est: <hi>petra autem erat Christus</hi>, id est, figura Christi.
	Sed hoc est haereticum, cum expresse dominus dicat, Io.
	VI, 56: <hi>caro mea vere est cibus, et sanguis meus vere est potus</hi>.
	Unde alii dixerunt quod est ibi vere corpus Christi, sed simul cum substantia panis, quod est impossibile, ut supra ostensum est.
	Unde alii dixerunt quod est ibi solum corpus Christi, substantia panis non remanente, quae annihilatur, vel in praeiacentem materiam resolvitur.
	Sed hoc non potest esse, quia, sicut Augustinus dicit in libro LXXXIII quaest.: <hi>Deus non est auctor tendendi in non esse</hi>.
	Secundo quia etiam per hanc positionem tollitur hoc quod substantia panis convertatur in corpus Christi, et sic cum corpus Christi non incipiat esse in hoc sacramento per conversionem alterius in ipsum, relinquitur quod incipiat ibi esse per motum localem, quod est impossibile, ut supra dictum est.
	Oportet igitur dicere, quod corpus Christi vere sit in hoc sacramento per conversionem panis in ipsum.
	Considerandum tamen quod haec conversio differt ab omnibus conversionibus quae sunt in natura.
	Actio enim naturae praesupponit materiam, et ideo eius actio non se extendit, nisi ad immutandum aliquid secundum formam vel substantialem vel accidentalem.
	Unde omnis conversio naturalis dicitur esse formalis.
	Sed Deus qui facit hanc conversionem, est auctor materiae et formae, et ideo tota substantia panis, materia non remanente, potest converti in totam substantiam corporis Christi.
	Et quia materia est individuationis principium, totum hoc individuum signatum, quod est substantia particularis, convertitur in aliam substantiam particularem, propter quod dicitur ista conversio substantialis seu transubstantiatio.
	Contingit igitur in hac conversione contrarium eius quod accidit in conversionibus naturalibus, in quibus, manente subiecto, fit transmutatio interdum circa accidentia.
	Hic autem, transmutata substantia, manent accidentia sine subiecto, virtute divina, quae sicut causa prima sustentat ea sine causa materiali, quae est substantia causata ad hoc quod corpus Christi et sanguis sumatur in specie aliena rationibus supradictis.
	Et quia ordine quodam accidentia referuntur ad substantiam, ideo dimensiones sine subiecto remanent, et alia accidentia remanent in ipsis dimensionibus, sicut in subiecto.
	Si autem sub illis dimensionibus nulla substantia remaneat, nisi corpus Christi, dubium potest esse de fractionibus hostiae consecratae, cum corpus Christi glorificatum sit, et per consequens infrangibile.
	Unde non potest huic fractioni substare, sed nec etiam aliud potest fingi quod subsistat, quia sacramentum veritatis non decet aliqua fictio.
	Unde nihil sensu percipitur in hoc sacramento, quod non sit ibi secundum veritatem.
	Sensibilia enim per se sunt qualitates, quae quidem remanent, sicut prius fuerant in hoc sacramento, ut dictum est.
	Et ideo alii dixerunt quod est quaedam ibi vero fractio sine subiecto, unde nihil ibi frangitur.
	Sed nec hoc dici potest, quia cum fractio sit in genere passionis, quae habet debilius esse quam qualitas, non potest esse in hoc sacramento sine subiecto, sicut nec qualitas.
	Unde restat dicendum, quod fractio illa fundatur sicut in subiecto in dimensionibus panis et vini remanentibus.
	Corpus autem Christi non attingitur ab huiusmodi fractione, quia totum remanet sub qualibet parte dimensionum divisarum.
	Quod quidem hoc modo considerari potest.
	Nam corpus Christi est in hoc sacramento ex conversione substantiae panis in ipsum.
	Non autem fit conversio ratione dimensionum.
	Nam dimensiones panis remanent, sed solum ratione substantiae.
	Unde et corpus Christi est ibi ratione suae substantiae, non autem ratione suarum dimensionum, licet dimensiones eius sunt ibi ex consequenti, inquantum non separantur a substantia ipsius.
	Quantum autem ad naturam substantiae pertinet, tota est sub qualibet parte dimensionum.
	Unde sicut ante consecrationem tota veritas substantiae et natura panis erat sub qualibet parte dimensionum: ita post consecrationem totum corpus Christi est sub qualibet parte panis divisi.
	Significat autem hostiae consecratae divisio, primo quidem passionem Christi, per quam corpus eius fuit vulneribus fractum, secundum illud Ps.
	XXI, 17: <hi>foderunt manus meas et pedes meos</hi>.
	Secundo distributionem donorum Christi ex ipso progredientium, secundum illud infra XII, 4: <hi>divisiones gratiarum sunt</hi>.
	Tertio diversas partes Ecclesiae.
	Nam eorum qui sunt membra Christi, quidam adhuc in hoc mundo peregrinantur; quidam vivunt in gloria cum Christo, et quantum ad animam et quantum ad corpus; quidam autem expectant finalem resurrectionem in fine mundi, et hoc significat divisio hostiae in tres partes.
	Secundo considerandum est de veritate huius locutionis.
	Videtur enim haec locutio esse falsa <hi>hoc est corpus meum</hi>.
	Conversio enim panis in corpus Christi fit in termino prolationis horum verborum.
	Tunc enim completur significatio huius locutionis.
	Formae enim sacramentorum significando efficiunt; et ideo sequitur quod in principio locutionis quando dicitur quod non sit ibi corpus Christi, sed sola substantia panis, quae demonstratur per hoc pronomen <hi>hoc</hi>, quando est demonstrativum substantiae.
	Idem est ergo, hoc, cum dicitur <hi>hoc est corpus meum</hi>, ac si diceret substantia panis est corpus meum, quod manifeste falsum est.
	Dixerunt ergo quidam, quod sacerdos haec verba materialiter et recitative profert ex persona Christi, et ideo demonstratio huius pronominis non refertur ad praesentem materiam, ut ex hoc locutio falsa reddatur, secundum quod obiectio procedebat.
	Sed hoc non potest stare.
	Primo quidem, quia si haec locutio non applicetur ad praesentem materiam, nihil faciet circa eam, quod est falsum.
	Dicit enim Augustinus super Ioannem: <hi>accedit verbum ad elementum, et fit sacramentum</hi>.
	Unde necesse est dicere, quod verba ista formaliter accipiantur, referendo ea ad praesentem materiam.
	Profert autem ea sacerdos ex persona Christi, a quo virtutem sumpserunt, ad ostendendum quod eamdem efficaciam nunc habent, sicut quando Christus ea protulit.
	Non enim virtus his verbis collata evanescit, neque temporis diversitate, neque ministrorum varietate.
	Secundo, quia eadem difficultas remanet de prima prolatione qua Christus ea protulit.
	Ideo alii dicunt quod sensus huius est <hi>hoc est corpus meum</hi>, id est hic panis, designat corpus meum, ut ly <hi>hoc</hi>, designet id quod est in principio locutionis.
	Sed hoc etiam esse non potest, quia cum sacramenta efficiant quod figurant, haec verba nihil efficiunt, nisi quod significant.
	Secundo, quia ex hoc sequeretur, quod per haec verba nihil efficeretur, quam quod corpus Christi esset ibi: sicut sub signo, quod supra improbatum est.
	Et ideo alii dicunt quod ly <hi>hoc</hi>, facit demonstrationem ad intellectum, et demonstrat id quod erit in fine locutionis, scilicet corpus Christi.
	Sed nec hoc videtur convenienter dici, quia secundum hoc sensus esset corpus meum est corpus meum, quod non fit per haec verba, cum hoc ante verba consecrationis fuerit verum.
	Et ideo aliter dicendum est, quod formae sacramentorum non solum sunt significativae, sed etiam factivae: significando enim efficiunt.
	In omni autem factione oportet subiici aliquid commune tamquam principium.
	Commune autem in hac conversione non est aliqua substantia, sed accidentia quae et prius fuerunt, et postea manent; et ideo ex parte subiecti in hac locutione non ponitur nomen, quod significat certam speciem substantiae, sed ponitur pronomen, quod significat substantiam sine determinata specie.
	Est ergo sensus <hi>hoc</hi>, id est, contentum sub his accidentibus, <hi>est corpus meum</hi>.
	Et hoc est quod fit per verba consecrationis.
	Nam ante consecrationem id quod erat contentum sub his accidentibus non erat corpus Christi, quod tamen fit corpus Christi per consecrationem.
	Tertio autem oportet considerare quomodo est haec conveniens forma huius sacramenti.
	Nam hoc sacramentum, ut dictum est, non consistit in usu materiae, sed in consecratione ipsius.
	Consecratio autem non fit per hoc, quod materia consecrata solum suscipiat aliquam virtutem spiritualem, sed per hoc quod transubstantiatur secundum esse in corpus Christi; et ideo nullo alio verbo utendum fuit, nisi verbo substantivo, ut dicatur <hi>hoc est corpus meum</hi>.
	Per hoc enim significatur id quod est finis, quod significando efficitur.
	Deinde cum dicit <hi>quod pro vobis tradetur</hi>, tangit mysterium huius sacramenti.
	Est enim sacramentum repraesentativum divinae passionis, per quam corpus suum tradidit in mortem pro nobis, secundum illud Is. l, 6: <hi>corpus meum dedi percutientibus</hi>; et Eph.
	V, 2: <hi>tradidit semetipsum pro nobis</hi>.
	Et ut ostendat rationem frequentandi hoc mysterium, subiungitur <hi>hoc facite in meam commemorationem</hi>, hoc recolendo scilicet tam magnum beneficium, pro quo vobis me tradidi in morte.
	Unde et Thren.
	III, 19 dicitur: <hi>recordare paupertatis meae, absinthii et fellis</hi>.
	Et in Ps.
	CX, 4: <hi>memoriam fecit mirabilium suorum misericors et miserator dominus, escam dedit timentibus se</hi>.</p>
</div2>
<div2 n="6"><head>Lectio 6</head>
<p><A NAME="87665"/>Postquam apostolus posuit institutionem huius sacramenti quantum ad consecrationem corporis, hic ponit institutionem eius quantum ad sanguinis consecrationem.
	Et primo ponit ordinem institutionis; secundo verba, cum dicit <hi>hic calix</hi>, et cetera.
	Ordo autem attenditur quantum ad duo.
	Primo ad concomitantiam utriusque speciei, cum dicit <hi>similiter et calicem</hi>.
	Utrumque enim est de perfectione huius sacramenti, tum propter perfectionem refectionis, tum propter repraesentationem passionis, tum propter efficientiam salutis animae et corporis, ut supra dictum est.
	Sed si prius consecratur in hoc sacramento corpus Christi, et postea sanguis, videtur sequi quod ante consecrationem sanguinis, corpus Christi in hoc sacramento sit exsangue: quod quidam inconveniens reputantes dixerunt, quod duae formae se expectant in efficiendo, ita scilicet quod prima forma consecrationis corporis non consequitur suum effectum, antequam perficiatur forma consecrationis sanguinis; sicut etiam dictum est, quod verba quae proferuntur in consecratione corporis, non consequuntur suum effectum usque ad finem prolationis verborum.
	Sed hoc non est simile.
	Nam significatio verborum quibus consecratur corpus Christi, non completur nisi in termino prolationis eorum.
	Et quia verba sacramentalia significando efficiunt, ideo non possunt habere effectum ante terminum prolationis.
	Tunc autem habent plenam significationem, etiam antequam proferantur verba consecrationis sanguinis, et ideo necesse est quod etiam tunc habeant suum effectum.
	Alioquin sacerdos peccaret statim, post verba consecrationis, proponens hostiam non consecratam populo adorandam, nisi iam esset corpus Christi, quia induceret populum ad idololatriam.
	Est ergo dicendum, quod ante consecrationem sanguinis est in hoc sacramento corpus Christi, non sine sanguine.
	Sciendum est enim quod in hoc sacramento dupliciter aliquid est.
	Uno modo ex vi consecrationis, illud scilicet in quod terminatur conversio panis et vini, sicut per formam consecrationis significatur, et sic sub specie panis est corpus Christi.
	Alio modo est aliquid in hoc sacramento ex reali concomitantia, sicut divinitas verbi est in hoc sacramento propter indissolubilem unionem ipsius ad corpus Christi, licet nullo modo substantia panis in divinitatem convertatur.
	Et similiter est ibi anima, quae coniuncta est realiter ipsi corpori.
	Si vero in triduo mortis Christi, fuisset corpus Christi ab aliquo apostolorum consecratum, non fuisset ibi anima quae tunc realiter erat a corpore separata.
	Et idem dicendum est de sanguine.
	Nam sub speciebus panis ex vi consecrationis est corpus Christi, in quod substantia panis convertitur.
	Sanguis autem est ibi ex reali concomitantia, quia tunc realiter sanguis Christi non est ab eius corpore separatus.
	Et, eadem ratione, sub specie vini est sanguis Christi ex vi consecrationis, corpus autem ex reali concomitantia, ita quod sub utraque specie est totus Christus.
	Si vero tempore passionis quando sanguis Christi erat ex corpore effusus, fuisset hoc sacramentum ab aliquo apostolorum perfectum, sub panis specie fuisset solum corpus Christi exsangue, sub speciebus autem vini fuisset solus sanguis Christi.
	Secundo, attenditur ordo per comparationem ad cibos materiales, qui praecesserant, ubi subdit <hi>postquam coenavit</hi>, quod videtur signanter addidisse.
	Nam Christus corpus suum tradidit inter coenam.
	Unde Matth.
	XXVI, 26 dicitur, quod <hi>coenantibus illis accepit Iesus panem</hi>, et cetera.
	Sed sanguinem dedit expresse post coenam.
	Unde et Lc.
	XXII, 20 dicitur <hi>similiter et calicem postquam coenavit, dicens</hi>, et cetera.
	Cuius ratio est, quia corpus Christi repraesentat mysterium incarnationis, quae facta est adhuc legalibus observantiis statum habentibus, inter quas praecipua erat coena agni paschalis.
	Sed sanguis Christi in sacramento directe repraesentat passionem, per quam est effusus et per quam sunt terminata omnia legalia.
	Unde Hebr.
	IX, 12 dicitur, quod <hi>per proprium sanguinem introivit semel in sancta, aeterna redemptione inventa</hi>.
	Deinde ponit verba, dicens <hi>hic calix</hi>, et cetera.
	Et primo demonstrat veritatem huius sacramenti; secundo iniungit usum, ibi <hi>hoc facite</hi>, et cetera.
	Quantum ergo ad primum, dicit <hi>hic calix</hi>, et cetera.
	Quod quidem dupliciter sumi potest.
	Uno modo metonymice, ut scilicet ponatur continens pro contento, quasi dicat: contentum in hoc calice; quod convenientius ponitur in consecratione vini, quod ratione suae humiditatis indiget aliis terminis contineri, quam in consecratione panis, qui ratione suae siccitatis, propriis terminis continetur.
	Alio modo potest accipi metaphorice, ut sit sensus: sicut calix inebriat et perturbat, ita et passio.
	Unde Matth.
	XX, 22 dicit: <hi>potestis bibere calicem, quem ego bibiturus sum?</hi> Et Matth.
	XXVI, 39: <hi>transeat a me calix iste</hi>.
	Est ergo sensus <hi>hic calix</hi>, id est, contentum in hoc calice, vel haec mea passio, <hi>est novum testamentum in meo sanguine</hi>.
	Unde considerandum est, quod testamentum dupliciter sumitur in Scripturis.
	Uno modo communiter pro quolibet pacto, quod quidem testibus confirmatur, et sic considerandum est, quod Deus dupliciter pactum iniit cum humano genere.
	Uno modo promittendo bona temporalia et a malis temporalibus liberando: et hoc vocatur vetus testamentum, vel pactum.
	Alio modo promittendo bona spiritualia et a malis oppositis liberando: et hoc vocatur testamentum novum.
	Unde dicitur Ier.
	XXXI, 31: <hi>feriam domui Israel et domui Iuda foedus novum, non secundum pactum quod pepigi cum patribus vestris, ut educerem eos de terra Aegypti, sed hoc erit pactum: dabo legem meam in visceribus eorum, et ero eis in Deum</hi>.
	Est autem considerandum quod apud antiquos erat consuetudo ut alicuius victimae sanguinem funderent ad confirmationem pacti.
	Unde Gen.
	XXXI, 54 legitur, quod postquam inierunt enim foedus Laban et Iacob, <hi>immolatis victimis in monte, vocavit fratres suos</hi>.
	Unde et Ex.
	XXIV, 8 legitur, quod <hi>Moyses sumptum sanguinem respersit in populum, et ait: hic est sanguis foederis, quod pepigit dominus vobiscum</hi>.
	Sicut ergo vetus testamentum seu pactum confirmatum est sanguine figurali taurorum, ita novum testamentum seu pactum confirmatum est in sanguine Christi, qui per passionem est effusus.
	Et in hoc calice sacramentum taliter continetur.
	Alio modo testamentum accipitur magis stricte pro dispositione haereditatis percipiendae, quam necesse est secundum leges certo numero testium confirmare.
	Non autem testamentum sic acceptum confirmatur nisi per mortem, quia, ut apostolus dicit Hebr.
	IX, 17, <hi>testamentum in mortuis confirmatum est, alioquin nondum valet, dum vivit qui testatus est</hi>.
	Deus autem primo quidem dispositionem fecerat de aeterna haereditate percipienda, sed sub figura temporalium bonorum, quod pertinet ad vetus testamentum; sed postmodum fecit novum testamentum, expresse promittens haereditatem aeternam, quod quidem confirmatum est per sanguinem mortis Christi.
	Et ideo dominus de hoc dicit <hi>hic calix novum testamentum est in meo sanguine</hi>; quasi dicat: per id quod in calice continetur commemoratur novum testamentum per Christi sanguinem confirmatum.
	Est autem advertendum quod eadem verba quae hic apostolus ponit, habentur Lc.
	XXII, 20, nisi quod ibi additur: <hi>qui pro vobis effundetur</hi>.
	Lucas enim discipulus fuit Pauli et eum in conscriptione Evangelii est secutus.
	Sed Matth.
	XXVI, 28 dicitur <hi>hic est enim sanguis meus novi testamenti, qui pro multis effundetur in remissionem peccatorum</hi>.
	Eadem verba ponuntur in Mc.
	XIV, v. 24.
	Dicunt ergo quidam, quod quaecumque formae horum verborum proferantur, quae sunt scripta in canone sufficere ad consecrationem.
	Probabilius autem dici videtur quod illis solis verbis perficitur consecratio, quibus Ecclesia utitur ex traditione apostolorum structa.
	Evangelistae enim verba domini recitare intenderunt quantum pertinet ad rationem historiae, non autem secundum quod ordinantur ad consecrationem sacramentorum, quas in occulto habebant in primitiva Ecclesia, propter infideles.
	Unde Dionysius dicit in ultimo cap. ecclesiasticae hierarchiae: <hi>perfectivas invocationes non est fas in Scripturis exponere, neque mysticum ipsarum ante factas in ipsis ex Deo virtutes ex occulto in communi adducere</hi>.
	Sed circa ista verba quibus Ecclesia utitur in consecratione sanguinis, quidam opinantur quod non omnia sint de necessitate formae sed solum quod dicitur <hi>hic est calix sanguinis mei</hi>, non autem residuum quod sequitur: <hi>novi et aeterni testamenti, mysterium fidei, qui pro vobis et pro multis effundetur in remissionem peccatorum</hi>.
	Sed hoc non videtur convenienter dici.
	Nam totum illud quod sequitur est quaedam determinatio praedicati.
	Unde et ad eiusdem locutionis sententiam seu significationem pertinet.
	Et quia, ut saepe dictum est, formae sacramentorum significando efficiunt, totum pertinet ad vim effectivam formae.
	Nec obstat ratio quam inducunt, quia in consecratione corporis sufficit quod dicitur <hi>hoc est corpus meum</hi>, quia sanguis seorsum consecratus, specialiter repraesentat passionem Christi, per quam eius sanguis separatus est a corpore.
	Et ideo in consecratione sanguinis oportuit exprimere Christi passionis virtutem, quae attenditur, primo quidem, respectu nostrae culpae quam Christi passio abolet, secundum illud Apoc.
	I, 5: <hi>lavit nos a peccatis nostris in sanguine suo</hi>, et, quantum ad hoc, dicit <hi>qui pro vobis et pro multis effundetur in remissionem peccatorum</hi>.
	Effusus est siquidem sanguis in remissionem peccatorum, non solum pro multis, sed etiam pro omnibus, secundum illud I Io.
	II, 2: <hi>ipse est propitiatio pro peccatis nostris, non pro nostris autem tantum, sed etiam pro totius mundi</hi>.
	Sed quia quidam se reddunt indignos ad recipiendum talem effectum, quantum ad efficaciam dicitur esse effusus pro multis, in quibus habet effectum passio Christi.
	Dicit autem signanter <hi>pro vobis et pro multis</hi>, quia hoc sacramentum valet in remissionem peccatorum sumentibus per modum sacramenti, quod notatur signanter, cum dicitur <hi>pro vobis</hi>, quibus dixerat <hi>accipite</hi>.
	Valet etiam per modum sacrificii multis non sumentibus, pro quibus offertur; quod significatur cum dicitur: <hi>et pro multis</hi>.
	Secundo, virtus eius consideratur per comparationem ad vitam iustitiae, quam facit per fidem, secundum illud Rom.
	III, 24: <hi>iustificati gratis per gratiam ipsius, per redemptionem quae est in Christo Iesu, quem proposuit propitiationem per fidem in sanguine ipsius</hi>.
	Et quantum ad hoc, dicit: <hi>mysterium</hi>, id est occultum fidei, quia scilicet fides passionis Christi erat occulta in omnibus sacrificiis veteris testamenti, sicut veritas in signo.
	Hoc autem Ecclesia habet ex traditione apostolorum, cum in canone Scripturae non inveniatur.
	Tertio, virtus eius attenditur quantum ad vitam gloriae, in quam per passionem Christi introducitur, secundum illud Hebr.
	X, 19: <hi>habentes fiduciam in introitum sanctorum in sanguine Christi</hi>.
	Et quantum ad hoc, dicit: <hi>novi et aeterni testamenti</hi>.
	Aeterni siquidem, quia est dispositio de haereditate aeterna.
	Novi autem, ad differentiam veteris, quia temporalia promittebat.
	Unde Hebr.
	IX, 15 dicitur: <hi>ideo novi testamenti mediator est, ut morte intercedente, repromissionem accipiant, qui vocati sunt aeternae haereditatis</hi>.
	Deinde cum dicit <hi>hoc facite</hi>, etc., iniungit usum huius sacramenti, dicens <hi>hoc facite, quotiescumque sumitis, in meam commemorationem</hi>, scilicet in memoriam meae passionis.
	Unde et Thr.
	III, 20 dicit propheta: <hi>memoria memor ero, et tabescet in me anima mea</hi>.
	Et Is.
	LXIII, 7: <hi>miserationum domini recordabor</hi>.
	Est autem notandum quod in calice principaliter quidem debet poni vinum, rationibus supradictis.
	Debet autem apponi et aqua.
	Probabile enim est quod Christus in coena vinum mixtum discipulis dederit, propter consuetudinem terrae illius, in qua, ut temperetur fortitudo vini, ab omnibus vinum bibitur aqua mixtum.
	Unde et Prov.
	IX, 5 sapientia dicit: <hi>bibite vinum quod miscui vobis</hi>.
	Nihilominus tamen aqua vino mixta significat populum Christianum Christo per passionem coniunctum, secundum illud Apoc. c.
	XVII, 15: <hi>aquae, populi sunt et gentes</hi>.
	Et participatio sanguinis Christi a fidelibus pertinet ad usum sacramenti, qui non est de necessitate huius sacramenti.
	Sed potest vinum consecrari absque aqua, licet peccet qui sic consecrat, non servans ritum Ecclesiae.
	Et ideo si sacerdos ante consecrationem vini advertat quod aqua non fuerit apposita calici, debet apponere.
	Si vero post consecrationem advertat, non debet apponere, sed debet perficere sacramentum.
	Nihil enim post consecrationem est sanguini Christi miscendum quia talis permixtio non posset esse sine qualicumque corruptione vini consecrati, quod pertinet ad crimen sacrilegii.
	Dicunt autem quidam quod cum de latere Christi pendentis in cruce fluxerit sanguis et aqua, ut legitur Io.
	XIX, 34, sicut vinum convertitur in sanguinem, ita aqua in aquam.
	Sed hoc non competit, quia in illa aqua figuratur ablutio quae est per Baptismum.
	Et ideo alii dicunt quod, facta conversione vini in sanguinem, aqua remanet in sua substantia, et circuntegitur accidentibus vini.
	Sed hoc non competit, quia aqua admiscetur vino ante consecrationem, quando non differt ab alio vino.
	Unde non seorsum manet, sed permiscetur.
	Et ideo dicendum est, quod aqua convertitur in vinum et sic totum convertitur in sanguinem Christi.
	Propter quod mos est modicum de aqua apponere et praecipue si sit vinum debile, quod non potest nisi modicum aquae in seipsum convertere.
	Deinde cum dicit <hi>quotiescumque</hi>, etc., exponit verba domini quae dixerat: <hi>hoc facite in meam commemorationem</hi>, dicens <hi>quotiescumque enim manducabitis panem hunc</hi>, et cetera.
	Et dicit <hi>panem</hi>, propter species remanentes.
	Dicit autem <hi>hunc</hi>, propter idem numero corpus significatum et contentum. <hi>Et calicem</hi>, scilicet hunc, <hi>bibetis, mortem domini annuntiabitis</hi>, repraesentando scilicet eam per hoc sacramentum.
	Et hoc, <hi>donec veniat</hi>, id est, usque ad ultimum eius adventum, in quo datur intelligi, quod hic ritus Ecclesiae non cessabit usque ad finem mundi, secundum illud Matth. ult.: <hi>ecce ego vobiscum sum usque ad consummationem saeculi</hi>.
	Et Lc.
	XXI, 32: <hi>non praeteribit generatio haec</hi>, scilicet Ecclesiae, <hi>donec omnia fiant</hi>.</p>
</div2>
<div2 n="7"><head>Lectio 7</head>
<p><A NAME="87666"/>Postquam apostolus ostendit dignitatem huius sacramenti hic excitat fideles ad sumendum illud reverenter: et primo ponit periculum quod imminet indigne sumentibus; secundo adhibet salutare remedium, ibi <hi>probet autem</hi>, et cetera.
	Dicit ergo primo <hi>itaque</hi>, ex quo hoc quod sacramentaliter manducatur, est corpus Christi et, quod bibitur, est sanguis Christi, <hi>quicumque manducaverit hunc panem, vel biberit calicem indigne, reus erit corporis et sanguinis domini</hi>.
	In quibus verbis, primo, considerandum est qualiter aliquis indigne manducat et bibit: quod quidem, secundum Glossam contingit tripliciter.
	Primo quidem quantum ad celebrationem huius sacramenti, quia scilicet aliquis aliter celebrat sacramentum Eucharistiae, quam a Christo traditum est: puta si offerat in hoc sacramento alium panem quam triticeum, vel alium liquorem, quam vinum de vite.
	Unde Lev.
	X, 1 s. dicitur quod Nadab et Abiu, filii Aaron, obtulerunt coram domino <hi>ignem alienum, quod eis praeceptum non erat: egressusque ignis a domino, devoravit eos</hi>.
	Secundo ex hoc quod aliquis non devota mente accedit ad Eucharistiam.
	Quae quidem indevotio quandoque est veniale: puta cum aliquis, distracta mente ad saecularia negotia, accedit ad hoc sacramentum habitualiter retinens debitam reverentiam ad ipsum; et talis indevotio licet impediat fructum huius sacramenti, qui est spiritualis refectio, non tamen facit reum corporis et sanguinis domini, sicut hic apostolus loquitur.
	Quaedam vero indevotio est peccatum mortale, quae scilicet est cum contemptu huius sacramenti, prout dicitur Malach.
	I, 12: <hi>vos polluistis nomen meum in eo quod dicitis: mensa domini contaminata est, et quod supponitur contemptibile</hi>.
	Et de tali indevotione loquitur Glossa.
	Tertio modo dicitur aliquis indignus ex eo quod cum voluntate peccandi mortaliter, accedit ad Eucharistiam.
	Dicitur enim Levit.
	XXI, 23: <hi>non accedat ad altare qui maculam habet</hi>.
	Intelligitur aliquis maculam peccati habere, quamdiu est in voluntate peccandi, quae tamen tollitur per poenitentiam.
	Per contritionem quidem, quae tollit voluntatem peccandi, cum proposito confitendi et satisfaciendi, quantum ad remissionem culpae et poenae aeternae; per confessionem autem et satisfactionem quantum ad totalem remissionem poenae et reconciliationem ad membra Ecclesiae.
	Et ideo in necessitate quidem, puta quando aliquis copiam confessionis habere non potest, sufficit contritio ad sumptionem huius sacramenti.
	Regulariter autem debet confessio praecedere cum aliqua satisfactione.
	Unde in libro de Eccl. dogmatibus dicitur: <hi>communicaturus satisfaciat lacrymis et orationibus, et confidens de domino mundus accedat ad Eucharistiam intrepidus et securus.
	Sed hoc de illo dico quem capitalia peccata et mortalia non gravant.
	Namque, quem mortalia crimina post Baptismum commissa premunt, hortor prius publica poenitentia satisfacere, et ita sacerdotis iudicio reconciliatum communioni sociari, si non vult ad condemnationem Eucharistiam percipere</hi>.
	Sed videtur quod peccatores non indigne accedant ad hoc sacramentum.
	Nam in hoc sacramento sumitur Christus, qui est spiritualis medicus, qui de se dicit Matth. c.
	IX, 12: <hi>non est opus valentibus medicus, sed male habentibus</hi>.
	Sed dicendum quod hoc sacramentum est spirituale nutrimentum, sicut Baptismus est spiritualis nativitas.
	Nascitur autem aliquis ad hoc ut vivat, sed non nutritur nisi iam vivus.
	Et ideo hoc sacramentum non competit peccatoribus, qui nondum vivunt per gratiam: competit eis tamen Baptismus.
	Et, praeterea, Eucharistia est <hi>sacramentum charitatis et ecclesiasticae unitatis</hi>, ut dicit Augustinus super Ioannem.
	Cum igitur peccator careat charitate, et sit separatus merito ab Ecclesiae unitate, si accedat ad hoc sacramentum, falsitatem committit, dum significat se habere charitatem, quam non habet.
	Quia tamen peccator quandoque habet fidem huius sacramenti, licitum est ei hoc sacramentum inspicere, quod omnino infidelibus denegatur, ut Dionysius dicit III cap. ecclesiasticae hierarchiae.
	Secundo considerandum est, quomodo ille qui indigne sumit hoc sacramentum, sit reus corporis et sanguinis domini.
	Quod quidem in Glossa tripliciter exponitur.
	Uno modo materialiter: incurrit enim reatum ex peccato commisso circa corpus et sanguinem domini, prout in hoc sacramento continetur, quod indigne sumit, et ex hoc eius culpa aggravatur.
	Tanto est enim eius culpa gravior, quanto maior est contra quem peccatur.
	Hebr.
	X, 29: <hi>quanto magis putatis deteriora mereri supplicia eum, qui filium Dei conculcaverit, et sanguinem testamenti pollutum duxerit?</hi> Secundo exponitur per similitudinem, ut sit sensus <hi>reus erit corporis et sanguinis domini</hi>, et mortis domini poenas dabit, hoc est, ac si Christum occiderit, punietur, secundum illud Hebr.
	VI, 6: <hi>rursum crucifigentes sibimetipsis filium Dei, et ostentui habentes</hi>.
	Sed secundum hoc videtur gravissimum esse peccatum eorum qui indigne sumunt corpus Christi.
	Sed dicendum quod peccatum aliquod habet gravitatem dupliciter.
	Uno modo ex ipsa specie peccati, quae sumitur ex obiecto, et secundum hoc gravius est peccatum quod contra divinitatem committitur, puta infidelitas, blasphemia vel aliquid huiusmodi, quam quod committitur contra humanitatem Christi.
	Unde et ipse dominus Matth.
	XII, 32 dicit, quod <hi>qui dixerit verbum contra filium hominis remittetur ei: qui autem dixerit contra spiritum sanctum, non remittetur ei</hi>.
	Et iterum, gravius est peccatum quod committitur contra humanitatem in propria specie, quam sub specie sacramenti.
	Alio modo gravitas peccati attenditur ex parte peccantis.
	Magis autem peccat qui ex odio aut invidia vel ex quacumque malitia peccat, sicut peccaverunt illi qui Christum crucifixerunt, quam qui peccat ex infirmitate, sicut interdum peccant illi qui indigne sumunt hoc sacramentum.
	Non ergo per hoc intelligitur quod peccatum indigne sumentium hoc sacramentum, comparetur peccato occidentium Christum secundum aequalitatem sed secundum similitudinem speciei: quia utrumque est circa eumdem Christum.
	Tertio modo exponitur <hi>reus erit corporis et sanguinis domini</hi>, id est corpus et sanguis domini facient eum reum.
	Ita enim bonum male sumptum nocet, sicut prodest malum quo quis bene utitur, sicut stimulus Satanae Paulo.
	Per haec autem verba excluditur error quorumdam dicentium, quod quam statim hoc sacramentum tangitur a labiis peccatoris, desinit sub eo esse corpus Christi.
	Contra quod est quod apostolus dicit: <hi>quicumque manducaverit panem hunc, vel biberit calicem domini indigne</hi>.
	Secundum enim praedictam opinionem nullus indignus manducaret vel biberet.
	Contrariatur autem praedicta opinio veritati huiusmodi sacramenti, secundum quam tamdiu corpus et sanguis Christi manent in sacramento, quamdiu remanent species, in quocumque loco existant.
	Deinde cum dicit <hi>probet autem</hi>, etc., adhibet remedium contra praedictum periculum.
	Et primo ponit remedium; secundo assignat rationem, ibi <hi>qui enim manducat</hi>, etc.; tertio rationem manifestat per signum, ibi <hi>ideo inter vos</hi>, et cetera.
	Dicit ergo primo: quia tantum reatum incurrit qui indigne sumit hoc sacramentum, ideo necesse est ut primo homo seipsum probet, id est, diligenter examinet suam conscientiam, ne sit in eo voluntas peccandi mortaliter, vel aliquod peccatum praeteritum, de quo non sufficienter poenituerit. <hi>Et sic</hi>, post diligentem examinationem securus, <hi>de pane illo edat, et de calice bibat</hi>, quia digne sumentibus non est venenum, sed medicina.
	Gal. ult.: <hi>opus autem suum probet unusquisque</hi>.
	II Cor.
	XIII, 5: <hi>si estis in fide Christi, vos probate</hi>.
	Deinde cum dicit <hi>quicumque enim manducaverit</hi>, etc., assignat rationem praedicti remedii, dicens: ideo probatio praeexigitur, <hi>qui enim indigne manducat et bibit, iudicium</hi>, id est condemnationem, <hi>sibi manducat et bibit</hi>, sicut dicitur Io.
	V, 29: <hi>resurget qui male egerunt in resurrectionem iudicii.
	Non diiudicans corpus domini</hi>, id est ex eo quod non discernit corpus domini ab aliis, indifferenter ipsum assumens, sicut alios cibos.
	Lev.
	XXII, 3: <hi>omnis homo qui accesserit ad ea quae consecrata sunt, in quo est immunditia, peribit coram domino</hi>.
	Sed contra videtur esse quod dicitur Io.
	VI, 58: <hi>qui manducat me, vivit propter me</hi>.
	Sed dicendum est, quod duplex est modus manducandi hoc sacramentum, scilicet spiritualis et sacramentalis.
	Quidam ergo manducant sacramentaliter et spiritualiter, qui scilicet ita sumunt hoc sacramentum, quod etiam rem sacramenti participant, scilicet charitatem, per quam est ecclesiastica unitas.
	Et de talibus intelligitur verbum domini inductum: <hi>qui manducat me, vivit propter me</hi>.
	Quidam vero manducant sacramentaliter tantum, qui scilicet ita hoc sacramentum percipiunt, quod rem sacramenti, id est, charitatem non habent, et de talibus intelligitur quod hic dicitur: <hi>qui manducat et bibit indigne, iudicium sibi manducat et bibit</hi>.
	Est autem praeter duos modos quibus sumitur sacramentum hoc, tertius modus sumendi, quo manducatur per accidens, dum scilicet sumitur non ut sacramentum, quod quidem contingit tripliciter.
	Uno modo sicut quando aliquis fidelis sumit hostiam consecratam, quam non credit esse consecratam; talis enim habet habitum utendi hoc sacramento, sed non utitur eo actu, ut sacramento.
	Alio modo sicut quando hostiam consecratam sumit aliquis infidelis, qui nullam fidem habet huius sacramenti; talis enim non habet habitum utendi hoc sacramento, sed solum potentiam.
	Tertio modo sicut quando hostiam sacratam comedit mus vel quodlibet animal brutum, quod etiam non habet potentiam utendi hoc sacramento.
	Ex hoc igitur quod spiritualiter sumentes hoc sacramentum acquirunt vitam, alliciuntur quidam ad hoc quod frequenter hoc sacramentum assumant.
	Ex hoc autem quod indigne sumentes acquirunt sibi iudicium, plures deterrentur, ut rarius sumant: et utrumque commendandum videtur.
	Legimus enim Lc.
	XIX, 6, quod Zachaeus recepit Christum gaudens in domum suam, in quo eius charitas commendatur.
	Legitur etiam eodem, VII, 6, quod centurio dixit Christo: <hi>non sum dignus ut intres sub tectum meum</hi>.
	In quo commendatur honor et reverentia eius ad Christum.
	Quia tamen amor praefertur timori, per se loquendo, commendabilius esse videtur quod aliquis frequentius sumat, quam quod rarius.
	Quia tamen quod est in se eligibilius, potest esse minus eligibile quantum ad hunc vel illum: considerare quilibet in seipso debet, quem effectum in se habeat frequens susceptio huius sacramenti.
	Nam si aliquis sentiat se proficere in fervore dilectionis ad Christum et in fortitudine resistendi peccatis, quae plurimum consequuntur homines, debet frequenter sumere.
	Si vero ex frequenti sumptione sentiat aliquis in se minus reverentiam huius sacramenti, monendus est ut rarius sumat.
	Unde et in libro de ecclesiasticis dogmatibus dicitur: quotidie Eucharistiam sumere, nec laudo nec vitupero.
	Deinde cum dicit <hi>ideo inter vos</hi>, etc., manifestat praedictam rationem per signum.
	Et primo ponit signum; secundo assignat causam illius signi, ibi <hi>quod si nosmetipsos</hi>, et cetera.
	Circa primum considerandum est, quod, sicut Augustinus dicit in I de Civit.
	Dei, cap.
	VIII: <hi>si omne peccatum nunc manifeste Deus plecteret poena, nihil ultimo iudicio reservari putaretur</hi>.
	Rursus, si nullum peccatum nunc puniret, nulla esse divina providentia crederetur.
	In signum ergo futuri iudicii Deus etiam in hoc mundo pro peccato quosdam temporaliter punit, quod maxime observatum videtur in principio legislationis, tam novae quam veteris.
	Legimus enim Ex. c.
	XXXII, 28, propter peccatum vituli aurei adorati, multa millia hominum perempta.
	Rursum legitur Act.
	V, 1-11, propter peccatum mendacii et furti Ananiam et Saphiram interiisse.
	Unde et propter peccatum huius sacramenti indigne sumpti, aliqui in primitiva Ecclesia puniebantur a Deo infirmitate corporali vel etiam morte.
	Unde dicit <hi>ideo</hi>, scilicet in signum futuri iudicii, <hi>inter vos</hi>, multi indigne sumentes corpus Christi, sunt <hi>infirmi</hi> corporaliter.
	Ps.
	XV, v. 4: <hi>multiplicatae sunt infirmitates.
	Et imbecilles</hi>, id est longa invaletudine laborantes, <hi>et dormiunt multi</hi>, scilicet morte corporali, secundum quod sumitur dormitio I ad Thess.
	IV, 12: <hi>nolumus vos ignorare de dormientibus</hi>.
	Deinde cum dicit <hi>quod si nosmetipsos</hi>, etc., assignat duplicem rationem praedicti signi, quarum prima sumitur ex parte nostri, secunda ex parte Dei, ibi <hi>cum iudicamur autem</hi>, et cetera.
	Ex parte autem nostra causa divinae punitionis est a negligentia, quia in nobis ipsis peccata commissa punire negligimus.
	Unde dicit <hi>quod si nosmetipsos diiudicaremus</hi>, redarguendo et puniendo peccata nostra, <hi>non utique iudicaremur</hi>, id est, non puniremur a domino neque postmodum in futuro, neque etiam in praesenti.
	Sed contra est quod supra IV, 3 dictum est: <hi>sed neque meipsum iudico</hi>, et Rom.
	XIV, 22 dicitur: <hi>beatus qui non iudicat semetipsum</hi>.
	Sed dicendum est quod aliquis potest seipsum iudicare tripliciter: uno modo discutiendo, et sic aliquis debet iudicare seipsum et quantum ad opera praeterita et quantum ad futura, secundum illud Gal. ult.: <hi>opus suum probet unusquisque</hi>.
	Alio modo sententialiter seipsum absolvendo, quasi iudicando se innocentem quantum ad praeterita, et secundum hoc nullus debet iudicare seipsum, ut scilicet se innocentem iudicet, secundum illud Iob IX, 20: <hi>si iustificare me voluero, os meum condemnabit me.
	Si innocentem me ostendero, pravum me comprobabit</hi>.
	Tertio modo reprehendendo, ut scilicet faciat aliquid quod ipse iudicat esse malum.
	Et hoc modo intelligitur quod inductum est: <hi>beatus est qui non iudicat semetipsum in eo quod probat</hi>.
	Sed quantum ad ea quae iam fecit, debet quilibet se ipsum iudicare, reprehendendo et puniendo pro maleficiis.
	Unde dicitur Iob XIII, 15: <hi>vias meas in conspectu eius arguam</hi>, et XXIII, 4: <hi>ponam coram eo iudicium, et os meum replebo increpationibus</hi>.
	Et de hoc iudicio Augustinus dicit in libro de poenitentia, et inducitur hic in Glossa: <hi>versetur ante oculos nostros imago futuri iudicii, et ascendat homo adversum se ante faciem suam, atque constituto in corde iudicio adsit accusans cogitatio, et testis conscientia, et carnifex cor.
	Inde quidem sanguis animi confitentis per lacrymas profluat, postremo ab ipsa mente talis sententia proferatur, ut se indignum homo iudicet participem corporis et sanguinis domini</hi>.
	Deinde cum dicit <hi>cum iudicamur autem</hi>, etc., ponit causam quae est ex parte Dei, dicens <hi>cum iudicamur autem, a domino</hi>, id est in hoc mundo punimur, <hi>corripimur</hi>, id est hoc fit ad correctionem nostram, ut scilicet quilibet propter poenam quam sustinuit a peccato recedat.
	Unde et Iob V, 17 dicitur: <hi>beatus vir qui corripitur a domino</hi>.
	Et Prov.
	III, 12: <hi>quem diligit dominus, corripit</hi>.
	Vel etiam dum per poenam unius, alius peccare desistit, Prov.
	XIX, 25: <hi>pestilente flagellato stultus sapientior erit</hi>, et hoc ideo, <hi>ut non damnemur</hi>, aeterna damnatione in futuro, <hi>cum hoc mundo</hi>, id est cum hominibus mundanis.
	Deinde cum dicit <hi>itaque, fratres mei</hi>, etc., reducit eos ad debitam observantiam: et primo ponitur id quod nunc ordinat, secundo ponitur promissio de ordinatione futura, ibi <hi>caetera autem</hi>.
	Circa primum tria facit.
	Primo ponit ordinationem suam, dicens <hi>itaque, fratres mei</hi>, etc., ne unusquisque coenam suam praesumat ad manducandum, <hi>cum convenitis</hi>, scilicet in Ecclesia, <hi>ad manducandum</hi>, scilicet corpus Christi, <hi>invicem expectate</hi>, ut scilicet simul omnes sumatis.
	Unde Ex.
	XII, 6 dicitur: <hi>immolabit haedum multitudo filiorum Israel</hi>.
	Secundo excludit excusationem, dicens <hi>si quis autem esurit</hi>, etc., et non potest tantum expectare, <hi>domi manducet</hi>, scilicet communes cibos, postmodum Eucharistiam non sumpturus.
	Eccli.
	XXXVI, 20: <hi>omnem escam manducabit venter</hi>.
	Tertio rationem assignat, dicens <hi>ut non conveniatis</hi>, scilicet ad sumendum corpus Christi, <hi>in iudicium</hi>, id est in vestram condemnationem.
	Deinde ponitur promissio, cum dicit <hi>caetera</hi>, scilicet quae non sunt tanti periculi, <hi>cum venero</hi>, praesentialiter, <hi>disponam</hi>, qualiter scilicet ea conservare debeatis.
	Ex quo patet quod Ecclesia multa habet ex dispositione apostolorum, quae in sacra Scriptura non continentur.
	Eccli.
	X, 3: <hi>civitates inhabitabuntur</hi>, id est Ecclesiae disponentur, <hi>per sensum prudentium</hi>, scilicet apostolorum.</p>
</div2></div1>
<div1 n="12"><head>Caput 12</head>
<div2 n="1"><head>Lectio 1</head>
<p><A NAME="87667"/>Postquam apostolus prosecutus est de tribus sacramentis, scilicet Baptismo, matrimonio et Eucharistia, hic incipit determinare de his quae pertinent ad rem sacramentorum.
	Est autem duplex res sacramenti: una significata et contenta, scilicet gratia, quae statim cum sacramento confertur; alia significata et non contenta, scilicet gloria resurrectionis, quae in fine expectatur.
	Primo ergo agit de donis gratiarum; secundo de gloria resurrectionis, XV capit., ibi <hi>notum autem vobis facio</hi>, et cetera.
	Circa primum agit de gratiis gratis datis; secundo praefert omnibus his charitatem, quae pertinet ad gratiam gratum facientem, XIII cap., ibi <hi>si linguis hominum</hi>, etc.; tertio comparat gratias datas ad invicem, XIV cap., ibi <hi>sectamini charitatem</hi>, et cetera.
	Circa primum duo facit.
	Primo principaliter exponit quid intendat, dicens: dixi quod caetera, quae pertinent ad usum sacramentorum, <hi>cum venero disponam</hi>, sed quaedam statim vobis tradere oportet.
	Et hoc est quod dicit <hi>de spiritualibus autem</hi>, id est de donis gratiarum quae sunt a spiritu sancto, <hi>o fratres, nolo vos ignorare</hi>.
	Est enim maximum genus ingratitudinis ignorare beneficia accepta, ut Seneca dicit in libro de beneficiis; et ideo ut homo non sit Deo ingratus, non debet spirituales gratias ignorare.
	Supra II, 12: <hi>spiritum accepimus qui ex Deo est, ut sciamus quae a Deo donata sunt nobis</hi>.
	Is.
	V, 13: <hi>propterea captivus ductus est populus meus, quia non habuit scientiam</hi>, scilicet spiritualium.
	Secundo ibi <hi>scitis, quoniam cum gentes</hi>, etc., prosequitur suam intentionem et primo ostendit spiritualium gratiarum necessitatem; secundo ponit gratiarum distributionem, ibi <hi>divisiones vero</hi>, et cetera.
	Necessitas autem alicuius rei maxime cognoscitur ex defectu ipsius.
	Unde circa primum duo facit.
	Primo ponit defectum quem patiebantur ante susceptam gratiam; secundo concludit gratiae necessitatem, ibi <hi>ideo notum vobis</hi>, et cetera.
	Dicit ergo primo: <hi>scitis</hi>, quasi experti, <hi>quoniam cum gentes essetis</hi>, id est gentiliter viventes, nondum suscepta gratia per Baptismum.
	Gal.
	II, 15: <hi>nos enim natura Iudaei, non ex gentibus peccatores</hi>.
	Eph. c.
	IV, 17: <hi>gentes ambulant in vanitate sensus sui</hi>.
	Eratis <hi>euntes</hi> quasi prompta mente et assidua, secundum illud Ier.
	VIII, 6: <hi>omnes conversi sunt ad cursum suum, quasi equus impetu vadens in proelium</hi>; Prov.
	I, v. 16: <hi>pedes eorum ad malum currunt.
	Ad simulacra muta</hi>, scilicet adoranda et colenda, secundum illud Ps.
	CXIII, 5: <hi>os habent et non loquuntur</hi>.
	Et ponitur specialiter in eis defectus locutionis, quia locutio est proprius effectus cognitionis; unde ostenditur non intelligere simulacra, et per consequens nihil divinitatis habere si sunt muta.
	Et hoc <hi>prout ducebamini</hi>, id est sine aliqua resistentia.
	Ducebantur autem vel allecti ex pulchritudine simulacrorum, unde dicitur in epistola Ier.: videbitis in Babylonia deos aureos et argenteos, videte ne metus vos capiat in ipsis; aut etiam ex imperio alicuius principis, sicut legitur Dan.
	III, 1, quod Nabuchodonosor cogebat homines adorare statuam auream.
	Et II Mac.
	VI, 7 dicitur de quibusdam quod <hi>ducebantur cum amara necessitate in die natalis regis ad sacrificia</hi>.
	Vel etiam instinctu Daemonum, qui ad hoc praecipue anhelant, ut divinus cultus eis exhibeatur, secundum illud Matth.
	IV, 9: <hi>haec omnia tibi dabo, si cadens adoraveris me</hi>.
	Ibant ergo ad idola colenda, prout ducebantur, id est sine aliqua resistentia, sicut de iuvene etiam vecorde dicitur Prov.
	VII, v. 22: <hi>statim eam sequitur, quasi bos ductus ad victimam</hi>.
	Per hoc ergo apparet, quod homo ante susceptam gratiam prompte currit in peccatum sine resistentia.
	Specialiter autem facit mentionem de peccato idololatriae propter tria.
	Primo quidem, quia hoc est peccatum gravissimum introducere alium Deum, sicut gravissime peccaret contra regem qui alium regem in regnum eius introduceret.
	Unde dicitur Iob c.
	XXXI, 26: <hi>si vidi solem cum fulgeret, et lunam incedentem clare, et osculatus sum manum meam</hi>, scilicet quasi cultor solis et lunae, quae est iniquitas maxima et negatio contra Deum altissimum.
	Secundo, quia a peccato idololatriae omnia alia peccata oriebantur, secundum illud Sap.
	XIV, 27: <hi>nefandorum idolorum cultura omnis malis causa est</hi>.
	Tertio, quia hoc peccatum apud gentiles commune erat et non reputabatur, unde in Ps.
	XCV, 5 dicitur: <hi>omnes dii gentium Daemonia</hi>.
	Est autem considerandum quod quidam dixerunt hominem in peccato mortali existentem sine gratia quadam non posse a peccato, cui subiacet, liberari, quia remissio peccatorum non fit nisi per gratiam, secundum illud Rom.
	III, 24: <hi>iustificati per gratiam eius</hi>; posse autem se praeservare a peccato mortali, sine gratia, per liberum arbitrium.
	Sed haec positio non videtur vera.
	Primo quidem, quia non potest aliquis se a peccato mortali praeservare, nisi omnia legis praecepta servando, cum nullus mortaliter peccet nisi transgrediendo aliquod legis praeceptum; et ita posset aliquis observare omnia legis praecepta sine gratia, quod est haeresis Pelagiana.
	Secundo quia charitatem, per quam Deus diligitur super omnia, nullus potest habere sine gratia, secundum illud Rom.
	V, 5: <hi>charitas Dei diffusa est in cordibus nostris per spiritum sanctum qui datus est nobis</hi>.
	Non potest autem esse quod homo omnia peccata declinet, nisi Deum super omnia diligat: sicut illud magis contemnitur, quod minus diligitur.
	Poterit ergo esse per aliquod tempus, quod ille qui caret gratia, a peccato abstinebit quousque occurrat illud, propter quod Dei praeceptum contemnet, a quo ducitur ad peccandum.
	Signanter autem apostolus dicit <hi>prout ducebamini</hi>.
	Deinde cum dicit <hi>ideo notum vobis facio</hi>, etc., concludit duos effectus gratiae, quorum primus est quod facit abstinere a peccato; secundus est quod facit operari bonum et hoc ponit ibi <hi>et nemo potest</hi>, et cetera.
	Dicit ergo primo: ex quo quando sine gratia eratis, prompte ad peccandum currebatis, <hi>ideo notum vobis facio</hi>, quod si gratiam habuissetis hoc vobis non contigisset, <hi>nemo enim in spiritu Dei</hi>, etc., id est, per spiritum Dei, <hi>loquens, dicit: anathema Iesu</hi>, etc., id est blasphemiam contra Iesum secundum illud I Io.
	IV, 3: <hi>omnis spiritus qui solvit Iesum, ex Deo non est</hi>.
	Notandum quod supra posuit gravissimum peccatum, quod est blasphemia, quod per gratiam declinatur, ut de aliis minoribus peccatis intelligatur.
	Potest autem per hoc quod dicitur <hi>anathema Iesu</hi>, intelligi quodlibet peccatum mortale.
	Anathema enim separationem significat.
	Dicitur ab ana, quod est sursum, et thesis, quod est positio, quasi sursum positum, quia olim res, quae ab usu hominum separabantur, suspendebantur in templis vel in locis publicis.
	Omne autem peccatum mortale separat a Iesu, secundum illud Is.
	LIX, 2: <hi>iniquitates vestrae diviserunt inter vos, et Deum vestrum</hi>.
	Quicumque ergo mortaliter peccat, dicit corde vel ore: anathema, id est, separationem a Iesu.
	Nemo ergo in spiritu Dei loquens dicit: anathema Iesu, quia nullus per spiritum Dei peccat mortaliter, quia, ut dicitur Sap.
	I, 5: <hi>spiritus sanctus disciplinae effugiet fictum</hi>.
	Sed secundum hoc videtur quod quicumque habet spiritum sanctum, non possit peccare mortaliter; quia etiam dicitur I Io.
	III, 9: <hi>omnis qui natus est ex Deo peccatum non facit, quoniam semen ipsius in eo manet</hi>.
	Sed dicendum est quod quantum est ex spiritu Dei, homo non facit peccatum, sed magis a peccato retrahitur.
	Potest tamen peccatum facere ex defectu voluntatis humanae, quae spiritui sancto resistit, secundum illud Act.
	VII, 51: <hi>vos autem semper spiritui sancto restitistis</hi>.
	Non enim per spiritum sanctum inhabitantem tollitur facultas peccandi a libero arbitrio totaliter in vita praesenti.
	Et ideo signanter apostolus non dixit: nemo spiritum Dei habens, sed <hi>nemo in spiritu Dei loquens</hi>.
	Deinde cum dicit <hi>et nemo potest</hi>, etc., ponit secundum effectum gratiae, scilicet quod sine ea homo non potest bonum operari.
	Dicit ergo <hi>et nemo potest dicere</hi>, quod Iesus est dominus, <hi>nisi in spiritu sancto</hi>.
	Contra quod videtur esse, quia per spiritum sanctum homo introducitur in regnum caelorum, secundum illud Ps.
	CXLII, 10: <hi>spiritus tuus bonus deducet me in terram rectam</hi>.
	Dominus autem dicit Matth.
	VII, 21: <hi>non omnis qui dicit: domine, domine, intrabit in regnum caelorum</hi>.
	Non omnis ergo qui dicit: dominum Iesum, dicit hoc in spiritu sancto.
	Dicendum est autem quod dicere aliquid in spiritu sancto, potest intelligi dupliciter.
	Uno modo in spiritu sancto movente, sed non habito.
	Movet enim spiritus sanctus corda aliquorum ad loquendum, quos non inhabitat sicut legitur Io.
	XI, 49 ss., quod Caiphas hoc quod de utilitate mortis Christi praedixerat, a semetipso non dixit, sed per spiritum prophetiae.
	Balaam etiam multa vera praedixit motus a spiritu sancto, ut legitur Num. c.
	XXIII et XXIV, licet eum non haberet.
	Secundum hoc ergo intelligendum est quod nullus potest dicere quodcumque verum, nisi a spiritu sancto motus, qui est spiritus veritatis, de quo dicitur Io.
	XVI, 13: <hi>cum autem venerit ille spiritus veritatis, docebit vos omnem veritatem</hi>.
	Unde et in Glossa Ambrosius, hoc in loco dicit: <hi>omne verum a quocumque dicatur, a spiritu sancto est</hi>.
	Et specialiter in illis quae sunt fidei, quae per specialem revelationem spiritus sancti sunt habita, inter quae est quod Iesus sit omnium dominus, unde Act.
	II, 36 dicitur: <hi>certissime sciat omnis domus Israel, quia Deus fecit hunc dominum Iesum quem vos crucifixistis</hi>.
	Alio modo loquitur aliquis in spiritu sancto movente et habito.
	Et secundum hoc etiam potest verificari quod hic dicitur, ita tamen quod dicere accipiatur non solum ore, sed etiam corde et opere.
	Dicitur enim aliquid corde, secundum illud Ps.
	XIII, 1: <hi>dixit insipiens in corde suo: non est Deus</hi>.
	Dicitur etiam aliquid opere, inquantum exteriori opere aliquis suum conceptum manifestat. <hi>Nemo</hi>, ergo nisi habendo spiritum sanctum, <hi>potest dicere Iesum dominum</hi>, ita scilicet quod non solum hoc ore confiteatur, sed etiam corde revereatur ipsum ut dominum et opere obediat ipsi quasi domino.
	Sic igitur ex verbis praemissis tria circa gratiam considerare possumus.
	Primo quod, sine ea, peccatum homo vitare non potest, secundum illud Ps.
	XCIII, 17: <hi>nisi quia dominus adiuvit me, paulo minus in Inferno habitasset anima mea</hi>.
	Secundo quod per eam vitatur peccatum, secundum illud I Io.
	III, 9: <hi>qui natus est ex Deo, non peccat</hi>.
	Tertio quod sine ea non potest homo bonum facere, secundum illud Io.
	XV, 5: <hi>sine me nihil potestis facere</hi>.
	Deinde cum dicit <hi>divisiones vero</hi>, etc., incipit distinguere gratis datas, et primo distinguit eas in generali; secundo manifestat in speciali, ibi <hi>unicuique autem datur</hi>, et cetera.
	In his autem quae per gratiam spiritus sancti conferuntur, tria oportet considerare.
	Primo quidem facultatem hominum ad operandum, secundo auctoritatem, tertio executionem utriusque.
	Facultas quidem habetur per donum gratiae, puta per prophetiam vel potestatem faciendi miracula, aut per aliquid huiusmodi.
	Auctoritas autem habetur per aliquod ministerium, puta per apostolatum vel aliquid huiusmodi.
	Executio autem pertinet ad operationem.
	Primo ergo distinguit gratias, secundo ministeria, tertio operationes.
	Quantum ergo ad primum ostendit necessitatem gratiae, quae tamen non totaliter advenit omnibus, nisi Christo, cui datus est spiritus non ad mensuram, ut dicitur Io.
	III, v. 34; sed quantum ad alios sunt divisiones gratiarum, quia quidam abundant in una, quidam in alia.
	Sicut enim in corpore naturali caput habet omnes sensus, non autem alia membra, ita in Ecclesia solus Christus habet omnes gratias, quae in aliis membris dividuntur, quod significatur Gen.
	II, 12, ubi dicitur quod <hi>fluvius</hi>, scilicet gratiarum, <hi>egrediebatur ad irrigandum Paradisum, qui inde dividitur in quatuor capita</hi>.
	Et Matth.
	XXV, v. 15 dicitur et quod <hi>uni dedit quinque talenta, alii duo, alii unum</hi>.
	Et quamvis dona gratiarum sint diversa, quae a diversis habentur, non tamen procedunt a diversis auctoribus, sicut ponebant gentiles, qui sapientiam attribuebant Minervae, locutionem Mercurio, et sic de aliis.
	Ad quod excludendum subdit <hi>idem autem spiritus</hi>, scilicet sanctus, qui est auctor omnium gratiarum.
	Eph.
	IV, 4: <hi>unum corpus, et unus spiritus</hi>, et, Sap.
	VII, 22: <hi>est spiritus unus et multiplex</hi>: unus in substantia, multiplex in gratiis.
	Deinde ponit distinctiones ministrationum, dicens <hi>et divisiones ministrationum sunt</hi>, id est diversa ministeria et officia requiruntur ad gubernationem Ecclesiae.
	Praelati enim Ecclesiae ministri dicuntur, supra c.
	IV, 1: <hi>sic nos existimet homo ut ministros Christi</hi>.
	Pertinet autem ad decorem et perfectionem Ecclesiae, ut in ea diversa ministeria sint, quae significantur per ordines ministrantium, quod mirabatur regina Saba in domo Salomonis, ut legitur III Reg.
	X, 5.
	Omnes tamen uni domino serviunt.
	Unde subditur <hi>idem autem dominus</hi>.
	Supra VIII, 6: <hi>nobis unus dominus Iesus Christus, per quem omnia</hi>.
	Deinde ponit distinctionem operationum, dicens <hi>et divisiones operationum sunt</hi>, quibus aliquis in seipso bonum operatur, sicut per ministrationes ad proximum.
	Ps.
	CIII, 23: <hi>exibit homo ad opus suum</hi>, scilicet sibi proprium.
	Eccli.
	XXXIII, 11: <hi>immutavit</hi>, id est distinxit, <hi>vias</hi>, id est operationes, <hi>eorum</hi>, quae tamen omnes procedunt ab uno principio.
	Unde subdit <hi>idem vero Deus, qui operatur omnia</hi>, sicut prima causa creans omnes operationes.
	Ne tamen aliae causae videantur esse superfluae subdit <hi>in omnibus</hi>, quia in causis secundariis prima causa operatur.
	Isa.
	XXVI, 12: <hi>omnia opera nostra operatus es in nobis</hi>.
	Et notandum quod apostolus valde congrue gratias attribuit spiritui qui est amor, quia ex amore procedit quod aliquid gratis detur ministerii a domino cui ministratur; operationes Deo sicut primae causae moventi.
	Et quod dicit <hi>spiritus</hi>, potest referri ad personam spiritus sancti; quod dicit <hi>dominus</hi>, ad personam filii; quod dicit <hi>Deus</hi>, ad personam patris.
	Vel haec tria possunt attribui spiritui sancto, qui est dominus Deus.</p>
</div2>
<div2 n="2"><head>Lectio 2</head>
<p><A NAME="87668"/>Posita in generali distinctione gratiarum et ministrationum, et operationum, hic manifestat ea quae dixerat in speciali.
	Et primo quantum ad divisionem gratiarum; secundo quantum ad divisionem ministrationum, ibi <hi>et quosdam quidem posuit Deus</hi>, et cetera.
	Circa primum duo facit.
	Primo ponit distinctionem gratiarum in speciali; secundo adhibet similitudinem, ibi <hi>sicut enim corpus</hi>, et cetera.
	Circa primum tria facit.
	Primo ponit conditionem gratiarum gratis datarum; secundo ponit earum distinctionem, ibi <hi>alii quidem datur</hi>, etc.; tertio describit earum actionem, ibi <hi>haec autem omnia</hi>, et cetera.
	Dicit ergo primo: dictum est, quod sunt divisiones gratiarum, <hi>unicuique autem datur</hi>: in quo designatur earum subiectum.
	Sicut enim nullum membrum est in corpore quod non participet aliquo modo sensum vel motum a capite, ita nullus est in Ecclesia qui non aliquid de gratiis spiritus sancti participet, secundum illud Matth.
	XXV, v. 15: <hi>dedit unicuique secundum propriam virtutem</hi> et, Eph.
	IV, 7: <hi>unicuique nostrum data est gratia.
	Manifestatio spiritus</hi>, in quo designatur officium gratiae gratis datae.
	Pertinet autem ad gratiam gratum facientem, quod per eam spiritus sanctus inhabitet, quod quidem non pertinet ad gratiam gratis datam, sed solum ut per eam spiritus sanctus manifestetur, sicut interior motus cordis per vocem.
	Unde Io.
	III, 8 dicitur: <hi>vocem eius audis</hi>, et in Ps.
	XCVII, 2 dicitur: <hi>notum fecit dominus salutare suum</hi>.
	Manifestatur autem, per huiusmodi gratias, spiritus sanctus dupliciter.
	Uno modo ut inhabitans Ecclesiam et docens et sanctificans eam, puta cum aliquis peccator, quem non inhabitat spiritus sanctus, faciat miracula ad ostendendum, quod fides Ecclesiae quam ipse praedicat, sit vera.
	Unde dicitur Hebr.
	II, 4: <hi>contestante Deo signis et prodigiis, et variis spiritus sancti distributionibus</hi>.
	Alio modo manifestatur per huiusmodi gratias spiritus sanctus, ut inhabitans eum cui tales gratiae conceduntur.
	Unde dicitur Act.
	VI, 8, quod Stephanus plenus gratia faciebat prodigia et signa multa, quem spiritu sancto plenum elegerunt; sic autem non conceduntur huiusmodi gratiae nisi sanctis.
	Et ne huiusmodi manifestatio vana videatur, subdit <hi>ad utilitatem</hi>, scilicet communem.
	In quo designatur finis harum, et hoc vel dum probatur vera doctrina Ecclesiae; et sic fideles confirmantur et infideles convertuntur; vel dum sanctitas alicuius proponitur aliis in exemplum.
	Unde et infra XIV, v. 12: <hi>ad aedificationem Ecclesiae quaerite ut abundetis</hi>, et supra X, 33: <hi>non quaerens quod mihi utile est, sed quod multis, ut salvi fiant</hi>.
	Deinde cum dicit <hi>alii quidem</hi>, etc., ponit distinctionem gratiarum, quae quidem, ut dictum est, dantur ad utilitatem communem.
	Et ideo oportet earum distinctionem accipere secundum quod per unum potest aliorum salus procurari.
	Quod quidem homo non potest facere interius operando, hoc enim solius Dei est, sed solum exterius persuadendo.
	Ad quod quidem tria requiruntur.
	Primo quidem facultas persuadendi; secundo facultas persuasionem confirmandi; tertio persuasionem intelligibiliter proponendi.
	Ad facultatem autem persuadendi requiritur quod homo habeat peritiam conclusionum et certitudinem principiorum, circa ea in quibus debemus persuadere.
	Conclusiones autem in his quae pertinent ad salutem, quaedam sunt principales, scilicet res divinae et ad hoc pertinet sapientia, quae est cognitio divinarum rerum, ut Augustinus dicit, libro XIII de Trinitate.
	Et quantum ad hoc dicitur <hi>alii quidem per spiritum datur</hi>, scilicet sanctum, <hi>sermo sapientiae</hi>, ut possit persuadere ea quae ad cognitionem divinorum pertinent.
	Lc.
	XXI, 15: <hi>ego dabo vobis os et sapientiam, cui non poterunt resistere et contradicere omnes adversarii vestri</hi>.
	Supra II, 6: <hi>sapientiam loquimur inter perfectos</hi>.
	Secundariae conclusiones sunt quae pertinent ad notitiam creaturarum, quarum cognitio dicitur scientia, secundum Augustinum ibidem.
	Et quantum ad hoc subdit <hi>alii autem</hi>, scilicet datur, <hi>sermo scientiae, secundum eumdem spiritum</hi>, ut scilicet per creaturas ea quae sunt Dei, manifestare possit.
	Huic enim scientiae attribuitur illud quo pia fides defenditur et roboratur, non autem quidquid curiositatis in humanis scientiis invenitur, ut Augustinus ibidem dicit.
	Sap.
	X, v. 10: <hi>dedit illi scientiam sanctorum</hi>.
	Is. c.
	XXXIII, 6: <hi>divitiae salutis sapientia et scientia</hi>.
	Est tamen notandum quod sapientia et scientia inter septem dona spiritus sancti computantur, sicut habetur Is.
	XI, 2.
	Unde apostolus signanter inter gratias gratis datas non ponit sapientiam et scientiam, sed sermonem sapientiae et scientiae, quae pertinent ad hoc ut homo aliis persuadere valeat per sermonem, ea quae sunt sapientiae et scientiae.
	Principia autem doctrinae salutis sunt articuli fidei et ideo quantum ad hoc subditur <hi>alteri</hi>, scilicet datur, <hi>fides in eodem spiritu</hi>.
	Non autem hic accipitur pro fidei virtute, quia hoc commune est omnibus membris Christi, secundum illud Hebr.
	XI, 6: <hi>sine fide impossibile est placere Deo</hi>.
	Sed accipitur pro sermone fidei, prout scilicet homo potest recte proponere ea quae fidei sunt, vel pro certitudine fidei quam aliquis habet excellenter, secundum illud Matth.
	XV, 28: <hi>mulier, magna est fides tua</hi>.
	Ea vero quae pertinent ad salutarem doctrinam non possunt confirmari seu probari ratione, quia rationem humanam excedunt, secundum illud Eccli.
	III, 25: <hi>plurima supra sensum hominis ostensa sunt tibi</hi>.
	Confirmantur seu probantur signo divino; unde et Moyses, mittendus ad populum Israel, signum accepit a Deo, per quod confirmaret ea, quae ex parte Dei dicebat, ut patet Ex.
	IV, 1-9, sicut et signo regio confirmatur quod aliquid sit de mandato regis.
	Signum autem Dei sumitur uno quidem modo ab eo quod solus Deus facere potest, sicut sunt miracula, quae apostolus hic in duo distinguit.
	Nam primo dicit <hi>alii</hi>, scilicet datur, <hi>gratia sanitatum</hi>, id est per quam alicuius possit sanare infirmitatem, <hi>in uno</hi>, scilicet et eodem, <hi>spiritu</hi>.
	Ier.
	XVII, 14: <hi>sana me, domine, et sanabor</hi>.
	Ex his enim persuadetur aliquis, non solum propter magnitudinem facti, sed etiam propter beneficium.
	Secundo autem dicit <hi>alii datur operatio virtutum</hi>, ex quibus aliquis persuadetur solum propter magnitudinem facti, puta cum mare dividitur, ut legitur Ex.
	XIV, 21, vel quod sol et luna stetit in caelo, sicut legitur Ios.
	X, 13.
	Gal.
	III, 5: <hi>quis tribuit nobis spiritum, et operatur virtutes in nobis?</hi> Alio autem modo accipitur signum divinum ab eo quod solus Deus cognoscere potest.
	Hoc autem est vel futurum contingens, secundum illud Is.
	XLI, 23: <hi>annuntiate quae ventura sunt, et sciemus quia dii estis vos</hi>.
	Et quantum ad hoc dicit <hi>alii</hi>, scilicet datur, <hi>prophetia</hi>, quae est divina revelatio inter eventus immobili veritate denuntians.
	Ioel. c.
	II, 28: <hi>effundam de spiritu meo super omnem carnem, et prophetabunt filii vestri</hi>.
	Aliud autem est cognitio humani cordis, secundum illud Ier.
	XVII, 9 s.: <hi>pravum est cor hominis et inscrutabile, quis cognoscet illud? Ego dominus scrutans corda et probans renes</hi>.
	Et quantum ad hoc subdit <hi>alii discretio spirituum</hi>, ut scilicet homo discernere possit, quo spiritu aliquis moveatur ad loquendum vel operandum, puta utrum spiritu charitatis vel spiritu invidiae.
	I Io.
	IV, 1: <hi>nolite credere omni spiritui, sed probate spiritus si ex Deo sunt</hi>.
	Facultas autem persuasionem pronuntiandi consistit in hoc quod homo possit loqui intelligibiliter aliis.
	Quod quidem impeditur dupliciter.
	Uno modo per diversitatem idiomatum.
	Contra quod remedium adhibetur per hoc quod dicit <hi>alii</hi>, scilicet datur, <hi>genera linguarum</hi>, ut scilicet possit loqui diversis linguis, ut intelligatur ab omnibus, sicut de apostolis legitur Act.
	II, 4, quod loquebantur variis linguis.
	Alio modo per obscuritatem Scripturae inducendae.
	Contra quod remedium datur per id quod subditur <hi>alii interpretatio sermonum</hi>, id est difficilium Scripturarum.
	Dan.
	V, v. 16: <hi>audivi de te quod possis obscura interpretari</hi>.
	Gen.
	XL, 8: <hi>numquid non Dei est interpretatio?</hi> Deinde cum dicit <hi>haec autem omnia</hi>, etc., determinat auctorem praedictarum gratiarum.
	Circa quod tres errores excludit.
	Primo quidem gentilium attribuentium diversa dona diversis diis.
	Contra quod dicit <hi>haec autem omnia operatur unus atque idem spiritus</hi>.
	Eph.
	IV, 4: <hi>unum corpus et unus spiritus</hi>.
	Secundo errorem eorum qui Deo attribuebant solum universalem providentiam rerum, ponentes quod distinctiones particularium fiunt solum per causas secundas.
	Contra quod subditur <hi>dividens singulis prout vult</hi>.
	Eccli. c.
	XXXIII, 11: <hi>in multitudine disciplinae domini separavit eos</hi>.
	Tertio excludit errorem eorum qui diversitatem gratiarum attribuebant vel fato, vel humano merito, et non solum voluntati divinae, sicut Macedonii, qui dicebant spiritum sanctum esse ministerium patris et filii.
	Et hoc excludit per hoc quod subdit <hi>prout vult</hi>.
	Io.
	III, 8: <hi>spiritus ubi vult spirat</hi>.</p>
</div2>
<div2 n="3"><head>Lectio 3</head>
<p><A NAME="87669"/>Posita distinctione gratiarum, hic manifestat eam per similitudinem corporis naturalis.
	Et primo ponit similitudinem in generali; secundo exemplificat eam in speciali, ibi <hi>nam et corpus</hi>, et cetera.
	Circa primum duo facit.
	Primo ponitur similitudo; secundo similitudinis adaptatio, ibi <hi>ita et Christus</hi>, et cetera.
	Circa primum considerandum est, quod, sicut in V metaphysicae, tripliciter dicitur aliquid unum per se.
	Uno modo indivisibilitate, ut unitas et punctum, secundum quem modum unitas excludit totaliter multitudinem, non solum actualem, sed etiam potentialem.
	Alio modo dicitur unum continuitate, ut linea et superficies, quae quidem unitas excludit multitudinem actualem, sed non potentialem.
	Tertio modo integritate, quae non excludit multitudinem neque potentialem, neque actualem, sicut domus est una quae constituitur ex diversis lapidibus et lignis.
	Et, eodem modo, corpus hominis aut cuiuslibet animalis est unum, quia eius perfectio integratur ex diversis membris, sicut ex diversis animae instrumentis; unde et anima dicitur esse actus corporis organici, id est, ex diversis organis constituti.
	Proponit ergo primo apostolus quod unitas corporis, membrorum multitudinem non excludit, dicens quod <hi>sicut corpus unum est, et multa membra habet</hi>, unde et Rom.
	XII, v. 4 dicitur <hi>in uno corpore multa membra habemus</hi>.
	Item proponit quod multitudo membrorum non tollit corporis unitatem, unde subdit <hi>omnia autem membra corporis cum sint multa</hi>, nihilominus <hi>unum corpus sunt</hi>, quod ex omnibus perficitur.
	Unde et Iob X, 11 dicitur: <hi>pelle et carne vestisti me, ossibus et nervis compegisti me</hi>.
	Deinde cum dicit <hi>ita et Christus</hi>, etc., ponitur adaptatio similitudinis.
	Et primo adaptat similitudinem, dicens <hi>ita et Christus</hi>, scilicet est unus, secundum illud, supra c.
	VIII, 6: <hi>unus dominus noster Iesus, per quem omnia</hi>.
	Et tamen multa et diversa habet membra, scilicet omnes fideles, secundum illud Rom.
	XII, 5: <hi>multi unum corpus sumus in Christo</hi>.
	Secundo ponitur ratio adaptationis, ubi ponitur duplex ratio distinctionis.
	Una quidem ratio unitatis est spiritus sanctus, secundum illud Eph.
	IV, 4: <hi>unum corpus et unus spiritus</hi>.
	Sed per virtutem spiritus sancti duplex beneficium consequimur.
	Primo quidem, quia per ipsum regeneramur, secundum illud Io. c.
	III, 5: <hi>nisi quis renatus fuerit ex aqua et spiritu sancto</hi>.
	Unde dicit <hi>etenim in uno spiritu</hi>, scilicet per virtutem unius spiritus sancti, <hi>omnes nos</hi>, qui sumus membra Christi, <hi>sumus baptizati in unum corpus</hi>, id est in unitatem Ecclesiae, quae est corpus Christi, secundum illud Eph.
	I, 22: <hi>ipsum dedit caput super omnem Ecclesiam, quae est corpus eius</hi>; et Gal.
	III, 27: <hi>omnes qui in Christo baptizati estis, Christum induistis</hi>.
	Secundo, per spiritum sanctum reficimur ad salutem.
	Unde subdit <hi>et omnes potati sumus in uno spiritu</hi>, id est per virtutem unius spiritus sancti.
	Potest autem hic potus intelligi dupliciter.
	Uno modo de interno refrigerio quod spiritus sanctus cordi humano praebet, extinguendo sitim carnalium desideriorum et concupiscentiarum.
	Unde Eccli.
	XV, 3: <hi>aqua salutaris sapientiae potavit eum</hi>, et, Io.
	VII, 38, <hi>flumina de ventre eius fluent aquae vivae</hi>.
	Alio modo potest intelligi de potu sacramentali, qui per spiritum sacratur.
	Supra X, v. 4: <hi>omnes eumdem potum spiritualem biberunt</hi>.
	Interponitur autem duplex ratio diversitatis.
	Una ex parte ritus, cum dicit <hi>sive Iudaei, sive gentiles</hi>, etc., alia ex parte conditionis, cum dicit <hi>sive servi, sive liberi</hi>.
	Nulla enim huiusmodi diversitas impedit unitatem corporis Christi.
	Unde Gal.
	III, 28 dicitur: <hi>non est Iudaeus, neque Graecus; non est servus, neque liber; unum enim estis in Christo Iesu</hi>.
	Deinde cum dicit <hi>nam et corpus</hi>, explicat similitudinem in speciali.
	Et primo describit conditionem corporis naturalis et membrorum ipsius.
	Secundo adaptat ad corpus mysticum Christi, ibi <hi>vos autem estis</hi>, et cetera.
	Circa primum duo facit.
	Primo describit integritatem corporis naturalis; secundo habitudinem membrorum ad invicem, ibi <hi>non potest autem oculus dicere</hi>, et cetera.
	Circa primum tria facit.
	Primo proponit quod intendit; secundo manifestat exemplificando, ibi <hi>si dixerit pes</hi>, etc.; tertio probat ducendo ad inconveniens, ibi <hi>si totum corpus oculus</hi>, et cetera.
	Dicit ergo primo: dictum est quod, omnes nos in unum corpus mysticum baptizati sumus, quod repraesentat similitudo corporis naturalis.
	Nam corpus naturale hominis non est unum membrum, sed multa.
	Quia scilicet eius perfectio non salvatur in uno membro, sed integratur ex multis, quae necesse habent deservire diversis potentiis et actibus animae.
	Unde et Rom.
	XII, 4 dicitur: <hi>sicut in uno corpore multa membra habemus, omnia autem membra corporis non eumdem actum habent, ita multi unum corpus sumus in Christo</hi>.
	Deinde cum dicit <hi>si dixerit pes</hi>, etc., manifestat quod dixerat exemplificando in membris quibusdam.
	Et primo in membris deservientibus motui: et ponit duo membra: pedem, tamquam ignobilius membrum, eo quod calcat terram et portat totius corporis pondus; manum autem tamquam membrum nobilius, eo quod ipsa est organum organorum.
	Et hoc est quod dicit <hi>si dixerit pes: non sum de corpore, quoniam non sum manus, non ideo non est de corpore?</hi> Quasi dicat: perfectio corporis non tota consistit in uno membro, quamvis nobiliori sed ad eius perfectionem requiruntur etiam ignobiliora.
	Per membra autem deservientia motui, designantur in Ecclesia homines dediti vitae activae, ita quod pedes sunt subditi, de quibus dicitur Ez.
	I, 7: <hi>pedes eorum pedes recti</hi>; per manus autem figurantur praelati, per quos alii disponuntur, unde et Cant.
	V, 14 dicitur: <hi>manus illius tornatiles aureae, plenae hyacinthis</hi>.
	Sunt autem in Ecclesia necessariae non solum manus, id est praelati, sed etiam pedes, id est subditi.
	Unde Prov.
	XIV, v. 28 dicitur: <hi>in multitudine populi dignitas regis</hi>.
	Secundo exemplificat de membris servientibus virtuti apprehensivae, et ponit oculum qui deservit visui et aurem quae deservit auditui.
	Nam isti duo sensus praecipue deserviunt humanae sapientiae: visus quidem quantum ad inventionem, eo quod plures rerum differentias ostendit; auditus autem quantum ad disciplinam, quae fit per sermonem.
	Horum tamen sensuum dignior est visus quam auditus, quia et spiritualior est et plura demonstrat, ac per hoc oculus est dignior aure.
	Dicit ergo <hi>et si dixerit auris</hi>, quae est ignobilius membrum, <hi>non sum de corpore, quia non sum oculus</hi>, qui est membrum nobilius, <hi>non ideo non est de corpore?</hi> et cetera.
	Per membra ergo deservientia virtuti apprehensivae, designantur in Ecclesia illi qui student vitae contemplativae, inter quos sunt, sicut oculi, doctores, qui per seipsos veritatem inspiciunt.
	Unde dicitur Cant.
	V, 12: <hi>oculi eius sicut columbae super rivos aquarum, quae resident iuxta fluenta plenissima</hi>.
	Per aures autem significantur discipuli, qui a magistris veritatem audiendo recipiunt.
	Unde et Matth.
	XIII, 19 dicitur: <hi>qui habet aures audiendi, audiat</hi>.
	Sunt enim in Ecclesia necessarii non solum doctores sed etiam discipuli.
	Unde et Iob XXIX, 11 dicitur: <hi>auris audiens beatificavit me</hi>.
	Deinde cum dicit <hi>si totum corpus</hi>, etc., probat ducendo ad inconveniens duplex, quorum primum est subtractio necessariorum a corpore, secundum est remotio integritatis corporis, ibi <hi>quod si essent omnia</hi>, et cetera.
	Circa primum duo facit.
	Primo ponit inconveniens quod sequitur, dicens <hi>si totum corpus</hi> esset <hi>oculus</hi>, quod est membrum nobilius, <hi>ubi</hi> esset <hi>auditus?</hi> Id est instrumentum audiendi, quasi dicat: si in Ecclesia omnes essent magistri.
	Unde dicitur Iac.
	III, 1: <hi>nolite plures magistri fieri, fratres mei</hi>.
	Et, iterum: <hi>si</hi> totum corpus esset <hi>auditus</hi>, id est instrumentum audiendi, <hi>ubi</hi> esset <hi>odoratus?</hi> et cetera.
	Per quem possunt in Ecclesia intelligi illi qui, et si non sint capaces verborum sapientiae, percipiunt tamen quaedam eius indicia a remotis, quasi odorem.
	Unde et Cant.
	I, 3 dicitur <hi>in odorem unguentorum tuorum currimus</hi>.
	Secundo asserit contrariam veritatem, scilicet quod nec auditus corpori debet deesse, dicens <hi>nunc autem Deus posuit</hi>, id est ordinate disposuit, <hi>membra</hi> diversa.
	Nam et si membrorum distinctio sit opus naturae, hoc tamen agit natura ut instrumentum divinae providentiae.
	Et ideo primam causam dispositionis membrorum assignans, subdit <hi>unumquodque eorum in corpore</hi>, quasi dicat: non sic posuit membra diversa, ut unumquodque eorum secundum se separatim existeret, sed ut omnia convenirent in uno corpore.
	Et <hi>sicut voluit</hi>; nam prima causa institutionis rerum est voluntas divina, secundum illud Ps.
	CXIII, 3: <hi>omnia quaecumque voluit fecit</hi>.
	Sic autem et in Ecclesia disposuit diversa officia, diversos status secundum suam voluntatem.
	Unde et Eph.
	I, 11 dicitur: <hi>praedestinati secundum propositum eius qui operatur omnia secundum consilium voluntatis suae</hi>.
	Deinde cum dicit <hi>quod si esset</hi>, etc., ducit ad aliud inconveniens, quod est defectus integritatis corporis.
	Unde primo ponit hoc inconveniens, dicens <hi>quod si essent omnia unum membrum, ubi esset corpus?</hi> Id est ubi esset integritas corporalis? Quasi dicat: non esset.
	Ita si omnes in Ecclesia unius conditionis et gradus essent, tolleretur perfectio et decor Ecclesiae, quae in Ps.
	XLIV, 10 describitur <hi>circumamicta varietate</hi>.
	Secundo asserit veritatem contrariam, dicens <hi>nunc autem multa quidem sunt membra, sed unum corpus</hi> quod ex omnibus integratur.
	Sic Ecclesia ex diversis ordinibus constituitur.
	Unde et Cant.
	VI, 9 describitur: <hi>terribilis ut castrorum acies ordinata</hi>.
	Deinde cum dicit <hi>non potest autem oculus</hi>, etc., ponit comparationem membrorum ad invicem.
	Et primo quantum ad necessitatem; secundo quantum ad cultum membris adhibitum, ibi <hi>et quae putamus</hi>, etc.; tertio quantum ad mutuam sollicitudinem, ibi <hi>sed in ipsum</hi>, et cetera.
	Circa primum duo facit.
	Primo proponit omnia membra corporis esse necessaria, quamvis quaedam sint ignobilia; secundo ponit necessitatis comparationem, ibi <hi>sed multo magis</hi>, et cetera.
	Ostendit autem primo rationem necessitatis membrorum secundum duplicem differentiam.
	Primo quidem secundum differentiam membrorum deservientium motui, unde dicit <hi>non potest autem oculus</hi>, qui deservit cognitioni et significat contemplativos, <hi>dicere manui</hi>, quae deservit motui et significat activos <hi>opera tua non indigeo</hi>.
	Indigent enim contemplativi per opera activorum sustentari.
	Unde et Lc.
	X, 39 s. dicitur quod cum Maria secus pedes domini sederet, audiens verba eius, Martha satagebat circa frequens ministerium.
	Secundo ostendit idem secundum differentiam praelatorum, qui significantur per caput, et subditorum, qui significantur per pedes; et hoc est quod subdit <hi>aut iterum caput</hi>, id est praelatus, secundum illud I Reg.
	XV, 17: <hi>caput in tribubus Israel factus es, non potest dicere pedibus</hi>, id est subditis, <hi>non estis mihi necessarii</hi>, quia, ut dicitur Prov.
	XIV, 28, <hi>in multitudine populi dignitas regis</hi>.
	Deinde cum dicit <hi>sed multo magis</hi>, etc., comparat diversa membra ad invicem quoad necessitatem eorum, dicens quod membra corporis quae videntur esse infirmiora, sunt magis necessaria, sicut intestina.
	Ita etiam in Ecclesia sine officio aliquarum abiectarum personarum, puta agricultorum et aliorum huiusmodi, praesens vita transiri non posset; quae tamen posset duci sine aliquibus excellentioribus personis contemplationi et sapientiae deputatis, quae Ecclesiae deserviunt ad hoc quod sit ornatior et melius se habens.
	Ex hoc enim aliquid dicitur necessarium, quod est utile ad finem.
	Illa vero quae sunt nobilissima, non se habent in ratione utilium, sed sunt per seipsa appetenda ut fines.
	Et ideo dicitur Iob XXXI, 39: <hi>si fructus terrae comedi absque pecunia, et animam agricolarum eius afflixi</hi>.
	Deinde cum dicit <hi>et quae putamus</hi>, etc., comparat membra quantum ad exteriorem cultum.
	Et primo ponit diversitatem quae diversis membris adhibetur; secundo causam diversitatis assignat, ibi <hi>Deus temperavit</hi>, et cetera.
	Cultus autem exterior membris adhibitus ad duo pertinet scilicet ad honorem, sicut ea quae apponuntur ad ornatum, ut monilia et inaures; et ad honestatem, sicut quae apponuntur ad tegumentum, ut brachae et alia huiusmodi.
	Quantum ergo ad primum cultum, dicit primo <hi>et quae putamus esse ignobiliora membra corporis, his circumdamus abundantiorem honorem</hi>, idest maiorem ornatum, sicut auribus alicubi suspenduntur inaures, oculis autem nihil apponitur, et pedibus apponuntur calceamenta depicta et gemmata, secundum illud Cant.
	VII, 1: <hi>quam pulchri sunt gressus tui in calceamentis, filia principis</hi>.
	Manus autem nudae habentur.
	Et, similiter in Ecclesia, imperfectioribus sunt magis consolationes adhibendae, quibus perfectiores non egent.
	Unde dicitur Is.
	XL, 11: <hi>in brachio suo congregabit agnos, et in sinu suo levabit, foetas ipse portabit</hi>, et, I Petr.
	III, 7 dicitur: <hi>viri quasi infirmiori vasculo muliebri impartientes honorem</hi>.
	Secundo prosequitur quantum ad cultum honestatis, dicens <hi>et quae inhonesta sunt, abundantiorem honestatem habent</hi>, scilicet per studium humanum.
	Dicuntur autem membra aliqua inhonesta in sanctis, non propter aliquam peccati turpitudinem, sed propter inobedientiam membrorum genitalium subsecutam ex peccato originali.
	Vel etiam quia sunt ignobili usui deputata, sicut omnia membra quae deserviunt emissioni superfluitatum, quibus abundantior honestas adhibetur dum studiosius teguntur, quo non indigent membra nobilibus usibus deputata.
	Unde subdit <hi>honesta autem nostra nullius egent</hi>, scilicet exterioris honestatis, unde nec faciei velamen apponitur.
	Et similiter in Ecclesia illi qui sunt in aliquo culpabiles, sunt admonendi et custodiendi, secundum illud Eccli.
	XLII, 11: <hi>super filiam luxuriosam confirma custodiam</hi>.
	Et Gal.
	VI, 1 dicitur: <hi>si praeoccupatus quis fuerit in aliquo delicto vos, qui spirituales estis, huiusmodi instruite in spiritu lenitatis</hi>; illi autem qui sunt absque culpa his non egent.
	Et est notandum quod triplicem defectum circa membra notavit, scilicet inhonestatis, ignobilitatis et infirmitatis.
	Quorum primum in membris Ecclesiae pertinet ad culpam; secundum ad conditionem servilem; tertium ad statum imperfectionis.
	Deinde cum dicit <hi>et Deus temperavit</hi>, etc., ponit causam praedicti cultus, et primo assignat causam efficientem primam.
	Licet enim homines taliter se habeant ad cultum membrorum, hoc tamen procedit ex ordinatione divina, unde dicit <hi>sed Deus temperavit corpus, abundantiorem honorem tribuendo ei</hi> membro <hi>cui deerat</hi>.
	Nam homines hoc faciunt ex quodam divino instinctu, secundum illud Iob XXXIII, 16: <hi>aperit aures virorum et erudiens eos instruit disciplina</hi>.
	Secundo ponit causam finalem, dicens <hi>ut non sit schisma in corpore</hi>.
	Quod quidem sequeretur, si defectui membrorum non subveniretur.
	Hoc autem schisma quantum ad membra corporis mystici manifeste vitatur, dum pax Ecclesiae custoditur per hoc, quod singulis ea quae sunt necessaria attribuuntur.
	Unde et supra dictum est cap.
	I, v. 10: <hi>idipsum dicatis omnes, et non sint in vobis schismata</hi>.
	Sed quantum ad membra corporis naturalis, schisma esset in corpore si debita proportio membrorum tolleretur.
	Deinde cum dicit <hi>sed in idipsum</hi>, etc., ponit comparationem membrorum ad invicem quantum ad mutuam sollicitudinem.
	Et, primo, proponit eam, dicens: non solum praedicta membra operantur ad invicem, sed etiam per se invicem sunt sollicita in idipsum, id est in unitatem corporis conservandi.
	Et hoc quidem manifeste in corpore naturali apparet.
	Nam quodlibet membrum naturalem quamdam inclinationem habet ad iuvamentum aliorum membrorum.
	Unde et naturaliter homo opponit manum ad protegendum alia membra ab ictibus.
	Et similiter alii fideles, qui sunt membra corporis mystici, pro se invicem sollicitudinem gerunt, secundum illud Eccli.
	XVII, 12: <hi>unicuique mandavit Deus de proximo suo</hi>, et, Gal.
	VI, 2: <hi>alter alterius onera portate</hi>.
	Secundo, specificat hanc sollicitudinem; et primo in malis, in quibus magis est manifestum.
	Unde dicit <hi>et si quid</hi>, scilicet mali, <hi>patitur unum membrum, compatiuntur omnia membra</hi>.
	Quod quidem manifestum est in corpore naturali.
	Nam uno membro languente, totum corpus quasi languescit, et ad locum languoris confluunt spiritus et humores quasi ad subveniendum.
	Et similiter debet esse in fidelibus Christi, ut unus, malo alterius compatiatur, secundum illud Iob XXX, 25: <hi>flebam quondam super eo qui afflictus erat, et anima mea compatiebatur</hi>.
	Secundo in bonis, unde subdit <hi>sive gloriatur</hi>, id est, quocumque modo vigoratur, <hi>unum membrum, congaudent omnia membra</hi>.
	Quod etiam manifestum est in corpore naturali, in quo vigor unius membri in iuvamentum cedit aliis membris.
	Sic debet etiam esse in membris Ecclesiae, ut unusquisque bonis alterius congaudeat.
	Phil.
	II, v. 17: <hi>gaudeo et congratulor omnibus vobis</hi>.
	Rom.
	XII, 15: <hi>gaudere cum gaudentibus, et flere cum flentibus</hi>.
	Deinde cum dicit <hi>vos autem estis</hi>, etc., adaptat similitudinem ad propositum.
	Et, primo, quantum ad corporis unitatem, dicens <hi>vos autem</hi>, scilicet qui estis in unitate fidei congregati, <hi>estis corpus Christi</hi>, secundum illud Eph.
	I, 22 s.: <hi>ipsum dedit caput super omnem Ecclesiam, quae est corpus eius</hi>.
	Secundo quantum ad membrorum distinctionem, cum subdit <hi>et estis membra de membro</hi>.
	Quod potest intelligi tripliciter.
	Uno modo sic: estis membra dependentia de Christo membro, quod quidem dicitur membrum secundum humanitatem secundum quam, praecipue, dicitur Ecclesiae caput.
	Nam secundum divinitatem non habet rationem membri aut partis, cum sit commune bonum totius universi.
	Alio modo sic: vos estis membra dependentia de membro, inquantum per me Christo acquisiti estis, secundum illud, supra IV, 15: <hi>in Christo Iesu per Evangelium ego vos genui</hi>.
	Tertio modo posset exponi ut designaretur distinctio et series membrorum, ut sit sensus: vos estis membra de membro, id est ita distinguimini et ordinamini ad invicem, sicut unum membrum ad aliud.
	Deinde cum dicit <hi>et quosdam quidem</hi>, etc., prosequitur de distinctione ministrationum.
	Circa quod tria facit.
	Primo assignat ordinem ministrationum; secundo manifestat earum distinctionem, ibi <hi>numquid apostoli omnes</hi>, etc.; tertio ordinat eorum affectionem circa diversas administrationes et gratias, ibi <hi>aemulamini autem</hi>, et cetera.
	Circa primum duo facit.
	Primo ponit maiores seu principales administrationes; secundo ministrationes secundarias, ibi <hi>opitulationes</hi>, et cetera.
	Maiores autem ministri in Ecclesia sunt apostoli ad quorum officium tria pertinent, quorum primum est auctoritas gubernandi fidelem populum, quae proprie pertinet ad officium apostolatus; secundo facultas docendi; tertio potestas miracula faciendi ad confirmationem doctrinae.
	Et de his tribus habetur Lc.
	IX, 1 s., ubi dicitur: <hi>convocatis Iesus duodecim apostolis, dedit illis virtutem et potestatem super omnia Daemonia, et ut languores curarent, et misit illos praedicare regnum Dei</hi>.
	In omnibus autem potestatibus seu virtutibus ordinatis, illud quod est principale reservatur supremae potestati; alia vero etiam inferioribus communicantur.
	Potestas autem faciendi miracula, ordinatur ad doctrinam sicut ad fidem, secundum illud Marc. ult.: <hi>sermonem confirmante sequentibus signis</hi>.
	Doctrina autem ordinatur ad gubernationem populi sicut ad finem, secundum illud Ier.
	III, 15: <hi>dabo vobis pastores secundum cor meum, et pascent vos in scientia et doctrina</hi>.
	Et ideo primus gradus inter ecclesiastica ministeria est apostolorum, quibus specialiter competit Ecclesiae regimen.
	Et propter hoc dicit <hi>et Deus posuit</hi>, id est ordinate collocavit, <hi>in Ecclesia, quosdam</hi>, scilicet in determinatis ministeriis, secundum illud Io.
	XV, 16: <hi>posui vos, ut eatis.
	Primum quidem apostolos</hi>, quorum regimini commisit Ecclesiam, secundum illud Lc.
	XXII, v. 29: <hi>ego dispono vobis, sicut disposuit mihi pater meus regnum</hi>.
	Unde et Apoc.
	XXI, v. 19 s. super duodecim fundamenta civitatis describuntur duodecim apostolorum nomina.
	Propter quod et ipsi inter caeteros fideles primatum in spiritualibus gratiis obtinuerunt, secundum illud Rom.
	VIII, 23: <hi>nos ipsi primitias spiritus habentes</hi>.
	Et quamvis ad apostolos praecipue pertineat doctrinae officium, quibus dictum est Matth. ult.: <hi>euntes docete omnes gentes</hi>, tamen alii in communionem huius officii assumuntur, quorum quidam per seipsos revelationes a Deo accipiunt, qui dicuntur prophetae; quidam vero de his, quae sunt aliis revelata, populum instruunt, qui dicuntur doctores, unde subdit <hi>secundo prophetas</hi>, qui etiam in novo testamento fuerunt.
	Quod enim dicitur Matth.
	XI, 13: <hi>lex et prophetae usque ad Ioannem</hi>, intelligitur de prophetis qui futurum Christi adventum praenuntiaverunt. <hi>Tertio doctores</hi>, unde et Act.
	XIII, 1 dicitur: <hi>erant in Ecclesia quae erat Antiochiae, prophetae et doctores</hi>.
	Similiter etiam et gratia miraculorum fuit aliis communicata, quae primitus a Christo data fuit apostolis, unde subdit <hi>deinde virtutes</hi>, qui scilicet miracula faciunt circa ipsa elementa mundi.
	Gal.
	III, 5: <hi>operatur virtutes in nobis</hi>.
	Quantum autem ad miracula quae fiunt in corporibus humanis, subdit <hi>exinde gratias curationum</hi>, secundum illud Lc.
	IX, 1: <hi>ut languores curarent</hi>.
	Deinde cum dicit <hi>opitulationes</hi>, etc., ponit minores sive secundarias administrationes, quarum quaedam ordinantur ad regimen Ecclesiae, quod ad apostolatus dignitatem pertinere diximus; quaedam vero ad doctrinam.
	Ad regimen Ecclesiae pertinent in generali quaedam opitulationes, id est illi qui opem ferunt maioribus praelatis in universali regimine, sicut archidiaconi episcopis, secundum illud Phil.
	IV, 3: <hi>adiuva illas quae mecum laboraverunt in Evangelio cum Clemente et caeteris adiutoribus meis</hi>.
	In speciali autem ponit gubernationes, sicut sunt parochiales sacerdotes, quibus committitur gubernatio aliquarum particularium plebium.
	Prov.
	XI, v. 14: <hi>ubi non est gubernator, corruet populus</hi>.
	Ad doctrinam autem pertinet secundario, quod subdit <hi>linguarum genera</hi>, quantum ad illos qui variis linguis loquuntur magnalia, ut dicitur Act.
	II, 4; nec scilicet propter varietatem idiomatum evangelica doctrina impediretur.
	Quantum vero ad amovendum impedimentum doctrinae, quod posset provenire ex obscuritate sermonum, subdit <hi>interpretationes sermonum</hi>.
	Infra XIV, 13: <hi>qui loquitur lingua, oret ut interpretetur</hi>.
	Deinde cum dicit <hi>numquid omnes apostoli</hi>, etc., manifestat distinctionem praedictarum ministrationum, dicens <hi>numquid omnes</hi> in Ecclesia sunt <hi>apostoli?</hi> Quasi dicat: non. <hi>Numquid omnes prophetae?</hi> et cetera.
	Ex quo patet diversitas harum administrationum.
	Eccli.
	XXXIII, 11: <hi>in multitudine disciplinae domini separavit eos</hi>.
	Et XXXVII, v. 31: <hi>non omnia omnibus expediunt</hi>.
	Deinde cum dicit <hi>aemulamini autem</hi>, etc., ordinat eorum affectum circa praedicta spiritualia dona, dicens: cum multa sint dona spiritus sancti, ut dictum est, <hi>aemulamini</hi>, id est desiderate, <hi>charismata meliora</hi>, id est gratias potiores, ut scilicet magis desideretis ea quae sunt meliora, puta prophetiam quam donum linguarum, ut infra c.
	XIII, 1 s. dicetur.
	I Thess. ult.: <hi>omnia probate, quod bonum est tenete</hi>.
	Et ne in praemissis donis eorum affectus quiesceret, subdit <hi>et adhuc excellentiorem viam vobis demonstro</hi>, scilicet charitatem, qua directius in Deum itur.
	Ps.
	CXVIII, 32: <hi>viam mandatorum tuorum cucurri</hi>.
	Is. c.
	XXX, 21: <hi>haec est via, ambulate in ea</hi>.</p>
</div2></div1>
<div1 n="13"><head>Caput 13</head>
<div2 n="1"><head>Lectio 1</head>
<p><A NAME="87670"/>Apostolus gratiarum gratis datarum distinctionem assignavit, et ministrationum in quibus membra Ecclesiae distinguuntur, hic agit de charitate, quae inseparabiliter concomitatur gratiam gratum facientem.
	Et quia promiserat eis se demonstraturum viam excellentiorem, ostendit praeeminentiam charitatis ad caetera gratuita dona.
	Et primo quantum ad necessitatem, quia scilicet sine charitate alia dona gratuita non sufficiunt; secundo quantum ad utilitatem, quia scilicet per charitatem omnia mala vitantur, et omnia bona aguntur, ibi <hi>charitas patiens est</hi>, etc.; tertio quantum ad permanentiam, ibi <hi>charitas numquam excidit</hi>, et cetera.
	Omnia autem dona gratuita reducere videtur apostolus ad tria.
	Nam primo ostendit quod donum linguarum, quod pertinet ad locutionem, sine charitate non valet; secundo quod etiam non valent ea quae pertinent ad cognitionem, ibi <hi>et si habuero prophetiam</hi>, etc.; tertio ostendit idem de his quae pertinent ad operationem, ibi <hi>et si distribuero in cibos pauperum</hi>, et cetera.
	Erat autem apud Corinthios multum desiderabile donum linguarum, ut infra c.
	XIV T. patebit; et ideo, ab eo incipiens, dicit: promisi me demonstraturum excellentiorem viam, et hoc primo patet in dono linguarum, quia <hi>si linguis hominum</hi>, scilicet omnium, <hi>loquar</hi>, id est, si habuero donum gratiae, per quod loqui possim linguis omnium hominum; et ad maiorem abundantiam subdit <hi>et Angelorum: charitatem autem non habeam, factus sum velut aes sonans aut cymbalum tinniens</hi>.
	Recta comparatione utitur.
	Anima enim per charitatem vivit quae vivit Deo, qui est animae vita, secundum illud Deut.
	XXX, 20: <hi>ipse est vita tua</hi>.
	Unde et I Io.
	III, 14 dicitur: <hi>translati sumus de morte ad vitam, quoniam diligimus fratres; qui non diligit manet in morte</hi>.
	Recte ergo comparat loquelam charitate carentem, sono rei mortuae, scilicet aeris aut cymbali, qui licet clarum sonum reddat, non tamen est vivus sed mortuus.
	Ita etiam locutio hominis charitate carentis, quantumcumque sit diserta, tamen habetur pro mortua, quia non proficit ad meritum vitae aeternae.
	Est autem differentia inter aes sonans et cymbalum tinniens, quia aes, cum sit planum, ex percussione simplicem sonum emittit; cymbalum autem, cum sit concavum, ex una percussione sonum multiplicat, quod pertinet ad tinnitum.
	Aeri ergo comparantur qui veritatem simpliciter pronuntiant, cymbalo vero qui veritatem multiplicant et pronuntiant, multas rationes et similitudines apponendo, et conclusiones plurimas eliciendo, quae tamen omnia sine charitate habentur ut mortua.
	Considerandum est autem quae linguae Angelorum dicantur.
	Nam cum lingua sit membrum corporeum et ad eius usum pertineat donum linguarum, quod interdum lingua dicitur, ut patebit infra XVI, neutrum videtur Angelis competere qui membra non habent.
	Potest ergo dici quod per Angelos intelliguntur homines Angelorum officium habentes, qui scilicet aliis hominibus divina annuntiant, secundum illud Mal.
	II, 7: <hi>labia sacerdotis custodiunt scientiam, et legem requirunt ex ore eius, quia Angelus domini exercituum est</hi>.
	Sub hoc ergo sensu dicitur <hi>si linguis hominum loquar et Angelorum</hi>, id est non solum minorum sed etiam maiorum qui alios docent.
	Potest etiam intelligi de ipsis incorporeis Angelis, prout in Ps.
	CIII, 4 dicitur: <hi>qui facit Angelos suos spiritus</hi>.
	Et quamvis non habeant linguam corpoream, per similitudinem tamen lingua in eis dici potest vis, qua manifestant aliis quod habent in mente.
	Est autem sciendum quod in cognitione mentis angelicae aliquid est, de quo superiores Angeli non loquuntur inferioribus, neque e converso, scilicet ipsa divina essentia quam omnes immediate vident, Deo se omnibus monstrante, secundum illud Ier. c.
	XXXI, 34: <hi>non docebit ultra vir proximum suum, et vir fratrem suum, dicens: cognosce dominum.
	Omnes enim cognoscent me a minimo usque ad maximum eorum</hi>.
	Aliquid autem est in cognitione mentis angelicae, de quo superiores loquuntur inferioribus, sed non econverso.
	Et huiusmodi sunt divinae providentiae mysteria, quorum plura cognoscunt in ipso Deo superiores, qui clarius eum vident quam inferiores.
	Unde superiores de huiusmodi inferiores instruunt vel illuminant, quod locutio potest dici.
	Aliquid vero est in cognitione mentis angelicae, de quo superiores loquuntur inferioribus et econverso; et huiusmodi sunt occulta cordium quae ex libero arbitrio dependent, quae soli Deo patent, et his quorum sunt, secundum illud supra II, 11: <hi>quae sunt hominis, nemo novit nisi spiritus hominis qui in ipso est</hi>.
	Quae in notitiam alterius deveniunt, eo cuius sunt manifestante, sive sit inferior, sive superior.
	Fit autem huiusmodi manifestatio dum inferior Angelus superiori loquitur, non per illuminationem, sed per quemdam significationis modum.
	Est enim in quolibet Angelo aliquid quod naturaliter ab altero Angelo cognoscitur.
	Dum ergo id quod est naturaliter notum, proponitur ut signum eius quod est ignotum, manifestatur occultum.
	Et talis manifestatio dicitur locutio ad similitudinem hominum, qui occulta cordium manifestant aliis per voces sensibiles, aut per quodcumque aliud corporale exterius apparens.
	Unde et ea, quae sunt in Angelis naturaliter nota, inquantum assumuntur ad manifestationem occultorum, dicuntur signa vel nutus.
	Potestas autem manifestandi conceptum suum hoc modo metaphorice lingua nominatur.
	Deinde cum dicit <hi>et si habuero</hi>, etc., ostendit idem de his quae pertinent ad cognitionem.
	Est autem attendendum quod supra proposuit quatuor dona gratuita ad cognitionem pertinentia, scilicet sapientiam, scientiam, fidem et prophetiam.
	Incipit ergo hic a prophetia, dicens <hi>et si habuero prophetiam</hi>, per quam divinitus occulta revelantur, secundum illud II Petr.
	I, 21: <hi>non enim voluntate humana allata est aliquando prophetia, sed spiritu sancto inspirati locuti sunt sancti Dei homines</hi>.
	Secundo, quantum ad sapientiam, subdit et <hi>noverim omnia mysteria</hi>, id est occulta divinitatis, quod pertinet ad sapientiam, secundum illud supra II, 7: <hi>loquimur Dei sapientiam in mysterio absconditam</hi>.
	Tertio, quantum ad scientiam, dicit <hi>et omnem scientiam</hi>, sive humanitus acquisitam, sicut habuerunt philosophi, sive divinitus infusam, sicut habuerunt eam apostoli.
	Sap. c.
	VII, 17: <hi>dedit mihi eorum quae sunt veram scientiam</hi>.
	Quarto, quantum ad fidem, subdit <hi>et si habuero omnem fidem, ita ut montes transferam</hi>.
	Potest autem exponi id quod dicit <hi>omnem fidem</hi>, id est omnium articulorum; sed merito est ut exponatur <hi>omnem</hi>, id est perfectam fidem, propter illud quod subditur <hi>ita ut montes transferam</hi>.
	Dicitur enim Matth.
	XVII, 19: <hi>si habueritis fidem sicut granum sinapis, dicetis monti huic: transi hinc, et transibit</hi>.
	Et quamvis granum sinapis sit minimum quantitate, non tamen intelligitur parva, sed perfecta fides grano sinapis comparari.
	Dicitur enim Matth.
	XXI, v. 21: <hi>si habueritis fidem, et non haesitaveritis, non solum de ficulnea facietis, sed etiam si monti huic dixeritis: tolle et iacta te in mare, fiet</hi>.
	Fides ergo quae non haesitat, grano sinapis comparatur, quod quanto magis atteritur, tanto magis eius fortitudo sentitur.
	Obiiciunt autem aliqui quod cum multi sancti perfectam fidem habuerint, nullus legitur montes transtulisse; quod quidem solvitur per id quod supra XII, 7 dictum est: <hi>unicuique datur manifestatio spiritus ad utilitatem</hi>.
	Illo nempe modo, loco et tempore miracula per gratiam spiritus sancti fiunt, quo Ecclesiae requiritur utilitas.
	Fecerunt autem sancti multo maiora, quam translationem montium, prout erat fidelibus utile, puta suscitando mortuos, dividendo mare et alia huiusmodi opera faciendo.
	Et hoc etiam fecissent, si necessitas adfuisset.
	Potest etiam hoc transferri ad expulsionem Daemonum de humanis corporibus, qui montes dicuntur propter superbiam.
	Ier.
	XIII, 16: <hi>antequam offendant pedes vestri ad montes caliginosos, ecce ego ad te, mons pestifer, qui corrumpis universam terram</hi>.
	Attribuitur autem operatio miraculorum fidei non haesitanti, quia fides innititur omnipotentiae, per quam miracula fiunt.
	Si, inquam, habuero omnia praedicta ad perfectionem intellectus pertinentia, <hi>charitatem autem non habuero</hi>, per quam perficitur voluntas, <hi>nihil sum</hi>, scilicet secundum esse gratiae, de quo dicitur Eph.
	II, 10: <hi>ipsius sumus factura, creati in Christo Iesu in operibus bonis</hi>.
	Unde et contra quemdam dicitur Ez. </p><p>, 19: <hi>nihil factus es, et non eris in perpetuum</hi>.
	Quod quidem fit propter defectum charitatis, per quam homo bene utitur intellectu perfecto.
	Sine charitate autem eius usus bonus non est.
	Unde et supra c.
	VIII, 1 dicitur, quod <hi>scientia inflat, charitas aedificat</hi>.
	Est autem notandum quod apostolus hic loquitur de sapientia et scientia, secundum quod pertinent ad dona gratiae gratis datae, quae sine charitate esse possunt.
	Nam secundum quod computantur inter septem dona spiritus sancti, numquam sine charitate habentur.
	Unde et Sap.
	I, 4 dicitur: <hi>in malevolam animam non intrabit sapientia</hi>.
	Et Sap.
	X, 10 dicitur: <hi>dedit illi scientiam sanctorum</hi>.
	De prophetia autem et fide manifestum est, quod sine charitate haberi possunt.
	Sed notandum est hic quod fides firma, etiam sine charitate, miracula facit.
	Unde, Matth.
	VII, 22, dicentibus: <hi>nonne in nomine tuo prophetavimus, et multas virtutes fecimus?</hi> Dicitur: <hi>numquam novi vos</hi>.
	Spiritus enim sanctus operatur virtutes etiam per malos, sicut et per eos loquitur veritatem.
	Deinde cum dicit <hi>et si distribuero</hi>, etc., ostendit idem in his quae pertinent ad opera, quae consistunt in hoc quod homo faciat bona, secundum illud Gal.
	VI, v. 9: <hi>bonum facientes, non deficiamus</hi>; et in hoc quod patienter sustineat mala, secundum illud Ps.
	XCI, 15 s.: <hi>bene patientes erunt, ut annuntient</hi>.
	Inter caetera vero bona opera magis commendantur opera pietatis, secundum illud I Tim.
	IV, 8: <hi>pietas ad omnia utilis est</hi>.
	Circa quod opus quatuor conditiones designat.
	Quarum prima est, quod opus pietatis non totum congregetur in unum, sed dividatur in plures, secundum illud Ps.
	CXI, 9: <hi>dispersit, dedit pauperibus</hi>.
	Et hoc designatur cum dicitur <hi>si distribuero</hi>.
	Secundo ut opus pietatis fiat ad subveniendum necessitati, non ad serviendum superfluitati, secundum illud Is.
	LVIII, 7: <hi>frange esurienti panem tuum</hi>, et hoc designatur, cum dicitur <hi>in cibos pauperum</hi>.
	Tertio ut opus pietatis exhibeatur indigentibus, secundum illud Lc.
	XIV, 13: <hi>cum facis convivium, voca pauperes</hi>; et hoc designatur, cum dicitur <hi>pauperum</hi>.
	Quarto ad perfectionem pertinet, ut homo omnia bona sua in opera pietatis expendat, secundum illud Matth.
	XIX, 21: <hi>si vis perfectus esse, vade, vende omnia quae habes, et da pauperibus</hi>; et hoc designatur, cum dicitur <hi>omnes facultates meas</hi>.
	Inter mala vero quae quis sustinet patienter, potissimum est martyrium.
	Unde dicitur Matth.
	V, 10: <hi>beati qui persecutionem patiuntur propter iustitiam</hi>.
	Quod etiam quadrupliciter commendat.
	Primo quidem, quia laudabilius est quod, necessitate imminente, puta propter defensionem fidei, seipsum offerat passioni, quam si deprehensus patiatur.
	Et ideo dicit <hi>si tradidero</hi>.
	Sicut et de Christo dicitur Eph.
	V, 2: <hi>tradidit semetipsum pro nobis</hi>.
	Secundo quia gravior est corporis humani iactura, quam rerum, de quo tamen quidam commendantur Hebr.
	X, 34: <hi>rapinam bonorum vestrorum cum gaudio sustinuistis</hi>.
	Et ideo dicit <hi>corpus</hi>.
	Is. l, 6: <hi>dedi corpus meum percutientibus</hi>.
	Tertio laudabilius est quod aliquis exponat corpus suum supplicio, quam corpus filii, vel cuiuscumque propinqui, de quo tamen commendatur quaedam mulier II Mac.
	VII, 20: <hi>supra modum videtur mirabilis et bonorum memoria digna, quae pereuntes septem filios sub unius diei tempore conspiciens, bono animo ferebat</hi>.
	Et ideo dicit <hi>meum</hi>.
	Iudicum V, v. 9: <hi>qui propria voluntate obtulistis vos discrimini pro domino</hi>.
	Quarto redditur martyrium laudabilius ex acerbitate poenae, de quo subditur <hi>ita ut ardeam</hi>, sicut Laurentius.
	Eccli. l, 9: <hi>quasi ignis effulgens et thus ardens in igne</hi>.
	Si, inquam, praedicta opera tam excellentia fecero, <hi>charitatem autem non habuero</hi>, vel quia simul cum praedictis operibus adest voluntas peccandi mortaliter, vel quia fiunt propter inanem gloriam, <hi>nihil mihi prodest</hi>, scilicet quantum ad meritum vitae aeternae, quae solis diligentibus Deum repromittitur, secundum illud Iob XXXVI, 33: <hi>annuntiat de ea amico suo quod possessio eius sit</hi>.
	Et notandum quod locutionem, quae est vox animalis, si sit sine charitate, comparat non existenti, opera autem quae fiunt propter fidem, si sint sine charitate, dicit esse infructuosa.
	Sap.
	III, 11: <hi>vacua est spes eorum, et labores sine fructu</hi>.</p>
</div2>
<div2 n="2"><head>Lectio 2</head>
<p><A NAME="87671"/>Postquam apostolus ostendit charitatem esse adeo necessariam, quod sine ea nullum spirituale donum sufficiat ad salutem, hic ostendit eam adeo esse utilem et efficacis virtutis, quod per eam cuncta opera virtutis implentur.
	Et primo praemittit duo quasi generalia; secundo subiungit in speciali virtutum opera, quae per charitatem complentur, ibi <hi>charitas non aemulatur</hi>, et cetera.
	Circa primum duo facit.
	Nam omnis virtus consistit in hoc quod aliquis in operando bene se habeat in sustinendo mala, vel in operando bona.
	Quantum ergo ad tolerantiam malorum, dicit <hi>charitas patiens est</hi>, id est facit patienter tolerari mala.
	Cum enim homo diligit aliquem propter eius amorem, de facili tolerat quaecumque difficilia; et similiter qui diligit Deum, propter eius amorem patienter tolerat quaecumque adversa.
	Unde et Cant.
	VIII, 7 dicitur: <hi>aquae multae non poterunt extinguere charitatem, nec flumina obruent eam</hi>.
	Iac.
	I, 4: <hi>patientia opus perfectum habet</hi>.
	Quantum autem ad operationem bonorum, subdit <hi>benigna est</hi>; benignitas autem dicitur quasi bona igneitas, ut scilicet sicut ignis liquefaciendo effluere facit, ita charitas hoc efficit, ut bona quae homo habet, non sibi soli retineat, sed ad alios derivet, secundum illud Prov.
	V, 16: <hi>deriventur fontes tui foras, et in plateis aquas tuas divide</hi>.
	Quod quidem charitas facit.
	Unde I Io.
	III, 17 dicitur: <hi>qui habuerit substantiam huius mundi, et viderit fratrem suum necesse habere, et clauserit viscera sua ab eo, quomodo charitas Dei manet in eo?</hi> Unde et Eph.
	IV, 32 dicitur: <hi>estote invicem benigni et misericordes</hi>.
	Et Sap.
	I, 6 dicitur: <hi>benignus est spiritus sapientiae</hi>.
	Deinde cum dicit <hi>charitas non aemulatur</hi>, etc., proponit in speciali virtutum opera, quae charitas efficit, et quia ad virtutem duo pertinent, scilicet abstinere a malo et facere bonum, secundum illud Ps.
	XXXIII, v. 15: <hi>declina a malo, et fac bonum</hi>, et Is. c.
	I, 16 s.: <hi>quiescite agere perverse, discite benefacere</hi>.
	Primo ostendit quomodo charitas facit omnia mala vitare; secundo quomodo facit omnia bona efficere, ibi <hi>congaudet autem veritati</hi>, et cetera.
	Malum autem efficaciter non potest homo Deo facere, sed solum sibi et proximo, secundum illud Iob XXXV, 6: <hi>si peccaveris, quid ei nocebis?</hi> Et postea subditur: <hi>homini qui similis tui est, nocebit impietas tua</hi>.
	Primo ergo ostendit quomodo per charitatem vitantur mala, quae sunt contra proximum; secundo quomodo vitantur mala, quibus aliquis deordinatur in seipso, ibi <hi>non inflatur</hi>, et cetera.
	Malum autem quod est contra proximum, potest esse in affectu et in effectu.
	In affectu autem praecipue est, cum per invidiam quis dolet de bonis proximi, quod directe contrariatur charitati, ad quam pertinet quod homo diligat proximum sicut seipsum, ut habetur Lev.
	XIX, 18.
	Et ideo ad charitatem pertinet, ut sicut homo gaudet de bonis propriis, ita gaudeat de bonis proximi.
	Ex quo sequitur quod charitas excludat invidiam.
	Et hoc est quod dicit <hi>charitas non aemulatur</hi>, id est non invidet, quia scilicet facit cavere invidiam.
	Unde et in Ps.
	XXXVI, 1 dicitur: <hi>noli aemulari in malignantibus</hi>.
	Et Prov. c.
	XXIII, 17: <hi>non aemuletur cor tuum peccatores</hi>.
	Quantum ad effectum, subdit <hi>non agit perperam</hi>, id est perverse contra aliquem.
	Nullus enim iniuste agit contra illum quem diligit sicut seipsum.
	Is.
	I, 16: <hi>quiescite agere perverse</hi>.
	Deinde cum dicit <hi>non inflatur</hi> etc., ostendit quomodo charitas facit vitare mala, quibus aliquis deordinatur in seipso.
	Et primo quantum ad passiones, secundo quantum ad electionem, ibi <hi>non cogitat malum</hi>.
	Ostendit ergo primo quod charitas repellit inordinatam passionem, quantum ad tria.
	Primo quidem quantum ad superbiam, quae est inordinatus appetitus propriae excellentiae.
	Tunc autem inordinate suam excellentiam quis appetit, quando non sufficit ei contineri in eo gradu, qui sibi est a Deo praestitus.
	Et ideo dicitur Eccli.
	X, 14: <hi>initium superbiae hominis, apostatare a Deo</hi>.
	Quod quidem fit, dum homo non vult contineri sub regula ordinationis divinae.
	Et hoc repugnat charitati, qua quis super omnia Deum diligit.
	Col.
	II, 18 s.: <hi>inflatus sensu carnis suae, et non tenens caput</hi>, et cetera.
	Recte autem superbia inflationi comparatur.
	Nam id quod inflatur, non habet solidam magnitudinem, sed apparentem; ita superbi videntur quidem esse sibi magni, cum tamen vera magnitudine careant, quae non potest esse absque ordine divino.
	Sap.
	IV, v. 19: <hi>dirumpet illos inflatos sine voce</hi>.
	Est autem principalis superbiae filia, ambitio, per quam aliquis quaerit praeesse; quam etiam charitas excludit, quae potius proximis eligit ministrare, secundum illud Gal.
	V, 13: <hi>per charitatem spiritus servite invicem</hi>.
	Et ideo subdit <hi>non est ambitiosa</hi>, id est, facit hominem ambitionem vitare.
	Eccli.
	VII, 4: <hi>noli quaerere ab homine ducatum, neque a rege cathedram honoris</hi>.
	Secundo, ostendit quomodo charitas excludit inordinationem cupiditatis, cum dicit <hi>non quaerit quae sua sunt</hi>, ut intelligatur cum praecisione, id est neglectis bonis aliorum.
	Nam qui diligit alios sicut seipsum, bona aliorum quaerit sicut et sui ipsius.
	Unde et supra X, 33 apostolus dixit <hi>non quaerens quod mihi utile est, sed quod multis, ut salvi fiant</hi>.
	Contra quod de quibusdam dicitur Phil.
	II, 21: <hi>omnes quae sua sunt quaerunt, non quae Iesu Christi</hi>.
	Potest et aliter intelligi <hi>non quaerit quae sua sunt</hi>, id est, non repetit ea quae sunt sibi ablata, scilicet in iudicio cum scandalo: quia magis amat salutem proximi, quam pecuniam, secundum illud Phil. ult.: <hi>non quaero datum, sed requiro fructum abundantem in iustitia vestra</hi>.
	Quod tamen qualiter intelligendum sit, supra VI dictum est.
	Tertio, ostendit quomodo charitas excludat inordinationem irae, dicens <hi>non irritatur</hi>, id est non provocatur ad iram.
	Est enim ira inordinatus appetitus vindictae.
	Ad charitatem autem pertinet magis remittere offensas, quam supra modum aut inordinate vindicare, secundum illud Col.
	III, v. 13: <hi>donantes vobismetipsis, si quis adversus aliquem habet querelam</hi>; Iac.
	I, 20: <hi>ira viri iustitiam Dei non operatur</hi>.
	Deinde cum dicit <hi>non cogitat</hi>, etc., ostendit quomodo per charitatem excluditur inordinatio electionis.
	Est autem electio, ut dicitur in III Ethic. appetitus praeconsiliati.
	Tunc ergo homo peccat ex electione et non ex passione, quando ex consilio rationis affectus eius provocatur ad malum.
	Charitas ergo primo quidem excludit perversitatem consilii.
	Et ideo dicit <hi>non cogitat malum</hi>, id est non permittit excogitare quomodo aliquis perficiat malum.
	Mich.
	II, 1: <hi>vae qui cogitatis inutile, operamini malum in cubilibus vestris</hi>.
	Is.
	I, 16: <hi>auferte malum cogitationum vestrarum ab oculis meis</hi>.
	Vel <hi>charitas non cogitat malum</hi>, quia non permittit hominem per varias suspiciones et temeraria iudicia cogitare malum de proximo.
	Matth.
	IX, 4: <hi>ut quid cogitatis mala in cordibus vestris?</hi> Secundo, charitas excludit inordinatum affectum malorum, cum dicit <hi>non gaudet super iniquitate</hi>.
	Ille enim qui ex passione peccat, cum quodam remorsu et dolore peccatum committit; sed ille qui peccat ex electione, gaudet ex hoc ipso quod peccatum committit, secundum illud Prov.
	II, 14: <hi>qui laetantur cum male fecerint, et exultant in rebus pessimis</hi>.
	Hoc autem charitas impedit, inquantum est amor summi boni, cui repugnat omne peccatum.
	Vel dicit quod charitas <hi>non gaudet super iniquitate</hi>, scilicet a proximo commissa, quinimo de ea luget, inquantum contrariatur proximorum saluti quam cupit.
	II Cor.
	XII, v. 21: <hi>ne iterum cum venero humiliet me Deus apud vos, et lugeam multos ex his, qui ante peccaverunt</hi>.
	Deinde cum dicit <hi>congaudet autem</hi>, etc., ostendit quomodo charitas facit operari bonum.
	Et primo quantum ad proximum; secundo quantum ad Deum, ibi <hi>omnia credit</hi>, et cetera.
	Quantum ad proximum autem, homo operatur bonum dupliciter.
	Primo quidem gaudendo de bonis eius.
	Et quantum ad hoc dicit <hi>congaudet autem veritati</hi>, scilicet proximi, vel vitae, vel doctrinae, vel iustitiae, ex eo quod proximum diligit sicut seipsum.
	In III Io. v. 3: <hi>gavisus sum valde venientibus fratribus, et testimonium perhibentibus veritati tuae, sicut in charitate ambulas</hi>.
	Secundo in hoc quod homo mala proximi sustinet prout decet.
	Et quantum ad hoc dicit <hi>omnia suffert</hi>, id est absque turbatione sustinet omnes defectus proximorum, vel quaecumque adversa.
	Rom.
	XV, 1: <hi>debemus nos firmiores imbecillitates infirmorum sustinere</hi>.
	Gal.
	VI, 2: <hi>alter alterius onera portate, et sic adimplebitis legem Christi</hi>, scilicet charitatem.
	Deinde cum dicit <hi>omnia credit</hi>, ostendit quomodo charitas faciat operari bonum in comparatione ad Deum.
	Quod quidem fit praecipue per virtutes theologicas, quae habent Deum pro obiecto.
	Sunt autem praeter charitatem duae virtutes theologicae, ut infra dicitur, scilicet fides et spes.
	Quantum ergo ad fidem dicit <hi>omnia credit</hi>, scilicet quae divinitus traduntur.
	Gen.
	XV, v. 6: <hi>credidit Abraham Deo, et reputatum est ei ad iustitiam</hi>.
	Credere vero omnia quae ab homine dicuntur, est levitatis, secundum illud Eccli.
	XIX, 4: <hi>qui cito credit, levis est corde</hi>.
	Quantum autem ad spem, dicit <hi>omnia sperat</hi>, quae scilicet promittuntur a Deo.
	Eccli. c.
	II, 9: <hi>qui timetis Deum, sperate in eum</hi>.
	Et ne spes frangatur per dilationem, subdit <hi>omnia sustinet</hi>, id est patienter expectat quae promittuntur a Deo quamvis dilata, secundum illud Hab.
	II, 3: <hi>si moram fecerit, expecta eum</hi>; Ps.
	XXVI, 14: <hi>confortetur cor tuum, et sustine dominum</hi>.</p>
</div2>
<div2 n="3"><head>Lectio 3</head>
<p><A NAME="87672"/>Postquam apostolus ostendit quod charitas excellit alia dona spiritus sancti necessitate et fructuositate, hic ostendit excellentiam charitatis ad alia dona quantum ad permanentiam.
	Et circa hoc tria facit.
	Primo proponit differentiam charitatis ad alia dona spiritus sancti, quantum ad permanentiam; secundo probat quod dixerat, ibi <hi>ex parte enim cognoscimus</hi>, etc.; tertio infert conclusionem intentam, ibi <hi>nunc autem manent</hi>, et cetera.
	Circa primum duo facit.
	Primo proponit permanentiam charitatis; secundo cessationem aliorum donorum, ibi <hi>sive prophetiae</hi>, et cetera.
	Dicit ergo primo <hi>charitas numquam excidit</hi>.
	Quod quidem male intelligentes, in errorem ceciderunt, dicentes, quod charitas semel habita, numquam potest amitti, cui videtur consonare quod dicitur I Io.
	III, v. 9: <hi>omnis qui natus est ex Deo, peccatum non facit, quoniam semen ipsius in eo manet</hi>.
	Sed huius dicti primo quidem sententia falsa est.
	Potest enim aliquis charitatem habens, a charitate excidere per peccatum, secundum illud Apoc.
	II, 4 s.: <hi>charitatem tuam primam reliquisti.
	Memor esto itaque unde excideris, et age poenitentiam</hi>.
	Et hoc ideo est, quia charitas recipitur in anima hominis secundum modum ipsius, ut scilicet possit ea uti, vel non uti.
	Dum vero ea utitur homo, peccare non potest: quia usus charitatis est dilectio Dei super omnia, et ideo nihil restat propter quod homo Deum offendat.
	Et per hunc modum intelligitur verbum Ioannis inductum.
	Secundo, praedicta sententia non est secundum intentionem apostoli, quia non loquitur hic de cessatione donorum spiritualium, per peccatum mortale, sed potius de cessatione donorum spiritualium, quae pertinent ad hanc vitam per gloriam supervenientem.
	Unde sensus apostoli est <hi>charitas numquam excidit</hi>, quia scilicet sicut est in statu viae, ita permanebit in statu patriae et cum augmento, secundum illud Is.
	XXXI, 9: <hi>dixit dominus cuius ignis est in Sion</hi>, scilicet in Ecclesia militante <hi>et caminus eius in Ierusalem</hi>, id est in pace caelestis patriae.
	Deinde cum dicit <hi>sive prophetiae</hi>, etc., proponit cessationem aliorum donorum spiritualium, et specialiter eorum quae praecipua videntur.
	Primo quantum ad prophetiam, dicit <hi>sive prophetiae evacuabuntur</hi>, id est cessabunt, quia scilicet in futura gloria prophetia locum non habebit, propter duo.
	Primo quidem quia prophetia respicit futurum, status autem ille non expectabit aliquid in futurum, sed erit finale complementum omnium eorum quae ante fuerant prophetata.
	Unde in Ps.
	XLVII, v. 9 dicitur: <hi>sicut audivimus</hi>, scilicet per prophetas, <hi>ita et vidimus</hi>, praesentialiter, <hi>in civitate domini virtutum</hi>.
	Secundo quia prophetia est cum cognitione figurali et aenigmatica, quae cessabit in patria.
	Unde dicitur Num.
	XII, 6: <hi>si quis fuerit inter vos propheta domini, per somnium aut in visione apparebo ei, vel per somnium loquar ad illum</hi>.
	Et Osee XII, 10: <hi>in manibus prophetarum assimilatus sum</hi>.
	Secundo quantum ad donum linguarum, dicit <hi>sive linguae cessabunt</hi>.
	Quod quidem non est intelligendum quantum ad ipsa membra corporea, quae linguae dicuntur, ut dicitur infra XV, 52: <hi>mortui resurgent incorrupti</hi>, id est, absque diminutione membrorum.
	Neque autem intelligendum est quantum ad usum linguae corporeae.
	Est enim futura in patria laus vocalis, secundum illud Ps.
	CXLIX, 6: <hi>exultationes Dei in gutture eorum</hi>, ut Glossa ibidem exponit.
	Est ergo intelligendum quantum ad donum linguarum, quo scilicet aliqui in primitiva Ecclesia linguis variis loquebantur, ut dicitur Act.
	II, 4.
	In futura enim gloria, quilibet quamlibet linguam intelliget.
	Unde non erit necessarium variis linguis loqui.
	Nam etiam a primordio generis humani, ut dicitur Gen. c.
	XI, 1: <hi>unus erat sermo, et unum labium omnibus</hi>, quod multo magis erit in ultimo statu, in quo erit unitas consummata.
	Tertio quantum ad scientiam, subdit: <hi>sive scientia destruetur</hi>.
	Ex quo quidam accipere voluerunt quod scientia acquisita totaliter perditur cum corpore.
	Ad cuius veritatis inquisitionem considerare oportet, quod duplex est vis cognitiva, scilicet vis sensitiva et vis intellectiva.
	Inter quas est differentia, quia vis sensitiva est actus organi corporalis, et ideo necesse est quod desinat corpore corrupto; vis autem intellectiva non est actus alicuius organi corporei, ut probatur in III de anima, et ideo necesse est quod maneat corpore corrupto.
	Si ergo aliquid scientiae acquisitae conservetur in parte animae intellectivae, necesse est quod id permaneat post mortem.
	Quidam ergo posuerunt quod species intelligibiles non conservantur in intellectu possibili, nisi quamdiu intelligit.
	Conservantur autem species phantasmatum in potentiis animae sensitivae, puta in memorativa et imaginativa; ita scilicet quod semper intellectus possibilis quando de novo vult intelligere, etiam quae prius intellexit, indiget abstrahere a phantasmatibus per lumen intellectus agentis, et secundum hoc consequens est quod scientia hic acquisita non remaneat post mortem.
	Sed haec positio est primo quidem contra rationem.
	Manifestum est enim quod species intelligibiles in intellectu possibili recipiuntur ad minus dum actu intelligit.
	Quod autem recipitur in aliquo, est in eo per modum recipientis.
	Cum ergo substantia intellectus possibilis sit immutabilis et fixa, consequens est, quod species intelligibiles remaneant in eo immobiliter.
	Secundo est contra auctoritatem Aristotelis in III de anima, qui dicit quod cum intellectus possibilis est sciens unumquodque, tunc etiam est intelligens in potentia.
	Et sic patet quod habet species intelligibiles per quas dicitur sciens, et tamen adhuc est in potentia ad intelligendum in actu, et ita species intelligibiles sunt in intellectu possibili, etiam quando non intelligit actu.
	Unde etiam, ibidem, philosophus dicit, quod anima intellectiva est locus specierum, quia scilicet in ea conservantur species intelligibiles.
	Indiget tamen in hac vita convertere se ad phantasmata, ad hoc quod actu intelligat, non solum ut abstrahat species a phantasmatibus, sed etiam ut species habitas phantasmatibus applicet: cuius signum est quod laeso organo virtutis imaginativae, vel etiam memorativae, non solum impeditur homo ab acquisitione novae scientiae, sed etiam ab usu scientiae prius habitae.
	Sic ergo remanet scientia in anima post corporis mortem, quantum ad species intelligibiles, non autem quantum ad inspectionem phantasmatum, quibus anima separata non indigebit, habens esse et operationem absque corporis communione.
	Et secundum hoc apostolus hic dicit, quod scientia destruetur, scilicet secundum conversionem ad phantasmata.
	Unde et Is.
	XXIX, v. 14 dicitur: <hi>peribit sapientia a sapientibus, et intellectus prudentium eius abscondetur</hi>.
	Deinde cum dicit <hi>ex parte enim cognoscimus</hi>, probat quod dixerat: et primo inducit probationem; secundo manifestat ea, quae in probatione continentur, ibi <hi>cum essem parvulus</hi>, et cetera.
	Inducit ergo primo ad probandum propositum talem rationem: adveniente perfecto cessat imperfectum; sed dona alia praeter charitatem habent imperfectionem; ergo cessabunt superveniente perfectione gloriae.
	Primo ergo proponit minorem propositionem quo ad imperfectionem scientiae, cum dicit <hi>ex parte enim cognoscimus</hi>, id est imperfecte.
	Nam pars habet rationem imperfecti.
	Et hoc praecipue verificatur quantum ad cognitionem Dei, secundum illud Iob XXXVI, v. 26: <hi>ecce Deus magnus vincens scientiam nostram</hi>; et XXVI, 14: <hi>ecce haec ex parte dicta sunt viarum eius</hi>.
	Proponit etiam imperfectionem prophetiae, cum subdit <hi>et ex parte</hi> id est imperfecte, <hi>prophetamus</hi>.
	Est enim prophetia cognitio cum imperfectione, ut dictum est.
	Tacet autem de dono linguarum, quod est imperfectius his duobus, ut infra XIV, 2 patebit.
	Secundo ponit maiorem, dicens <hi>cum autem venerit quod perfectum est</hi>, id est, perfectio gloriae, <hi>evacuabitur quod ex parte est</hi>, id est, omnis imperfectio tolletur.
	De qua perfectione dicitur I Petr. ult.: <hi>modicum passos ipse perficiet</hi>.
	Sed secundum hoc videtur, quod etiam charitas evacuetur per futuram gloriam, quia ipsa est imperfecta in statu viae per comparationem ad statum patriae.
	Dicendum ergo, quod imperfectio dupliciter se habet ad id quod dicitur imperfectum.
	Quandoque enim est de ratione eius, quandoque vero non, sed accidit ei; sicut imperfectio est de ratione pueri, non autem de ratione hominis, et ideo, adveniente perfecta aetate, cessat quidem pueritia: sed humanitas fit perfecta.
	Imperfectio est ergo de ratione scientiae, prout hic de Deo habetur, inquantum scilicet cognoscitur ex sensibilibus; et similiter de ratione prophetiae, inquantum est cognitio figuralis et in futurum tendens.
	Non est autem de ratione charitatis ad quam cognitum bonum diligere pertinet.
	Et ideo superveniente perfectione gloriae, cessat prophetia et scientia; charitas autem non cessat, sed magis perficitur, quia quanto perfectius cognoscetur Deus, tanto etiam perfectius amabitur.
	Deinde cum dicit <hi>cum essem parvulus</hi>, etc., manifestat ea quae praemissa sunt.
	Et primo manifestat maiorem, scilicet quod veniente perfecto cessat imperfectum; secundo manifestat minorem, scilicet quod scientia, et prophetia sint imperfecta, ibi <hi>videmus nunc</hi>, et cetera.
	Ostendit autem primum per similitudinem perfecti et imperfecti, quod invenitur in aetate corporali.
	Unde et primo describit imperfectum aetatis corporalis, dicens <hi>cum essem parvulus</hi>, scilicet aetate, <hi>loquebar ut parvulus</hi>, id est prout congruit parvulo, scilicet balbutiendo.
	Unde propter naturalem defectum locutionis, qui est in parvulis, commendatur sapientia quod <hi>linguas infantium facit disertas</hi>, Sap.
	X, v. 21; et ut parvulus loquitur, qui vana loquitur.
	Ps.
	XI, 3: <hi>vana locuti sunt unusquisque ad proximum suum</hi>.
	Quantum vero ad iudicium subdit <hi>sapiebam ut parvulus</hi>, id est, approbabam vel reprobabam aliqua stulte, ut faciunt parvuli, qui quandoque pretiosa contemnunt, et vilia appetunt, ut dicitur Prov.
	I, 22: <hi>usquequo, parvuli, diligitis infantiam, et stulti ea quae sunt sibi noxia cupient?</hi> Sapiunt ergo ut parvuli, qui, spiritualibus contemptis, terrenis inhaerent; de quibus dicitur Phil.
	III, v. 19: <hi>gloria in confusione eorum, qui terrena sapiunt</hi>.
	Quantum autem ad rationis discursum, dicit <hi>cogitabam ut parvulus</hi>, id est aliqua vana.
	Unde et in Ps.
	XCIII, 11 dicitur: <hi>dominus scit cogitationes hominum, quoniam vanae sunt</hi>.
	Et videtur apostolus ordine praepostero haec tria ponere.
	Nam locutio praeexigit iudicium sapientiae: iudicium vero praesupponit cogitationes rationis.
	Et hoc satis congruit imperfectioni puerili, in qua est locutio sine iudicio, et iudicium sine deliberatione.
	Potest autem referri, quod dicit <hi>loquebar ut parvulus</hi>, ad donum linguarum; cum dicit <hi>sapiebam ut parvulus</hi>, ad donum prophetiae; quod autem subdit <hi>cogitabam ut parvulus</hi>, ad donum scientiae.
	Secundo ponit id quod pertinet ad perfectionem aetatis, dicens <hi>quando autem factus sum vir</hi>, id est quando perveni ad perfectam et virilem aetatem, <hi>evacuavi</hi>, id est abieci, <hi>quae erant parvuli</hi>; quia, ut dicitur Is.
	LXV, 20, <hi>puer centum annorum morietur, et peccator centum annorum maledictus erit</hi>.
	Et est attendendum, quod apostolus hic comparat statum praesentem pueritiae propter imperfectionem; statum autem futurae gloriae propter perfectionem, virili aetati.</p>
</div2>
<div2 n="4"><head>Lectio 4</head>
<p><A NAME="87673"/>Hic loquitur de visione, quae est cognitio Dei.
	Unde omnia praecedentia dona evacuanda, sunt intelligenda secundum quod ordinantur ad cognitionem Dei.
	Circa hoc duo facit.
	Primo enim probat id quod intendit in generali; secundo in speciali de seipso, ibi <hi>nunc cognosco</hi>, et cetera.
	Dicit ergo: dixi quod ex parte cognoscimus, quia nunc <hi>videmus per speculum in aenigmate</hi>, sed tunc, scilicet in patria videbimus <hi>facie ad faciem</hi>.
	Ubi primo considerandum est, quid sit videre per speculum in aenigmate; secundo quid sit videre facie ad faciem.
	Sciendum est ergo, quod sensibile aliquid potest tripliciter videri, scilicet aut per sui praesentiam in re vidente, sicut ipsa lux, quae praesens est oculo; aut per praesentiam suae similitudinis in sensu immediate derivatam ab ipsa re, sicut albedo quae est in pariete videtur, non existente ipsa albedine praesentialiter in oculo, sed eius similitudine, licet ipsa similitudo non videatur ab eo; aut per praesentiam similitudinis non immediate derivatae ab ipsa re, sed derivatae a similitudine rei in aliquid aliud, sicut cum videtur aliquis homo per speculum.
	Non enim similitudo hominis immediate est in oculo, sed similitudo hominis resultantis in speculo.
	Per hunc ergo modum loquendo de visione Dei, dico quod naturali cognitione solus Deus videt seipsum: quia in Deo idem est sua essentia et suus intellectus.
	Et ideo sua essentia est praesens suo intellectui.
	Sed secundo modo forte Angeli naturali cognitione Deum vident, inquantum similitudo divinae essentiae relucet immediate in eos.
	Tertio vero modo cognoscimus nos Deum in vita ista, inquantum invisibilia Dei per creaturas cognoscimus, ut dicitur Rom.
	I, 20.
	Et ita tota creatura est nobis sicut speculum quoddam: quia ex ordine, et bonitate, et magnitudine, quae in rebus a Deo causata sunt, venimus in cognitionem sapientiae, bonitatis et eminentiae divinae.
	Et haec cognitio dicitur visio in speculo.
	Ulterius autem sciendum est, quod huiusmodi similitudo, quae est similitudinis in alio relucentis, est duplex: quia aliquando est clara et aperta, sicut illa quae est in speculo; aliquando obscura et occulta, et tunc illa visio dicitur aenigmatica, sicut cum dico: me mater genuit, et eadem gignitur ex me.
	Istud est per simile occultum.
	Et dicitur de glacie, quae gignitur ex aqua congelata, et aqua gignitur ex glacie resoluta.
	Sic ergo patet, quod visio per similitudinem similitudinis est in speculo per simile occultum in aenigmate, sed per simile clarum et apertum facit aliam speciem allegoricae visionis.
	Inquantum ergo invisibilia Dei per creaturas cognoscimus, dicimur videre per speculum.
	Inquantum vero illa invisibilia sunt nobis occulta, videmus in aenigmate.
	Vel aliter, <hi>videmus nunc per speculum</hi>, id est per rationem nostram, et tunc ly per, designat virtutem tantum.
	Quasi dicat <hi>videmus per speculum</hi>, id est virtute animae nostrae.
	Circa secundum vero sciendum est, quod Deus, secundum quod Deus, non habet faciem, et ideo hoc, quod dicit, <hi>facie ad faciem</hi>, metaphorice dicitur.
	Cum enim videmus aliquid in speculo, non videmus ipsam rem, sed similitudinem eius; sed quando videmus aliquid secundum faciem, tunc videmus ipsam rem sicut est.
	Ideo nihil aliud vult dicere apostolus, cum dicit: <hi>videbimus</hi> in patria <hi>facie ad faciem</hi>, quam quod videbimus ipsam Dei essentiam.
	I Io.
	III, 2: <hi>videbimus eum sicuti est</hi>, et cetera.
	Sed contra est, quia Gen.
	XXXII, 30 dicitur: <hi>vidi dominum facie ad faciem</hi>, et cetera.
	Sed constat, quod tunc non vidit essentiam Dei; ergo videre facie ad faciem, non est videre essentiam Dei.
	Responsio.
	Dicendum est quod illa visio fuit imaginaria; visio autem imaginaria est quidam gradus altior, scilicet videre illud quod apparet: in ipsa imagine in qua apparet et alius gradus infimus scilicet audire tantum verba.
	Unde Iacob, ut insinuaret excellentiam visionis imaginariae sibi ostensae, dicit <hi>vidi dominum facie ad faciem</hi>, id est vidi dominum imaginarie apparentem in sua imagine et non per essentiam suam.
	Sic enim non fuisset visio imaginaria.
	Sed tamen quidam dicunt, quod in patria ipsa divina essentia videbitur per similitudinem creatam.
	Sed hoc est omnino falsum et impossibile, quia numquam potest aliquid per essentiam cognosci per similitudinem, quae non conveniat cum re illa in specie.
	Lapis enim non potest cognosci secundum illud quod est, nisi per speciem lapidis, quae est in anima.
	Nulla enim similitudo ducit in cognitionem essentiae alicuius rei, si differat a re illa secundum speciem, et multo minus si differt secundum genus.
	Non enim per speciem equi, vel albedinis potest cognosci essentia hominis, et multo minus essentia Angeli.
	Multo ergo minus per aliquam speciem creatam, quaecumque sit illa, potest videri divina essentia, cum ab essentia divina plus distet quaecumque species creata in anima, quam species equi, vel albedinis ab essentia Angeli.
	Unde ponere quod Deus videatur solum per similitudinem, seu per quamdam refulgentiam claritatis suae, est ponere divinam essentiam non videri.
	Et, praeterea, cum anima sit quaedam similitudo Dei, visio illa non magis esset specularis et aenigmatica, quae est in via, quam visio clara et aperta, quae repromittitur sanctis in gloria, et in qua erit beatitudo nostra.
	Unde Augustinus dicit hic in Glossa, quod visio Dei, quae est per similitudinem, pertinet ad visionem speculi et aenigmatis.
	Sequeretur etiam quod beatitudo hominis ultima esset in alio, quam in ipso Deo, quod est alienum a fide.
	Naturale etiam hominis desiderium, quod est perveniendi ad primam rerum causam, et cognoscendi ipsam per seipsam, esset inane.
	Sequitur <hi>nunc cognosco ex parte</hi>, et cetera.
	Hic, illud quod probavit in generali, probat in speciali de cognitione sui ipsius, dicens <hi>nunc</hi>, id est in praesenti vita, ego Paulus <hi>cognosco ex parte</hi>, id est obscure et imperfecte; <hi>tunc autem</hi>, scilicet in patria, <hi>cognoscam sicut et cognitus sum</hi>, id est: sicut Deus cognovit essentiam meam, ita Deum cognoscam per essentiam; ita quod ly sicut, non importat hic aequalitatem cognitionis, sed similitudinem tantum.
	Consequenter infert principalem conclusionem cum dicit <hi>nunc autem manent</hi>, et cetera.
	Causa autem quare non facit mentionem de omnibus donis, sed de istis tribus tantum est quia haec tria coniungunt Deo, alia autem non coniungunt Deo, nisi mediantibus istis; alia etiam dona sunt quaedam disponentia ad gignendum ista tria in cordibus hominum.
	Unde et solum ista tria, scilicet fides, spes et charitas, dicuntur virtutes theologicae, quia habent immediate Deum pro obiecto.
	Sed cum dona sint ad perficiendum vel affectum vel intellectum, et charitas perficiat affectum, fides intellectum: non videtur quod spes sit necessaria, sed superflua.
	Ad hoc sciendum, quod amor est quaedam vis unitiva, et omnis amor in unione quadam consistit.
	Unde et secundum diversas uniones, diversae species amicitiae a philosopho distinguuntur.
	Nos autem habemus duplicem coniunctionem cum Deo.
	Una est quantum ad bona naturae, quae hic participamus ab ipso; alia quantum ad beatitudinem, inquantum nos hic sumus participes per gratiam supernae felicitatis, secundum quod hic est possibile, speramus etiam ad perfectam consecutionem illius aeternae beatitudinis pervenire et fieri cives caelestis Ierusalem.
	Et secundum primam communicationem ad Deum, est amicitia naturalis secundum quam unumquodque, secundum quod est, Deum ut causam primam et summum bonum appetit et desiderat, ut finem suum.
	Secundum vero communicationem secundam est amor charitatis, qua solum creatura intellectualis Deum diligit.
	Quia vero nihil potest amari nisi sit cognitum, ideo ad amorem charitatis exigitur primo cognitio Dei.
	Et quia hoc est supra naturam, primo exigitur fides, quae est non apparentium.
	Secundo ne homo deficiat, vel aberret, exigitur spes, per quam tendat in illum finem, sicut ad se pertinentem.
	Et de his tribus dicitur Eccli.
	II, 8: <hi>qui timetis Deum, credite in illum</hi>, quantum ad fidem; <hi>qui timetis Deum, sperate in illum</hi>, quantum ad spem; <hi>qui timetis Deum, diligite eum</hi>, quantum ad charitatem.
	Ista ergo tria manent nunc, sed charitas maior est omnibus, propter ea quae dicta sunt supra.</p>
</div2></div1>
<div1 n="14"><head>Caput 14</head>
<div2 n="1"><head>Lectio 1</head>
<p><A NAME="87674"/>Posita excellentia charitatis ad alia dona, hic consequenter apostolus comparat alia dona ad invicem, ostendens excellentiam prophetiae ad donum linguarum.
	Et circa hoc duo facit.
	Primo ostendit excellentiam prophetiae ad donum linguarum; secundo quomodo sit utendum dono linguarum, et prophetiae, ibi <hi>quid ergo est, fratres</hi>, et cetera.
	Circa primum duo facit.
	Primo ostendit, quod donum prophetiae est excellentius, quam donum linguarum, rationibus sumptis ex parte </p><p>, secundo ex parte </p><p>, ibi <hi>fratres mei</hi>, et cetera.
	Prima pars dividitur in duas.
	Primo ostendit, quod donum prophetiae est excellentius dono linguarum, quantum ad usum eorum in exhortationibus seu praedicationibus; secundo quantum ad usum linguarum, qui est in orando.
	Ad haec enim duo est usus linguae, ibi <hi>et ideo loquitur</hi>, et cetera.
	Circa primum duo facit.
	Primo enim praemittit unum, per quod continuat se ad sequentia, et hoc est quod dicit: dictum est, quod charitas omnia dona excellit, si ergo ita est, <hi>sectamini</hi>, scilicet viribus, <hi>charitatem</hi>, quae est dulce et salubre vinculum mentium.
	I Petr.
	IV, 8: <hi>ante omnia charitatem</hi>, et cetera.
	Col.
	III, 14: <hi>super omnia autem charitatem habete</hi>, et cetera.
	Secundo subdit illud per quod continuat se ad sequentia.
	Et hoc est quod dicit <hi>aemulamini</hi>, et cetera.
	Quasi dicat: licet charitas sit maior omnibus donis, tamen alia non sunt contemnenda.
	Sed <hi>aemulamini, id est ferventer ametis, spiritualia dona</hi> spiritus sancti.
	I Petr.
	III, 13: <hi>quid est, quod vobis noceat</hi>, et cetera.
	Licet autem aemulatio quandoque sumatur pro ferventi dilectione, quandoque pro invidia, tamen non est aequivocatio; imo unum procedit ab alio; zelari enim et aemulari designat ferventem amorem alicuius rei.
	Contingit autem quod res amata ita diligatur ferventer ab aliquo, quod non patitur sibi consortem, sed ipse vult eam solus et singulariter.
	Et iste est zelus, qui secundum quosdam est amor intensus, non patiens consortium in amato.
	Hoc tamen contingit in spiritualibus, quae possunt perfectissime a multis participari, sed solum in illis quae non possunt a multis participari.
	Unde in charitate non est huiusmodi zelus non patiens consortium in amato, sed tantum in corporalibus, in quibus provenit, quod si aliquis habet illud quod ipse zelat, doleat: et ex hoc consurgit aemulatio, quae est invidia.
	Sicut si ego amo dignitatem seu divitias, doleo quod aliquis habet eas, unde et ei invideo.
	Et sic patet, quod ex zelo surgit invidia.
	Cum ergo dicitur <hi>aemulamini spiritualia</hi>, non intelligitur de invidia, quia spiritualia possunt a multis haberi, sed dicit, <hi>aemulamini</hi>, ut inducat ad ferventer amandum Deum.
	Et quia inter spiritualia est gradus quidam, quia prophetia excedit donum linguarum, ideo dicit <hi>magis autem, ut prophetetis</hi>, quasi dicat: inter spiritualia magis aemulamini donum prophetiae.
	I Thess.
	V, v. 19 s.: <hi>spiritum nolite extinguere, prophetias nolite spernere</hi>.
	Ad explanationem autem totius capitis praenotanda sunt tria, scilicet quid sit prophetia, quot modis dicatur in Scriptura sancta prophetia et quid sit loqui linguis.
	Circa primum sciendum est, quod propheta dicitur, quasi procul videns, et secundum quosdam dicitur a for faris, sed melius dicitur a pharos, quod est videre.
	Unde I Reg. c.
	IX, 9 dicitur, quod <hi>qui nunc dicitur propheta, olim videns dicebatur</hi>.
	Unde visio eorum quae sunt procul, sive sint futura contingentia, sive supra rationem nostram, dicitur prophetia.
	Est igitur prophetia visio seu manifestatio futurorum contingentium, seu intellectum humanum excedentium.
	Ad huiusmodi autem visionem quatuor requiruntur.
	Cum enim cognitio nostra sit per corporalia et per phantasmata a sensibilibus accepta, primo exigitur quod in imaginatione formentur similitudines corporales eorum quae ostenduntur, ut Dionysius dicit quod impossibile est aliter lucere nobis divinum radium, nisi varietate sacrorum velaminum circumvelatum.
	Secundum quod exigitur est lumen intellectuale illuminans intellectum ad ea quae supra naturalem cognitionem nostram ostenduntur cognoscenda.
	Nisi enim ad similitudines sensibiles in imaginatione formatas intelligendas adsit lumen intellectuale, ille cui similitudines huiusmodi ostenduntur, non dicitur propheta, sed potius somniator.
	Sicut Pharao, qui licet viderit spicas et vaccas, quae erant indicativa futurorum quorumdam, quia tamen non intellexit quod vidit, non dicitur propheta, sed potius ille, scilicet Ioseph, qui interpretatus est.
	Et similiter est de Nabuchodonosor, qui vidit statuam, et non intellexit, unde nec propheta dicitur, sed Daniel.
	Et propter hoc dicitur, Dan.
	X, 1: <hi>intelligentia opus est in visione</hi>.
	Tertium quod exigitur, est audacia ad annuntiandum ea quae revelantur.
	Ad hoc enim Deus revelat, ut aliis denuntientur.
	Ier.
	I, 9: <hi>ecce dedi verba mea in ore</hi>.
	Quartum est operatio miraculorum, quae sunt ad certitudinem prophetiae.
	Nisi enim facerent aliqua, quae excedunt operationem naturae, non crederetur eis in his, quae naturalem cognitionem transcendunt.
	Secundum ergo hos modos prophetiae, dicuntur aliqui diversis modis prophetae.
	Aliquando enim aliquis dicitur propheta, qui habet omnia ista quatuor, scilicet quod videt imaginarias visiones, et habet intelligentiam de eis, et audacter annuntiat aliis, et operatur miracula, et de hoc dicitur Num.
	XII, 6: <hi>si quis fuerit inter vos propheta</hi>, et cetera.
	Aliquando autem dicitur propheta ille, qui habet solas imaginarias visiones, sed tamen improprie et valde remote.
	Aliquando etiam dicitur propheta, qui habet intellectuale lumen ad explanandum etiam visiones imaginarias, sive sibi, sive alteri factas, vel ad exponendum dicta prophetarum, vel Scripturas apostolorum.
	Et sic dicitur propheta omnis qui discernit doctorum Scripturas, quia eodem spiritu interpretatae sunt quo editae sunt.
	Et sic Salomon et David possunt dici prophetae, inquantum habuerunt lumen intellectuale, ad clare et subtiliter intuendum; nam visio David intellectualis tantum fuit.
	Dicitur etiam propheta aliquis solum ex hoc quod prophetarum dicta denuntiat, seu exponit, seu cantat in Ecclesia, et hoc modo dicitur I Reg.
	XIX, 24 quod Saul erat inter prophetas, id est, inter canentes dicta prophetarum.
	Dicitur etiam aliquis propheta ex miraculorum operatione, secundum illud Eccli. c.
	XLVIII, 14, quod <hi>corpus Elisei mortuum prophetavit</hi>, id est, miraculum fecit.
	Quod ergo dicit hic apostolus per totum caput de prophetis, intelligendum est de secundo modo, scilicet quod ille dicitur prophetare, qui per lumen intellectuale divinum, visiones sibi et aliis factas exponit.
	Et secundum hoc planum erit, quod hic dicitur de prophetis.
	Circa secundum sciendum est, quod quia in Ecclesia primitiva pauci erant quibus imminebat fidem Christi praedicare per mundum, ideo dominus, ut commodius et pluribus verbum Dei annuntiarent, dedit eis donum linguarum, quibus omnibus praedicarent.
	Non quod una lingua loquentes ab omnibus intelligerentur, ut quidam dicunt, sed, ad litteram, quod linguis diversarum gentium, imo omnium loquerentur.
	Unde dicit apostolus <hi>gratias ago Deo, quod omnium vestrum lingua loquor</hi>.
	Et Act.
	II, 4 dicitur: <hi>loquebantur variis linguis</hi>, et cetera.
	Et hoc donum multi adepti sunt a Deo in Ecclesia primitiva.
	Corinthii autem, quia curiosi erant, ideo libentius volebant illud donum, quam donum prophetiae.
	Quod ergo dicitur hic loqui lingua, vult apostolus intelligi lingua ignota, et non explanata, sicut si lingua Theutonica loquatur quis alicui Gallico, et non exponat, hic loquitur lingua.
	Vel etiam si loquatur visiones tantum, et non exponat, loquitur lingua.
	Unde omnis locutio non intellecta, nec explanata, quaecumque sit illa, est proprie loqui lingua.
	His ergo visis ad expositionem litterae accedamus, quae plana est.
	Circa hoc ergo duo facit.
	Primo probat, quod donum prophetiae excellentius est dono linguarum; secundo excludit quamdam obiectionem, ibi <hi>volo autem vos</hi>, et cetera.
	Quod autem donum prophetiae excedat donum linguarum, probat duabus rationibus, quarum prima sumitur ex comparatione Dei ad Ecclesiam; secunda ratio sumitur ex comparatione hominum ad Ecclesiam.
	Prima autem ratio talis est: illud per quod facit homo ea non solum quae sunt ad honorem Dei sed etiam ad utilitatem proximorum est melius, quam illud quod fit tantum ad honorem Dei; sed prophetia est non tantum ad honorem Dei sed etiam ad proximi utilitatem, per donum vero linguarum solum illud fit quod est ad honorem Dei; ergo, et cetera.
	Huius autem rationis ponit medium, et primo quantum ad hoc quod dicit, quod qui loquitur lingua, honorat tantum Deum.
	Et hoc est quod dicit <hi>qui loquitur lingua</hi>, scilicet ignota, <hi>non loquitur hominibus</hi>, id est, ad intellectum hominum, <hi>sed Deo</hi>, id est, ad honorem Dei tantum.
	Vel <hi>Deo</hi>, quia ipse Deus solus intelligit.
	Sap.
	I, 10: <hi>auris zeli Dei audit omnia</hi>, et cetera.
	Et quod non loquatur homini, subdit <hi>nemo enim audit</hi>, id est intelligit.
	Sic enim frequenter accipitur, non audire, pro non intelligere.
	Matth.
	XIII, 9: <hi>qui habet aures audiendi, audiat</hi>.
	Quare autem soli Deo loquatur, subdit quod ipse Deus loquitur.
	Unde dicit <hi>spiritus autem Dei loquitur mysteria</hi>, id est occulta.
	Matth.
	X, 20: <hi>non enim vos estis, qui loquimini</hi>, et cetera.
	Supra II, 11: <hi>nemo novit quae sunt spiritus Dei</hi>, et cetera.
	Secundo probat id quod dicit, quod prophetia est ad honorem Dei et utilitatem proximorum.
	Unde dicit <hi>nam qui prophetat</hi>, etc., id est explanat visiones seu Scripturas, <hi>loquitur hominibus</hi>, id est ad intellectum hominum, et hoc <hi>ad aedificationem</hi> incipientium, et ad <hi>exhortationem</hi> proficientium.
	I Thess.
	V, 14: <hi>consolamini, pusillanimes</hi>.
	Tit.
	II, 15: <hi>loquere et exhortare</hi>, et ad <hi>consolationem</hi> desolatorum.
	Vel aedificatio pertinet ad spiritualem affectionem, quia ibi primo incipit aedificium spirituale.
	Eph.
	II, 22: <hi>in quo et vos coaedificamini</hi>, et cetera.
	Exhortatio vero ad inductionem ad bonos actus, quia si affectus est bonus, tunc actus est bonus.
	Tit.
	II, 15: <hi>haec loquere et exhortare</hi>.
	Consolatio vero inducit ad tolerantiam malorum.
	Rom.
	XV, 4: <hi>quaecumque scripta sunt, ad nostram doctrinam scripta sunt</hi>.
	Ad haec enim tria inducunt praedicantes divinam Scripturam.
	Secunda ratio talis est: illud quod est utile soli facienti est minus quam illud quod prodest etiam aliis; loqui autem linguis est utile soli ei qui loquitur, prophetare vero aliis prodest; igitur, et cetera.
	Huius autem rationis ponit medium, et primo quantum ad primam partem medii, et hoc est quod dicit <hi>qui loquitur lingua, semetipsum</hi>, et cetera.
	Ps.
	XXXVIII, 4: <hi>concaluit cor meum intra me</hi>, et cetera.
	Secundo quantum ad secundam partem, et hoc est quod dicit <hi>qui autem prophetat, Ecclesiam</hi>, id est fideles, <hi>aedificat</hi> instruendo.
	Eph.
	II, 20: <hi>superaedificati supra fundamentum apostolorum et prophetarum</hi>.</p>
</div2>
<div2 n="2"><head>Lectio 2</head>
<p><A NAME="87675"/>Hic apostolus excludit obiectionem seu falsum intellectum, qui posset esse circa praemissa.
	Possent enim aliqui credere, quod ex quo apostolus praefert prophetiam dono linguarum, quod donum linguarum esset contemnendum.
	Unde, ut hoc excludat, dicit <hi>volo autem vos</hi>, et cetera.
	Ubi primo ostendit, quid intenderit insinuare; secundo rationem horum assignat, ibi <hi>nam maior</hi>, et cetera.
	Dicit ergo: licet haec, quae dicta sunt supra, dixerim, non tamen volo vos donum linguarum spernere, sed <hi>volo vos omnes loqui linguis</hi>, tamen <hi>magis volo ut prophetetis</hi>.
	Num.
	XI, 29: <hi>quis tribuat ut omnis populus</hi>, et cetera.
	Cuius rationem assignat, cum dicit <hi>nam maior</hi>, etc., quasi dicat: ideo volo ut magis prophetetis, quia <hi>maior est</hi>, et cetera.
	Et huius ratio est, quia aliquando aliqui moventur a spiritu sancto loqui aliquid mysticum, quod ipsi non intelligunt; unde isti habent donum linguarum.
	Aliquando autem non solum loquuntur linguis, sed etiam ea, quae dicunt, interpretantur.
	Et ideo dicit <hi>nisi forte interpretetur</hi>.
	Nam donum linguarum cum interpretatione est melius quam prophetia; quia, sicut dictum est, interpretatio cuiuscumque ardui pertinet ad prophetiam.
	Unde qui loquitur et qui interpretatur propheta est et donum linguarum habet, et interpretatur, ut Ecclesiam Dei aedificet; ideo dicit <hi>ut Ecclesia</hi>, etc., id est non solum intelligat se, sed etiam ut Ecclesia aedificetur.
	Rom.
	XIV, 19: <hi>quae aedificationis sunt invicem custodiamus</hi>.
	Et Rom.
	XV, v. 2: <hi>unusquisque proximo suo placeat in bonum ad aedificationem.
	Nunc autem, fratres</hi>, et cetera.
	Hic probat donum prophetiae esse excellentius quam donum linguarum, per exempla, et hoc tripliciter.
	Primo per exemplum a seipso sumptum; secundo per exemplum sumptum a rebus inanimatis, ibi <hi>tamen quae sine anima</hi>, etc.; tertio per exemplum sumptum ab hominibus diversimode loquentibus, ibi <hi>tam multa</hi>, et cetera.
	Ex seipso autem argumentatur sic: constat ergo quod ego non minus habeo donum linguarum quam vos; sed si loquerer vobis solum linguis, et non interpretarer, nihil vobis prodessem.
	Ergo nec vos ab invicem.
	Et hoc est quod dicit <hi>nunc autem, fratres, si venero ad vos linguis loquens</hi>.
	Hoc dupliciter potest intelligi, scilicet vel linguis ignotis, vel, ad litteram, quibuscumque signis non intellectis. <hi>Quid vobis prodero, nisi loquar vobis aut in revelatione</hi>, et cetera.
	Ubi notandum quod ista quatuor, scilicet <hi>aut in revelatione</hi>, etc., possunt dupliciter distingui.
	Uno modo penes ea de quibus sunt.
	Et sic sciendum est, quod illustratio mentis ad cognoscendum, est de quatuor, quia vel est de divinis, et haec illustratio pertinet ad donum sapientiae.
	Divinorum enim, ut supra dictum est II, 11 est revelatio, quia, <hi>quae sunt Dei, nemo novit</hi>, et cetera.
	Et ideo dicit <hi>in revelatione</hi>, qua scilicet illuminatur mens ad cognoscendum divina.
	Vel est de terrenis, et non de quibuscumque, sed de illis tantum, quae sunt ad aedificationem fidei, et hoc pertinet ad donum scientiae, et ideo dicit <hi>in scientia</hi>, non geometriae, nec astrologiae, quia haec non pertinent ad aedificationem fidei, sed in scientia quae est sanctorum.
	Sap.
	X, 10: <hi>dedit illi scientiam sanctorum</hi>, et cetera.
	Vel est de eventibus futurorum, et hoc pertinet ad donum prophetiae; et ideo dicit <hi>aut in prophetia</hi>.
	Sap.
	VIII, 8: <hi>signa et monstra scit antequam fiant, et eventus temporum et saeculorum</hi>.
	Notandum autem quod prophetia non accipitur hic communiter, scilicet secundum quod supra dictum est, sed accipitur hic particulariter prout est manifestatio futurorum tantum.
	Et secundum hoc diffinitur a Cassiodoro: <hi>prophetia est divina inspiratio rerum futura immobili veritate denuntians</hi>.
	Eccli.
	XXIV, 46: <hi>adhuc doctrinam quasi prophetiam effundam</hi>, et cetera.
	Vel est de agendis moralibus, et hoc pertinet ad doctrinam; et ideo dicit <hi>aut in doctrina</hi>.
	Rom.
	XII, 7: <hi>qui docet in doctrina</hi>.
	Prov.
	XIII, 15: <hi>doctrina bona dabit gratiam</hi>.
	Alio modo possunt haec distingui penes diversos modos acquirendi cognitionem.
	Et sic sciendum est quod omnis cognitio aut est a supernaturali principio, scilicet Deo, aut naturali, scilicet lumine naturali intellectus nostri.
	Si autem a supernaturali principio, scilicet lumine divino infuso, hoc potest esse dupliciter, quia aut infunditur subito cognitio, et sic est revelatio; aut infunditur successive, et sic est prophetia, quam non subito habuerunt prophetae, sed successive et per partes, ut eorum prophetiae ostendunt.
	Si vero cognitio acquiratur a naturali principio, hoc est aut per studium proprium, et sic pertinet ad scientiam; aut traditur ab alio, et sic pertinet ad doctrinam. <hi>Tamen quae sine anima</hi>, et cetera.
	Hic ostendit idem per exempla sumpta ex rebus inanimatis, scilicet per instrumenta quae videntur vocem habere.
	Et primo per instrumenta gaudii; secundo per instrumenta pugnae, ibi <hi>etenim si incertam</hi>, et cetera.
	Dicit ergo: hoc non solum patet per ea quae supra dicta sunt, sed etiam quantum ad ea, quae sine anima vocem dant, quod loqui linguis non solum non prodest aliis.
	Et <hi>quae sine anima sunt vocem dantia</hi>.
	Contra.
	Vox est sonus ab ore animalis prolatus, naturalibus instrumentis formatus.
	Non ergo ea quae sunt sine anima dant vocem.
	Dicendum est quod licet vox non sit nisi animalium, tamen potest dici per quamdam similitudinem, scilicet secundum quod quaedam, sicuti instrumenta, habent quamdam consonantiam et melodiam, et ideo de illis facit mentionem, scilicet de cithara, quae dat vocem tactu, et tibia, quae flatu.
	Si ergo haec dant vocem sine distinctione, <hi>quomodo scietur</hi>, et cetera.
	Cum enim homo per instrumenta aliquid intendat exprimere, scilicet aliquos cantus, qui ordinantur vel ad fletum, vel ad gaudium, Is.
	XXX, 29: <hi>canticum erit vobis sicut vox sanctificatae solemnitatis et laetitia cordis, sicut qui pergit cum tibia, ut intret in montem domini</hi>, vel etiam ad lasciviam, non poterit diiudicari ad quid canitur tibia, aut ad quid cithara, si sonus sit confusus et indistinctus.
	Ita si homo loquitur linguis, et non interpretatur, non poterit sciri quid velit dicere. <hi>Etenim si incertam vocem dederit</hi>, et cetera.
	Hic ostendit idem per exempla inanimatorum, scilicet per instrumenta ad pugnam ordinata.
	Et sumitur haec similitudo ex Lib.
	Num.
	X, v. 1-10.
	Ibi enim legitur quod dominus praecepit Moysi ut faceret duas tubas argenteas, quae essent ad conveniendum populum, ad movendum castra et ad pugnandum.
	Et pro quolibet istorum habebant certum modum tubandi, quia aliter dabant vocem quando debebant convenire ad Concilium, aliter quando movebant castra, et aliter quando pugnabant.
	Et ideo arguit apostolus quod sicut <hi>si tuba det incertam vocem</hi>, id est indistinctam, nescitur utrum se debeant parare ad bellum; et ita vos, si loquimini tantum linguis, nisi distinctum sermonem dicatis interpretando, vel exponendo, non poterit quis scire quid loquamini.
	Per tubam potest intelligi praedicator.
	Is.
	LVIII, 1: <hi>quasi tuba exalta vocem tuam</hi>, et cetera.
	Ratio autem quare non potest sciri quid loquamini est quia <hi>eritis in aera loquentes</hi>, id est, inutiliter.
	Supra IX, 26: <hi>sic pugno non quasi aera verberans</hi>, et cetera. <hi>Tam multa</hi>, et cetera.
	Hic sumit exemplum a diversis linguis loquentium.
	Et circa hoc tria facit.
	Primo ostendit diversitatem linguarum; secundo inutilitatem loquentium sibi ad invicem in linguis extraneis, ibi <hi>si ergo nesciero</hi>, etc.; tertio concludit quod intendit ibi <hi>sic et vos quoniam aemulatores</hi>, et cetera.
	Dicit ergo primo: multae et diversae linguae in mundo sunt, et quilibet potest loqui quacumque vult; si tamen non loquatur determinate, non intelligitur.
	Et hoc est quod dicit <hi>tam multa</hi>, et cetera.
	Hoc potest dupliciter exponi, quia potest continuari cum praecedentibus, ut dicatur: <hi>eritis in aera loquentes, et tam multa, ut puta</hi>, etc., quasi dicat: ideo in aera, id est, inutiliter loquimini omnibus linguis, quia loquimini sine intellectu, quae tamen proprias significationes vocum ad hoc habent, ut intelligantur.
	Nihil enim sine voce est.
	Vel potest sic punctuari: <hi>eritis in aera loquentes.
	Tam multa, ut puta, sunt genera linguarum</hi>, id est singulis linguis. <hi>Si ergo nesciero</hi>, et cetera.
	Hic ostendit horum inutilitatem.
	Et hoc est quod dicit: <hi>si loquar omnibus linguis</hi>, sed <hi>si nesciero virtutem vocis</hi>, id est significationem vocis, <hi>ero cui loquar barbarus</hi>.
	Ier.
	V, 15: <hi>adducam super te gentem de longinquo, gentem cuius ignoras linguam</hi>.
	Nota quod barbari, secundum quosdam, dicuntur illi, quorum idioma discordat omnino a Latino.
	Alii vero dicunt quod quilibet extraneus est barbarus omni alii extraneo, quando scilicet non intelligitur ab eo.
	Sed hoc non est verum, quia, secundum Isidorum, Barbaria est specialis natio.
	Col.
	III, v. 11: <hi>in Christo Iesu non est barbarus et Scytha</hi>, et cetera.
	Sed secundum quod verius dicitur, barbari proprie dicuntur illi, qui in virtute corporis vigent, in virtute rationis deficiunt et sunt quasi extra leges et sine regimine iuris.
	Et huic videtur consonare Aristoteles in politicis suis.
	Consequenter, cum dicit <hi>sicut</hi>, etc., concludit quod intendit, et hoc potest dupliciter construi.
	Primo ut punctetur hoc modo, quasi dicat: sic ego ero barbarus vobis, si loquar sine significatione et interpretatione, sicut et vos eritis barbari ad invicem; et ideo <hi>quaerite, ut abundetis</hi>, etc., et hoc <hi>quoniam estis aemulatores</hi>, et cetera.
	Vel, alio modo, ut totum ponatur sub distinctione; quasi diceret: ne ergo sitis barbari, sic scilicet sicut ego facio, <hi>quoniam estis aemulatores spirituum</hi>, id est, donorum spiritus sancti, <hi>quaerite</hi> a Deo, <hi>ut abundetis</hi>.
	Prov.
	XV, 5: <hi>in abundanti iustitia virtus maxima est</hi>.
	Quae quidem iustitia est aedificare alios.
	Matth.
	VII, 7: <hi>petite, et dabitur vobis; quaerite et invenietis; pulsate, et aperietur vobis</hi>.</p>
</div2>
<div2 n="3"><head>Lectio 3</head>
<p><A NAME="87676"/>Supra ostendit apostolus excellentiam doni prophetiae ad donum linguarum, rationibus sumptis ex parte exhortationis, hic vero ostendit idem rationibus sumptis ex parte orationis: haec enim duo per linguam exercemus, orationem scilicet et exhortationem.
	Et circa hoc duo facit.
	Primo enim probat excellentiam prophetiae ad donum linguarum rationibus; secundo exemplis, ibi <hi>gratias ago Deo meo</hi>, et cetera.
	Circa primum duo facit.
	Primo ponit necessitatem orationis; secundo ostendit quomodo in oratione plus valet donum prophetiae quam donum linguarum <hi>nam si orem lingua</hi>, et cetera.
	Dicit ergo primo: dixi quod donum linguarum sine dono prophetiae non valet, <hi>et ideo</hi>, quia interpretari est actus prophetiae, quae est excellentior illi, <hi>qui loquitur lingua</hi>, ignota vel extranea vel aliqua mysteria occulta, <hi>oret</hi>, scilicet Deum, <hi>ut interpretetur</hi>, id est, ut interpretandi gratia detur sibi.
	Col.
	IV, 3: <hi>orantes ut Deus aperiat ostium</hi>.
	Glossa aliter exponit <hi>oret</hi>.
	Orare enim dicitur dupliciter, scilicet vel deprecari Deum vel persuadere, quasi dicat <hi>qui loquitur lingua, oret</hi>, id est ita persuadeat <hi>ut interpretetur</hi>.
	Et sic accipit orare hic Glossa per totum capitulum.
	Sed non est haec intentio apostoli, sed pro deprecatione ad Deum. <hi>Nam si orem</hi>, et cetera.
	Hic ostendit quod in orando plus valet prophetia, quam donum linguarum, et hoc dupliciter.
	Primo, ratione sumpta ex parte ipsius orantis; secundo, ratione sumpta ex parte audientis, ibi <hi>caeterum, si benedixeris</hi>, et cetera.
	Circa primum duo facit.
	Primo ponit rationem ad propositum ostendendum; secundo removet obiectionem, ibi <hi>quid ergo</hi>, et cetera.
	Circa primum sciendum est quod duplex est oratio.
	Una est privata, quando scilicet quis orat in seipso et pro se; alia publica, quando quis orat coram populo et pro aliis: et in utraque contingit uti et dono linguarum et dono prophetiae.
	Et ideo vult ostendere quod in utraque plus valet donum prophetiae, quam donum linguarum.
	Et primo in oratione privata, dicens, quod si sit aliquis idiota, qui faciat orationem suam, dicens Psalmum, vel pater noster, et non intelligat ea quae dicit, iste orat lingua, et non refert utrum oret verbis sibi a spiritu sancto concessis, sive verbis aliorum; et si sit alius qui orat, et intelligit quae dicit, hic quidem orat et prophetat.
	Constat quod plus lucratur qui orat et intelligit, quam qui tantum lingua orat, qui scilicet non intelligit quae dicit.
	Nam ille qui intelligit, reficitur et quantum ad intellectum et quantum ad affectum; sed mens eius, qui non intelligit, est sine fructu refectionis.
	Unde et cum melius sit refici quantum ad affectum et intellectum, quam quantum ad affectum solum, constat quod in oratione plus valet prophetiae donum quam solum donum linguarum.
	Et hoc est quod dicit: dico quod <hi>oret, ut interpretetur, nam si orem lingua</hi>, id est orando utor dono linguarum, ita quod proferam aliqua quae non intelligo; tunc <hi>spiritus meus</hi>, id est spiritus sanctus mihi datus, <hi>orat</hi>, qui inclinat et movet me ad orandum.
	Et nihilominus mereor in ipsa oratione, quia hoc ipsum, quod moveor a spiritu sancto, est mihi meritum.
	Rom.
	VIII, 26: <hi>nam quid oremus, sicut oportet, nescimus, sed ipse spiritus sanctus postulare nos facit</hi>.
	Vel <hi>spiritus meus</hi>, id est ratio mea, <hi>orat</hi>, id est dictat mihi quod ego loquar ea quae ad bonum sunt, sive verbis propriis sive aliorum sanctorum.
	Vel <hi>spiritus meus</hi>, id est virtus imaginativa, <hi>orat</hi>, inquantum voces seu similitudines corporalium sunt tantum in imaginatione absque hoc quod intelligantur ab intellectu; et ideo subdit: <hi>mens autem mea</hi>, id est intellectus meus, <hi>sine fructu est</hi>, quia non intelligit.
	Et ideo melius est in oratione prophetia seu interpretatio, quam donum linguarum.
	Sed numquid quandocumque quis orat, et non intelligit quae dicit, sit sine fructu orationis? Dicendum quod duplex est fructus orationis.
	Unus fructus est meritum quod homini provenit; alius fructus est spiritualis consolatio et devotio concepta ex oratione.
	Et quantum ad fructum devotionis spiritualis privatur qui non attendit ad ea quae orat, seu non intelligit; sed quantum ad fructum meriti, non est dicendum quod privetur: quia sic multae orationes essent sine merito, cum vix unum pater noster potest homo dicere, quin mens ad alia feratur.
	Et ideo dicendum est quod quando orans aliquando divertit ab his quae dicit, seu quando quis in uno opere meritorio non continue cogitat in quolibet actu, quod facit hoc propter Deum, non perdit rationem meriti.
	Cuius ratio est, quia in omnibus actibus meritoriis, qui ordinantur ad finem rectum, non requiritur quod intentio agentis coniungatur fini, secundum quemlibet actum: sed vis prima, quae movet intentionem, manet in toto opere, etiam si aliquando in aliquo particulari divertat; et hic prima vis facit totum opus meritorium, nisi interrumpatur per contrariam affectionem, quae divertat a fine praedicto ad finem contrarium.
	Sed sciendum est quod triplex est attentio.
	Una est ad verba quae homo dicit: et haec aliquando nocet, inquantum impedit devotionem; alia est ad sensum verborum, et haec nocet, non tamen est multum nociva; tertia est ad finem, et haec est melior et quasi necessaria.
	Tamen id quod dicit apostolus <hi>mens est sine fructu</hi>, intelligitur de fructu refectionis. <hi>Quid ergo est</hi>, et cetera.
	Quia posset aliquis dicere: ex quo orare lingua est sine fructu mentis, sed tamen spiritus orat, numquid ergo non est orandum spiritu? Ideo apostolus hoc removet dicens, quod utroque modo orandum est, et spiritu et mente: quia homo debet servire Deo de omnibus quae habet a Deo; sed a Deo habet spiritum et mentem, et ideo debet de utroque orare.
	Eccli.
	XLVII, 10: <hi>de omni corde suo laudabit dominum</hi>, et cetera.
	Et ideo dicit <hi>orabo spiritu, orabo et mente: psallam spiritu</hi>, et cetera.
	Et sic dicit orabo et psallam; quia oratio, vel est ad deprecandum Deum et sic dicit <hi>orabo</hi>, vel laudandum et sic dicit <hi>psallam</hi>.
	De istis duobus Iac.
	V, 13: <hi>tristatur quis in vobis? Oret aequo animo, et psallat</hi>.
	Ps.
	IX, v. 12: <hi>psallite domino</hi>, et cetera. <hi>Orabo ergo spiritu</hi>, id est imaginatione, <hi>et mente</hi>, id est voluntate. <hi>Caeterum si benedixeris</hi>, et cetera.
	Hic secundo ostendit quod donum prophetiae plus valet quam donum linguarum, etiam in oratione publica, quae est quando sacerdos publice orat, ubi aliquando dicit quaedam quae non intelligit, aliquando aliqua quae intelligit.
	Et circa hoc tria facit.
	Primo ponit rationem; secundo exponit eam, ibi <hi>quomodo dicit</hi>, etc.; tertio probat quod supposuerat, ibi <hi>quoniam quid</hi>, et cetera.
	Dicit ergo: dixi quod donum prophetiae in oratione privata plus valet, <hi>caeterum</hi>, pro sed, et in publica, quia <hi>si benedixeris</hi>, id est si benedictionem dederis, <hi>spiritu</hi>, id est in lingua quae non intelligatur, seu imaginatione, et motus a spiritu sancto, <hi>quis supplet locum idiotae?</hi> Idiota proprie dicitur qui scit tantum linguam in qua natus est; quasi diceret: quis dicet illud quod debet dicere ibi idiota? Quod est, dicere: <hi>amen</hi>.
	Et ideo dicit <hi>quomodo dicet super tuam benedictionem?</hi> Ubi Glossa exponit, id est: <hi>quomodo consentiet benedictioni a te factae in persona Ecclesiae?</hi> Is.
	LXV, 16: <hi>qui benedictus est super terram, benedicetur in Deo, amen.
	Amen</hi> idem est quod fiat, vel verum est; quasi dicat: si non intelligit quae dicis, quomodo conformabit se dictis tuis? Potest quidem se conformare, etiam si non intelligat, sed in generali tantum, non in speciali, quia non potest intelligere quid boni dicas, nisi quod benedicas tantum.
	Sed quare non dantur benedictiones in vulgari, ut intelligantur a populo, et conforment se magis eis? Dicendum est quod hoc forte fuit in Ecclesia primitiva, sed postquam fideles instructi sunt et sciunt quae audiunt in communi officio, fiunt benedictiones in Latino.
	Consequenter probat, quare non potest dicere <hi>amen</hi>, cum dicit <hi>nam tu quidem</hi>, id est: licet <hi>tu gratias agas</hi> bene Deo, inquantum intelligis, <hi>sed alter</hi>, qui audit et non intelligit, <hi>non aedificatur</hi>, inquantum non intelligit in speciali, etsi in generali intelligat et aedificetur.
	Eph.
	IV, 29: <hi>omnis sermo malus ex ore vestro non procedat, sed si quis bonus est ad aedificationem fidei</hi>.
	Et ideo melius est ut non solum lingua benedicat, sed etiam, ut interpretetur et exponat, licet tu qui gratias agis, bene agas.</p>
</div2>
<div2 n="4"><head>Lectio 4</head>
<p><A NAME="87677"/>Hic ostendit apostolus excellentiam doni prophetiae ad donum linguarum per rationes sumptas ex parte sui ipsius.
	Et circa hoc duo facit.
	Primo agit gratias de dono linguarum sibi a Deo dato; secundo se eis in exemplum proponit, ibi <hi>sed in Ecclesia volo</hi>, et cetera.
	Dicit ergo <hi>gratias ago</hi>, etc., quasi dicat: non ideo vilipendo donum linguarum, quia ego dico quod donum prophetiae sit excellentius, sed debet charum haberi.
	Unde et <hi>ego gratias ago</hi>, et cetera.
	Est ergo de omnibus gratias agendum.
	I Thess.
	V, 18: <hi>in omnibus gratias agite</hi>, et cetera.
	Vel <hi>gratias ago</hi>, quasi dicat: non ideo vilipendo donum linguarum, quasi eo carens, immo etiam ego habeo; et ideo dicit <hi>gratias ago</hi>, et cetera.
	Et ne intelligatur quod omnes loquerentur una lingua, dicit <hi>quod omnium vestrum lingua loquor</hi>, Act.
	II, 4: <hi>loquebantur variis linguis apostoli</hi>, et cetera. <hi>Sed in Ecclesia</hi>.
	Hic ponit se in exemplum, quasi dicat: si ego habeo donum linguarum sicut et vos, debetis facere illud quod facio. <hi>Sed ego volo</hi>, id est magis volo, <hi>loqui in Ecclesia quinque</hi>, id est pauca, <hi>verba sensu meo</hi>, id est intellectu, ut scilicet ego intelligam et intelligar, et ex hoc <hi>instruam alios, quam decem millia</hi>, id est quamcumque multitudinem, <hi>verborum in lingua</hi>; quod est loqui non ad intellectum quocumque modo fiat, ut supra expositum est.
	Dicunt quidam quod ideo dicit <hi>quinque</hi>, quia apostolus videtur velle, quod magis velit dicere solum unam orationem ad intellectum, quam multas sine intellectu.
	Oratio autem, secundum grammaticos, ad hoc quod debeat facere perfectum sensum, debet habere quinque, scilicet subiectum, praedicatum, copulam verbalem, determinationem subiecti, et determinationem praedicati.
	Aliis videtur melius quod quia ad hoc loquendum est cum intellectu, ut alii doceantur, ideo ponit <hi>quinque</hi>, quia doctor debet quinque, scilicet: credenda, Tit.
	II, 11: <hi>haec loquere et exhortare</hi>, etc.; agenda, Mc.
	XVI, v. 15: <hi>euntes in mundum</hi>, etc.; vitanda, scilicet peccata Eccli.
	XXI, 2: <hi>quasi a facie colubri fuge</hi>, etc.; Is.
	LVIII, 1: <hi>annuntia populo meo scelera</hi>, etc.; speranda scilicet mercedem aeternam, I Petr.
	I, 10: <hi>de qua salute exquisierunt</hi>, etc.; timenda, scilicet poenas aeternas, Matth.
	XXV, 21: <hi>ite, maledicti, in ignem aeternum</hi>, et cetera. <hi>Fratres mei, nolite</hi>, et cetera.
	Hic ostendit excellentiam doni prophetiae ad donum linguarum, rationibus sumptis ex parte infidelium.
	Et circa hoc duo facit.
	Primo excitat attentionem, et reddit attentos; secundo arguit ad propositum, ibi <hi>in lege quid scriptum est?</hi> Circa primum videtur apostolus excludere pallium excusationis aliquorum qui ideo docent quaedam rudia et superficialia, quasi ostendant se volentes vivere in simplicitate, et ideo non curantes de subtilitatibus ad quas secundum rei veritatem non attingunt, habentes verbum domini ad hoc Matthaei XVIII, 3: <hi>nisi conversi fueritis, et efficiamini sicut parvuli</hi>, et cetera.
	Sed hoc apostolus excludit, cum dicit <hi>nolite pueri effici sensu</hi>, id est nolite puerilia et inutilia et stulta loqui et docere.
	Supra XIII, v. 11: <hi>cum essem parvulus</hi>, et cetera.
	Sed quomodo debetis effici pueri? Affectu, non intellectu.
	Et ideo dicit <hi>sed malitia</hi>.
	Ubi sciendum est quod parvuli deficiunt in cogitando mala, et sic debemus effici parvuli, et ideo dicit <hi>sed malitia parvuli estote</hi>, et deficiunt in cogitando bona, et sic non debemus esse parvuli, immo viri perfecti, et ideo dicit <hi>sensibus autem perfecti</hi>, etc., id est ad discretionem boni et mali perfecti sitis.
	Unde Hebr.
	V, 14: <hi>perfectorum est solidus cibus</hi>, et cetera.
	Non ergo laudatur in vobis simplicitas quae opponitur prudentiae, sed simplicitas, quae astutiae.
	Et ideo dominus dicit Matth. c.
	X, 16: <hi>estote prudentes sicut serpentes</hi>.
	Rom.
	XVI, 19: <hi>volo vos sapientes esse in bono, simplices in malo</hi>.
	Consequenter cum dicit <hi>in lege quid scriptum est?</hi> Arguit ad propositum.
	Ubi sciendum est quod hoc argumentum, sicut patet per Glossam, distinguitur per multa; sed secundum intentionem apostoli non videtur quod attendatur in loco hoc nisi una ratio.
	Et ratio sua ad probandum quod donum prophetiae est excellentius, quam donum linguarum, est talis: omne quod plus valet ad illud ad quod alterum principaliter ordinatur, est melius illo altero ordinato ad hoc; sed tam donum prophetiae, quam donum linguarum, ordinatur ad conversionem infidelium; sed prophetiae plus valent ad hoc, quam donum linguarum; ergo prophetia est melior.
	Circa hanc ergo rationem duo facit.
	Primo ostendit ad quid ordinatur donum linguarum, et ad quid ordinatur donum prophetiae; secundo quod plus valet donum prophetiae, ibi <hi>si ergo conveniat universa</hi>, et cetera.
	Circa primum duo facit.
	Primo inducit auctoritatem; secundo ex auctoritate arguit ad propositum, ibi <hi>itaque linguae</hi>, et cetera.
	Circa primum sciendum est, quod hoc quod dicit <hi>in lege quid scriptum est?</hi> Potest legi vel interrogative, quasi dicat: non debetis effici pueri sensibus, sed perfecti, et hoc est videre et scire legem.
	Unde si estis perfecti sensibus, sciatis scilicet legem, et in lege quid scriptum est de linguis? Quae sunt inutiles aliquando ad id ad quod ordinatae sunt, quia licet in diversis linguis loquar, scilicet populo Iudaeorum, tamen homo non exaudit, et cetera.
	Potest etiam legi remissive <hi>in lege quid scriptum est</hi>.
	Quasi dicat: nolite moveri sicut pueri ad aliquid appetendum, non discernentes utrum bonum vel minus bonum sit quod affectatis, et praeponatis meliori bono, sed estote perfecti sensibus, idest discernatis inter bona et magis bona, et sic affectetis.
	Et hoc fit si cogitatis quid scriptum est in lege <hi>quoniam in aliis</hi>, etc., Sap.
	VI, 16: <hi>cogitare ergo de illa, sensus est consummatus</hi>.
	Et dicit <hi>in lege</hi>, non accipiendo legem stricte pro quinque libris Moysi tantum, sicut accipitur Lc. ult.: <hi>necesse est impleri omnia quae scripta sunt de me in lege</hi>, etc.; sed pro toto veteri testamento, sicut accipitur Io.
	XV, 25: <hi>ut impleatur sermo qui in lege eorum scriptus est: quia odio habuerunt me gratis</hi>, quod tamen in Ps.
	XXIV, 19 scriptum est.
	Accipitur tamen haec auctoritas ex Is. c.
	XXVIII, 11, ubi littera nostra habet: <hi>in loquela labii et lingua altera loquetur ad populum istum</hi>.
	Hoc igitur scriptum est <hi>quoniam in aliis linguis</hi>, id est in diversis generibus linguarum, et <hi>labiis</hi>, id est in diversis idiomatibus et modis pronuntiandi, <hi>loquar populo huic</hi>, scilicet Iudaico, quia hoc signum specialiter fuit datum ad conversionem populi Iudaeorum. <hi>Nec sic exaudient</hi>, quia scilicet signis visis non crediderunt.
	Is.
	VI, 10: <hi>excaeca cor populi huius</hi>, et cetera.
	Sed quare Deus dedit eis signa, si non debebant converti? Ad hoc sunt duae rationes.
	Una ratio est, quia licet non omnes conversi fuerint, tamen aliqui sunt conversi, eo quod non repellit dominus plebem suam, et cetera.
	Alia ratio est, ut iustior appareat eorum damnatio, dum manifestius apparet eorum nequitia.
	Io.
	XV, v. 22: <hi>si non venissem, et locutus eis non fuissem</hi>, et cetera.
	Consequenter, cum dicit <hi>itaque linguae</hi>, etc., ex inducta auctoritate argumentatur ad propositum, quasi dicat: ex hoc manifeste apparet, quod donum linguarum datum est <hi>non fidelibus</hi> ad credendum, quia iam credunt, Io.
	IV, 42: <hi>non propter tuam loquelam</hi>, etc., <hi>sed infidelibus</hi>, ut convertantur.
	In Glossa autem ponuntur duae expositiones Ambrosii hoc in loco, quae non sunt litterales; quarum una est ut dicatur: sicut in veteri testamento locutus sum populo Iudaeorum per linguas, id est per figuras, et per labia, id est promittendo bona temporalia, sic, adhuc in novo testamento, loquar huic populo <hi>in aliis linguis</hi>, id est aperte et clare, et <hi>aliis labiis</hi>, id est spiritualibus, nec tamen sic <hi>exaudient me</hi>, scilicet quantum ad eorum multitudinem. <hi>Itaque linguae</hi> datae sunt <hi>non fidelibus, sed infidelibus</hi>, ad manifestandum scilicet eorum infidelitatem.
	Alia est <hi>in aliis linguis</hi>, id est obscure et parabolice, <hi>loquar</hi>, ut quia sunt indigni. <hi>Non exaudient</hi>, id est non intelligent.
	Consequenter ostendit ad quid ordinatur prophetia, scilicet ad instructionem fidelium, qui iam credunt.
	Et ideo quod <hi>prophetiae</hi> datae sunt <hi>non infidelibus</hi>, qui non credunt, Is.
	LIII, 1: <hi>domine, quis credidit auditui nostro? Sed fidelibus</hi>, ut credant et instruantur.
	Ez.
	III, 17: <hi>fili hominis, speculatorem dedi te</hi>, et cetera.
	Prov.
	XXIX, 18: <hi>cum defecerit prophetia</hi>, etc., <hi>dissipabitur populus</hi>.</p>
</div2>
<div2 n="5"><head>Lectio 5</head>
<p><A NAME="87678"/>Glossa vult quod hic incipiat alia ratio ad propositum ostendendum.
	Sed secundum quod dictum est, non est nisi unum posita ratione, et est quasi manifestatio mediae ipsius rationis, scilicet quod prophetia plus valet ad illud, ad quod specialiter ordinatur donum linguarum.
	Unde circa hoc duo facit.
	Primo ostendit inconveniens quod sequitur quantum ad infideles ex dono linguarum, ibi <hi>si autem omnes linguis</hi>.
	Secundo ostendit bonum quod sequitur ex dono prophetiae etiam ad infideles, ibi <hi>si autem omnes</hi>.
	Inconveniens, quod sequitur ex dono linguarum sine prophetia, etiam quantum ad infideles, est quia reputantur insani qui sic loquuntur solis linguis, cum tamen donum linguarum ordinetur ad conversionem infidelium, ut iam patet.
	Et hoc est quod dicit <hi>si autem omnes</hi>, etc., quasi dicat: ex hoc patet quod linguae non sunt praeferendae prophetiis, quia, <hi>si conveniant</hi>, scilicet omnes fideles, <hi>in unum</hi>, non solum corpore, sed etiam mente, Act.
	IV, 32: <hi>multitudinis credentium erat cor</hi>, etc., <hi>et omnes</hi>, qui iam convenerunt, <hi>loquantur linguis</hi>, ad litteram extraneis, vel loquantur ignota et obscura, et, dum sic confuse loquuntur, <hi>intret aliquis idiota</hi>, id est qui non intelligit nisi linguam suam, vel <hi>infidelis</hi>, propter quem datae sunt linguae, <hi>nonne dicent</hi> his, qui sic loquuntur, <hi>quid insanitis?</hi> Quod enim non intelligitur, reputatur insanitio.
	Quod si intelligatur lingua, nihilominus quae loquuntur sunt occulta, tamen malum est si non exponatur, quia poterunt credere de vobis, si occulta loquimini, quae creduntur de gentilibus, qui occultabant ea quae faciebant in ritu eorum, propter eorum turpitudinem.
	Et haec etiam insanitio quaedam est.
	Contra.
	Idem est loqui linguis et loqui litteraliter quantum ad idiotas; cum ergo omnes loquantur litteraliter in Ecclesia, quia omnia dicuntur in Latino, videtur quod similiter sit insania.
	Dicendum est ad hoc, quod ideo erat insania in primitiva Ecclesia, quia erant rudes in ritu ecclesiastico, unde nesciebant quae fiebant ibi, nisi exponeretur eis.
	Modo vero omnes sunt instructi; unde licet in Latino omnia dicantur, sciunt tamen illud quod fit in Ecclesia.
	Consequenter autem cum dicit <hi>si autem omnes prophetent</hi>, ostendit quod bonum sequitur ex dono prophetiae.
	Et circa hoc tria facit.
	Primo ostendit quid per bonum prophetiae sequatur, quantum ad infideles; secundo ostendit quomodo hoc sequatur, ibi <hi>occulta enim</hi>, etc.; tertio, subinfert quis effectus inde proveniat, ibi <hi>et ita cadens in faciem</hi>, et cetera.
	Dicit ergo: constat quod ex dono linguarum non convincuntur infideles; <hi>si autem</hi>, pro sed; si hi, qui conveniunt, <hi>prophetent</hi>, id est omnes ad intellectum loquantur, vel exponant Scripturas vel etiam revelationes eis factas interpretentur.
	Omnes dico non simul, sed unus post alium sic prophetent. <hi>Intret autem</hi>, scilicet Ecclesiam, <hi>idiota aliquis</hi>, scilicet non habens nisi linguam maternam, hoc est bonum quod inde sequitur, quia <hi>convincitur</hi> de aliquo errore, qui ostenditur sibi.
	Ier.
	XXXI, 19: <hi>postquam ostendisti mihi, confusus sum.
	Ab omnibus</hi>, qui prophetant, <hi>diiudicatur</hi>.
	Quasi dicat: damnabilis ostenditur de malis moribus et vitiis suis.
	I Cor.
	II, 15: <hi>spiritualis</hi>, id est doctor, <hi>omnia diiudicat</hi>, et cetera.
	Ad haec enim duo valet prophetia, scilicet ad confirmationem fidei, et instructionem morum.
	Quomodo autem hoc bonum sequatur ex prophetiae dono, subdit cum dicit <hi>occulta enim cordis</hi>.
	Quod potest intelligi tripliciter.
	Uno modo, et hoc ad litteram, quod aliqui in primitiva Ecclesia gratiam habuerunt, ut secreta cordium et peccata hominum scirent.
	Unde legitur de Petro, Act.
	V, 1 ss., quod damnavit Ananiam de fraudato pretio agri.
	Et secundum hoc legitur <hi>occulta enim</hi>, etc., quasi dicat: ideo convincitur, quia <hi>occulta</hi>, id est secreta peccata sua, <hi>manifesta fiunt</hi> ab illis qui ea revelant.
	Alio modo, ex hoc quod aliquando quis in praedicatione tangit multa, quae homines gerunt in corde, sicut patet in libris beati Gregorii, ubi quilibet invenire potest fere omnes motus cordis sui.
	Et secundum hoc legitur <hi>occulta cordis</hi>, quasi dicat: ideo convincuntur, quia <hi>occulta cordis sui</hi>, id est ea quae gerunt in corde, Prov.
	XXVII, 19: <hi>quomodo in aquis resplendet vultus aspicientium, sic corda hominum manifesta sunt prudentibus, manifestantur</hi>, id est tanguntur ab eis.
	Alio modo, quia aliquando occultum cordis dicitur illud quod est alicui dubium et non potest per se certificari.
	Et secundum hoc legitur <hi>occulta cordis sui</hi>, id est ea de quibus in corde suo dubitabat et quae non credebat, manifestantur, dum scilicet vadens ad Ecclesiam frequenter fiunt sibi manifesta, sicut de seipso dicit Augustinus quod ipse ibat ad Ecclesiam solum pro cantu et tamen ibi multa de quibus dubitabat et propter quae non iverat, manifestabantur sibi.
	Ex hoc enim sequebatur reverentia, quia convictus reverebatur Deum.
	Et hoc est, quod dicit <hi>et ita cadens</hi>, id est ex quo ita convincebatur et manifestabantur occulta cordis sui, <hi>cadens in faciem adorabit Deum</hi>, Matth.
	II, 11: <hi>procidentes adoraverunt eum</hi>, quod signum est reverentiae.
	De reprobis autem legitur, quod cadunt retrorsum.
	Prov.
	IV, 19: <hi>via impiorum tenebrosa, nesciunt ubi corruent</hi>.
	Electus vero in faciem cadit, quia videt ubi prosternitur, quod signum est reverentiae.
	Matth.
	II, 11, et Lev. c.
	IX, 24: <hi>laudaverunt Deum ruentes in facies suas</hi>.
	Ps.
	LXXI, 9: <hi>coram illo procident Aethiopes</hi>.
	Et non solum exhibebit reverentiam Deo sed etiam Ecclesiae, quia <hi>pronuntians</hi> dicet <hi>quod vere Deus</hi> est <hi>in vobis</hi>, qui prophetatis in Ecclesia.
	Zac.
	VIII, 23: <hi>ibimus vobiscum, audivimus enim quod Deus est vobiscum</hi>.
	Apparet igitur quod donum prophetiae est utilius quantum ad infideles. <hi>Quid ergo est, fratres?</hi> Hic ordinat eos ad usum donorum dictorum.
	Et circa hoc duo facit.
	Primo ostendit qualiter se debeant habere ad usum horum donorum; secundo concludit principale intentum, ibi <hi>itaque, fratres, aemulamini prophetare</hi>, et cetera.
	Circa primum duo facit.
	Primo ostendit quomodo ordinate se debeant habere in usu dictorum donorum; secundo exprimit eorum praesumptionem, ibi <hi>an a vobis sermo</hi>, et cetera.
	Circa primum tria facit.
	Primo ostendit in generali quomodo se debent habere in omnibus donis; secundo quomodo se habeant quantum ad donum linguarum, ibi <hi>sive lingua quis loquatur</hi>, etc.; tertio ostendit quomodo se habeant quantum ad donum prophetiae, ibi <hi>prophetent duo aut tres</hi>, et cetera.
	Dicit ergo: prophetare est melius quam loqui linguis. <hi>Quid ergo, fratres</hi>, agendum est? Hoc scilicet agendum est: nam, <hi>cum convenitis</hi>, constat quod unus non habet omnia dona, et ideo non debet uti aliquis vestrum omnibus donis, sed eo dono quod specialius accepit a Deo et quod melius sit ad aedificationem. <hi>Nam unusquisque vestrum habet</hi> aliquod donum speciale, <hi>alius habet Psalmum</hi>, id est canticum ad laudandum nomen Dei, vel Psalmos exponit.
	Abac.
	III, 19: <hi>super excelsa mea deducet me</hi>, et cetera. <hi>Alius</hi> vero <hi>doctrinam</hi>, id est habet praedicationem ad instructionem morum, vel expositionem et spiritualem sensum.
	Prov.
	XII, 8: <hi>doctrina sua cognoscitur vir.
	Alius Apocalypsim habet</hi>, id est revelationem, vel in somniis, vel in visione aliqua.
	Dan.
	II, 28: <hi>est Deus in caelo revelans mysteria</hi>, et cetera. <hi>Alius linguam habet</hi>, id est donum linguarum, vel legendi prophetias.
	Act.
	II, 4: <hi>et coeperunt loqui variis linguis</hi>, et cetera. <hi>Alius interpretationem</hi>, supra XII, 10: <hi>alii interpretatio sermonum</hi>, et cetera.
	Haec autem sic ordinantur, quia vel sunt ex ingenio naturali, vel ex solo Deo.
	Si sunt ex solo ingenio naturali vel sunt ad laudem Dei, et sic dicit <hi>Psalmum habet</hi>, vel ad instructionem proximi, et sic dicit <hi>doctrinam habet</hi>.
	Si sunt a solo Deo, sic dupliciter: vel sunt aliqua occulta interius et sic dicit <hi>Apocalypsim habet</hi>, vel occulta exterius et sic dicit <hi>linguam habet</hi>.
	Et ad horum manifestationem est tertium, scilicet <hi>interpretatio</hi>.
	Et debet fieri, <hi>ut omnia ad aedificationem fiant</hi>.
	Rom.
	XV, 2: <hi>unusquisque vestrum proximo suo placeat in bonum ad aedificationem</hi>.</p>
</div2>
<div2 n="6"><head>Lectio 6</head>
<p><A NAME="87679"/>Hic apostolus ordinat eos quomodo se habeant ad usum doni linguarum, et circa hoc duo facit.
	Primo ostendit qualiter debent uti dono linguarum; secundo quando debent cessare ab usu, ibi <hi>si autem non fuerit</hi>, et cetera.
	Dicit ergo, primo, quod modus utendi dono linguarum talis sit inter vos, ut <hi>sive quis</hi>, id est si aliquis, <hi>loquatur lingua</hi>, id est dicat visiones vel somnia, huiusmodi locutio non fiat a multis propter occupationem temporis in linguis et non restet locus prophetiis et confusionem generet, sed <hi>secundum duos</hi>, id est duobus, et, si necesse fuerit, secundum <hi>multum tres</hi>, ut sit satis a tribus.
	Deut.
	XVII, 6: <hi>in ore duorum vel trium</hi>, et cetera.
	Sed notandum quod haec consuetudo adhuc partim servatur in Ecclesia.
	Nam lectiones et epistolas ac Evangelia habemus loco linguarum, et ideo in Missa secundum duos servatur, quia solum duo dicuntur, quae pertinent ad donum linguarum, scilicet epistola et Evangelium.
	In matutinis secundum multa fit, scilicet tribus lectionibus dictis in uno nocturno.
	Antiquitus enim dicebantur nocturna divisim secundum tres vigilias noctis, nunc vero dicuntur simul.
	Non solum autem debet servari ordo quantum ad numerum loquentium, sed etiam quantum ad modum, et hoc est quod dicit <hi>et per partes</hi>, id est ut illi qui loquuntur succedant sibi ad invicem, scilicet quod unus post alium loquatur.
	Vel <hi>per partes</hi>, id est intercise, ut scilicet loquatur unam partem visionis, seu instructionis et eam exponat, et post aliam et ipsam exponat, et sic deinceps; quem modum consueverunt servare praedicatores, quando praedicant per interpretationem hominibus ignotae linguae, et ideo dicit <hi>et unus interpretetur</hi>.
	Consequenter cum dicit <hi>si autem non fuerit</hi>, etc., ostendit quando non est utendum linguis, dicens quod loquendum est per partes et unus debet interpretari.
	Sed <hi>si non fuerit</hi> aliquis <hi>interpres</hi>, id est qui interpretetur, ille, qui donum habet linguarum, <hi>taceat in Ecclesia</hi>, id est non loquatur seu praedicet multitudini in lingua ignota, quia non intelligitur ab eis, sed <hi>sibi loquatur</hi>, quia ipse se intelligit, et hoc tacite, orando vel meditando.
	Iob X, 1: <hi>loquar in amaritudine animae meae, dicam Deo</hi>, et cetera. <hi>Prophetae autem duo</hi>, et cetera.
	Hic apostolus ordinat eos, quomodo se habeant ad usum prophetiae.
	Et circa hoc duo facit.
	Primo ostendit qualiter utendum est dono prophetiae, et quantum ad numerum et ad ordinem; secundo ostendit, quibus usus prophetiae interdicitur, ibi <hi>mulieres in Ecclesia</hi>, et cetera.
	Circa primum tria facit.
	Primo docet ordinem utendi dono prophetiae; secundo huius rationem assignat, ibi <hi>potestis enim omnes</hi>, etc.; tertio obiectionem excludit, ibi <hi>spiritus prophetarum</hi>, et cetera.
	Circa primum duo facit.
	Primo determinat ad numerum utentium dono dicto; secundo, docet modum seu ordinem utendi, ibi <hi>quod si alii</hi>, et cetera.
	Circa primum sciendum est quod usus prophetiae secundum quod hic videtur accipere apostolus, est proponere verbum exhortationis ad plebem, exponendo Scripturas sacras.
	Et quia erant in primitiva Ecclesia plures qui a Deo hoc donum habebant, et fideles non erant adhuc multiplicati, ideo, ne esset confusio et taedium, vult apostolus, quod non omnes qui sciunt exponere prophetias et sacram Scripturam, prophetent, sed aliqui et determinati.
	Et hoc est quod dicit <hi>prophetae</hi>, etc., quasi dicat: nolo quod omnes qui conveniunt, sed <hi>duo</hi> tantum, <hi>aut</hi>, ad plus, <hi>tres</hi>, prout hoc loquendi necessitas exigit, <hi>dicant</hi>, id est exhortentur.
	Et hoc etiam consonat Scripturae.
	Supra XVII, v. 6 et Matth.
	XVIII, 16: <hi>in ore duorum, vel trium</hi>, et cetera. <hi>Caeteri</hi> vero, scilicet illi qui non debent, <hi>diiudicent</hi> ea quae ab his proponuntur, utrum scilicet bene vel male dicta sint: bene dicta approbando, et male dicta retractari faciendo.
	Supra II, 15: <hi>spiritualis homo omnia diiudicat</hi>.
	Est etiam servandus ordo in utendo dicto dono, ut si alteri illorum, qui sedebant et tacebant et diiudicabant, fuit aliquid melius revelatum, quam illi qui exhortatur et stat prior, tunc iste, qui stat, debet sedere, et ille, cui melius revelatum est, debet surgere et exhortari.
	Et hoc est quod dicit <hi>quod si alii</hi>, sedenti, <hi>revelatum fuerit</hi>, scilicet per spiritum sanctum, <hi>prior</hi> stans <hi>taceat</hi> et cedat ei, Rom.
	XII, 10: <hi>honore invicem praevenientes</hi>.
	Et ratio huius est, quia secundum hunc modum <hi>potestis</hi>, successive, <hi>prophetare per singulos</hi>, id est omnes scilicet, <hi>ut sic omnes</hi>, id est maiores, <hi>discant, et omnes</hi>, id est minores, <hi>exhortentur</hi>, Prov.
	I, 5: <hi>audiens sapiens</hi>, et cetera.
	Et si aliquis dicat: o apostole, ego non possum tacere dum alius prophetat, vel cedere sedenti, ex quo incepi, quia non possum retinere spiritum, qui in me loquitur, secundum illud Iob IV, 2: <hi>conceptum sermonem tenere quis potest?</hi> Ideo apostolus hoc removet cum dicit <hi>et spiritus prophetarum</hi>, etc., quasi dicat: immo bene potest tacere vel sedere, quia <hi>spiritus prophetarum</hi>, id est spiritus qui dat prophetias, et ponit in plurali numero propter multas revelationes eis instinctas, <hi>prophetis subiecti sunt</hi>, quidem quantum ad cognitionem, quia, sicut dicit Gregorius quod non semper spiritus prophetiae adest prophetis.
	Unde non est habitus, sicut scientia.
	Sic enim sequeretur, quod etiam quantum ad cognitionem eis subiectus esset, et possent uti eo quando vellent, et non uti: sed est quaedam vis aut impressio a Deo, illuminans et tangens corda prophetarum, et tunc solum quando sic tanguntur, cognoscunt.
	Unde non est sic eis subiectus.
	Nec secundum hoc intelligitur verbum apostoli, sed spiritus prophetarum sunt subiecti prophetis quantum ad pronuntiationem, quia scilicet in eorum potestate est pronuntiare ea quae revelantur eis quando volunt, et non pronuntiare.
	Et sic nihil valet excusatio, quia non cogit te spiritus quin tacere possis.
	Et quod hoc sit verum, probat cum dicit <hi>non enim est dissensionis</hi>, et cetera.
	Et facit talem rationem.
	Deus numquam cogit ad id unde oriatur rixa vel dissensio, quia Deus non est dissensionis sed pacis; sed si cogeret homines spiritus prophetiae ad loquendum, tunc esset causa dissensionis, quia sic vellet semper loqui vel docere vel non tacere alio loquente, de quo alii turbarentur.
	Ergo spiritus sanctus non cogit homines ad loquendum.
	II Cor. ult.: <hi>Deus pacis et dilectionis erit vobiscum</hi>, et cetera.
	Verumtamen, quia adhuc posset obiicere, quod hoc non faceret, quia solum eis ista mandabat, et non aliis Ecclesiis, unde et in gravamen posset videri, ideo apostolus subdit, hoc non solum in eis, sed etiam in omnibus Ecclesiis docere.
	Et hoc est quod dicit <hi>sicut in omnibus Ecclesiis sanctorum doceo</hi>, scilicet de usu linguarum et prophetiae.
	Supra I, 10: <hi>idipsum dicatis omnes</hi>.</p>
</div2>
<div2 n="7"><head>Lectio 7</head>
<p><A NAME="87680"/>Hic apostolus ponit personas quibus interdicit usum prophetiae.
	Et circa hoc duo facit.
	Primo, ostendit quibus prophetiae usus interdicitur; secundo, removet obiectionem, ibi <hi>si quid autem volunt</hi>, et cetera.
	Circa primum duo facit.
	Primo, ponit mandatum de interdicto; secundo huius rationem assignat, ibi <hi>non enim permittitur</hi>, et cetera.
	Dicit ergo: volo ut viri hoc modo utantur dono prophetiae, sed <hi>mulieres</hi>, in Ecclesia, nolo loqui; sed <hi>taceant in Ecclesiis</hi>, I Tim.
	II, 12: <hi>mulierem docere in Ecclesia non permitto</hi>.
	Et rationem huius assignat Chrysostomus, dicens, quod semel est locuta mulier et totum mundum subvertit.
	Sed contra hoc videtur quia de multis mulieribus legitur quod prophetarunt, sicut de Samaritana, Io.
	IV, 39, et de Anna uxore Phanuel, Lc.
	II, 36, et de Debora, Iud.
	IV, 4, et de Holdama propheta, de uxore Sellum, IV Reg.
	XXII, 14, et de filiabus Philippi, Act. c.
	XXI, 9.
	Supra etiam dicitur <hi>omnis mulier orans vel prophetans</hi>, et cetera.
	Responsio.
	Dicendum quod in prophetia sunt duo, scilicet revelatio et manifestatio revelationis, sed a revelatione non excluduntur mulieres sed multa revelantur eis sicut et viris.
	Sed Annuntiatio est duplex.
	Una publica, et ab hac excluduntur; alia est privata, et haec permittitur eis, quia non est praedicatio, sed Annuntiatio.
	Huius autem rationem assignat, dicens <hi>non enim permittitur eis loqui</hi>, scilicet ab Ecclesiae auctoritate, sed hoc est officium earum, ut sint subditae viris.
	Unde cum docere dicat praelationem et praesidentiam, non decet eas quae subditae sunt.
	Ratio autem quare subditae sunt et non praesunt est quia deficiunt ratione, quae est maxime necessaria praesidenti.
	Et ideo dicit philosophus, in politica sua, quod corruptio regiminis est quando regimen pervenit ad mulieres.
	Consequenter cum dicit <hi>si quid volunt</hi>, etc., quia possent aliqui dicere quod ad minus de dubiis possunt quaerere in Ecclesia, ideo apostolus hoc excludit, et circa hoc duo facit.
	Primo enim removet obiectionem, secundo rationem assignat, ibi <hi>turpe est</hi>, et cetera.
	Dicit ergo: dico quod mulieres taceant in Ecclesia, sed si aliqua, de quibus dubitant, <hi>addiscere volunt, interrogent viros suos domi</hi>.
	I Tim.
	II, 11: <hi>mulier in silentio discat cum omni</hi>, et cetera.
	Huius autem ratio est quia <hi>turpe est</hi>, non solum indecens: in mulieribus enim commendatur verecundia.
	Eccli.
	XXVI, 19: <hi>gratia super gratiam</hi>, et cetera.
	Si ergo in publico quaereret et disputaret, signum esset inverecundiae, et hoc est ei turpe.
	Et inde est etiam quod in iure interdicitur mulieribus officium advocandi.
	Consequenter cum dicit <hi>an a vobis sermo</hi>, etc., confutat contradicentes.
	Et quia possent omnes simul contradicere, vel ad minus sapientes inter eos, ideo circa hoc duo facit.
	Primo enim confutat eos quantum ad totam eorum Ecclesiam; secundo quantum ad sapientes tantum, ibi <hi>si quis autem videtur</hi>, et cetera.
	Circa primum sciendum est quod causa quare populus consuevit contradicere domino, vel rectori, est singularitas.
	Singularitas enim potest causari vel ex prioritate in aliquo bono, vel excellentia.
	Et ideo apostolus, volens contradicentes Corinthios confutare, excludit primo ab eis prioritatem, cum dicit <hi>an a vobis sermo Dei processit?</hi> Quasi dicat: non, sed a Iudaeis.
	Is.
	II, 3: <hi>de Sion exibit lex</hi>, et cetera.
	Quasi dicat: si in Ecclesia Iudaeorum facerem aliquas ordinationes contra ordinationes suas, possent contradicere, quia ipsi prius habuerunt verbum Dei, sed vos non, quia non processit a vobis sermo Dei.
	Secundo excludit ab eis excellentiam <hi>an in vos solos</hi>, etc., quasi dicat: non solum vos credidistis, sed etiam alii.
	Unde vos non excellitis eos, Ps.
	XVIII, 5: <hi>in omnem terram exivit sonus eorum</hi>, et ideo debetis facere, ut alii faciunt.
	Consequenter cum dicit <hi>si quis autem videtur</hi>, etc., in speciali confutat maiores.
	Et circa hoc duo facit.
	Primo confutat eos; secundo respondet cuidam tacitae obiectioni, ibi <hi>si quis autem ignorat</hi>, et cetera.
	Dicit ergo: esto quod tota Ecclesia non contradicat, sed aliquis, qui <hi>videtur esse propheta</hi>, et cetera.
	Et dicit <hi>videtur</hi>, quia si contradicit non vere est propheta vel sapiens seu spiritualis, quia non contradiceret.
	Dicit etiam, <hi>propheta</hi>, et <hi>spiritualis</hi>, quia multi sunt spirituales qui non sunt prophetae, licet omnes prophetae sint spirituales.
	Iste, inquam, qui sic videtur propheta et spiritualis, non contradicat, sed <hi>cognoscat</hi>, id est sciat quia ea, quae scribo vobis, sunt mandata Dei et non tantum mea.
	Quasi dicat: ex quo nullus ausus est mandatis domini contradicere, et ea quae scribo sunt mandata Dei, non audeat aliquis contradicere.
	II Cor. ultimo: <hi>an experimentum quaeritis</hi>, et cetera.
	Et ex hoc possumus colligere, quod verba apostolorum sunt ex familiari revelatione spiritus sancti et Christi et ideo servanda sunt sicut praecepta Christi.
	Unde et signanter apostolus distinguit illa, quae ex se mandat, cum dicit <hi>de virginibus autem mandatum domini non habeo</hi>.
	Sed posset dicere: o apostole, quomodo ego cognoscam quod haec sint mandata Dei? Non possum hoc scire.
	Hoc apostolus excludit, dicens: non valet tibi hoc, quia non debes ignorare.
	Quare? <hi>Quia omnis ignorans</hi>, et cetera.
	Matth.
	XXV, 12: <hi>amen dico vobis: nescio vos</hi>.
	Ex quo patet quod omnes tenentur scire ea quae sunt de necessitate salutis, quae ipse prius mandat et apostoli et prophetae.
	Vel aliter: <hi>si quis videtur</hi>, etc., ut sit confirmatio praecedentium, quasi dicat: ita scribo, sed vos non potestis ea agnoscere propter eorum difficultatem, et quia simplices estis, sed ut sciatis quod ea, quae scribo, iusta sunt et honesta, volo adducere testimonium prophetarum et spiritualium virorum, qui sunt inter vos.
	Et ideo dicit <hi>si quis autem</hi>, et cetera.
	Supra II, 15: <hi>spiritualis iudicat omnia</hi>.
	Et ne aliquis dicat: non curamus scire ista, subdit quod tenentur scire <hi>quia omnis ignorans</hi>, et cetera.
	Is.
	V, 13: <hi>propterea captivus ductus</hi>, et cetera.
	Ps.
	LXXXI, 5: <hi>nescierunt neque intellexerunt</hi>, et cetera. <hi>Itaque, fratres mei</hi>, et cetera.
	Apostolus hic concludit generalem admonitionem.
	Et circa hoc tria facit.
	Primo monet eos ad appetitum omnium donorum, dicens: itaque et loqui linguis et prophetare est bonum. <hi>Aemulamini</hi>, id est desideretis, <hi>prophetare</hi>.
	Cuius causa est, quia, sicut dicitur Prov. c.
	XXIX, 18, <hi>deficiente prophetia, dissipabitur populus</hi>.
	Et accipitur prophetare hic, secundum quod totum capitulum expositum est.
	Et tamen, licet desideretis prophetare, <hi>nolite prohibere loqui linguis</hi>, ne fiat dissensio.
	Secundo inducit ad modum debitum, cum dicit <hi>omnia autem honeste</hi>, ut scilicet uno loquente, alii taceant, et mulieres in Ecclesia non loquantur, et similia.
	Rom.
	XIII, 13: <hi>sicut in die honeste ambulemus</hi>, et cetera.
	Tertio inducit eos ad congruum ordinem, cum dicit <hi>et secundum ordinem</hi>, ut scilicet primo unus, et postea alius loquatur, et per partes et similia, quae dicta sunt.
	Iudic.
	V, v. 20: <hi>stellae manentes in ordine et cursu suo, adversus Sisaram pugnaverunt</hi>.</p>
</div2></div1>
<div1 n="15"><head>Caput 15</head>
<div2 n="1"><head>Lectio 1</head>
<p><A NAME="87681"/>Postquam apostolus instruxit Corinthios de ipsis sacramentis et de re contenta et significata in sacramentis, scilicet de gratia et eius effectibus hic consequenter instruit eos de re non contenta sed significata in sacramentis, scilicet de gloria resurrectionis, quae non est contenta in sacramento, cum non statim habeat eam qui suscipit sacramenta, sed significatur gloria resurrectionis in ipsis, inquantum confertur in eis gratia per quam ad beatitudinem pervenitur.
	Circa hoc autem duo facit.
	Primo praemittit tractatum de resurrectione; secundo per hoc probat resurrectionem communem omnium hominum, ibi <hi>si autem Christus praedicatur</hi>, et cetera.
	Circa primum duo facit.
	Primo commendat evangelicam doctrinam; secundo annuntiat quae oportet scire circa resurrectionem Christi, ibi <hi>tradidi enim vobis</hi>, et cetera.
	Commendat enim eminentiam evangelicae doctrinae quantum ad quatuor.
	Primo quantum ad praedicantium auctoritatem, quia ipsi apostoli.
	Et hoc est quod dicit <hi>o fratres</hi>, continuando se ad praecedentia, <hi>facio vobis notum Evangelium</hi>, quod idem est quod bona Annuntiatio, quae incipit a Christo; unde, quidquid pertinet ad Christum vel est de ipso Christo, dicitur Evangelium. <hi>Quod praedico vobis</hi>, quasi dicat: illud quod praedicavi vobis de Christo, notum facio vobis, id est reduco vobis ad memoriam, quasi non sint nova ea quae scribo.
	Phil.
	III, 1: <hi>eadem scribere vobis</hi>, et cetera.
	Praedicavi ego, scilicet vobis, et alii apostoli, aliis.
	Et in hoc apparet auctoritas huius doctrinae, quia a Christo, a Paulo, et ab aliis apostolis.
	Hebr.
	II, 3: <hi>quae cum initium accepisset enarrandi</hi>.
	Secundo quantum ad communem fidem omnium populorum, et ideo dicit <hi>quod et accepistis</hi>, omnes.
	Sed hoc Augustinus dicit pertinere ad eminentiam huius fidei, faciens tale argumentum: ad credenda ea quae sunt fidei, aut sunt miracula facta, aut non.
	Si sunt facta miracula, habeo propositum quod dignissima et certissima est.
	Si non sunt facta, hoc est maximum omnium miraculorum, quod per quosdam paucos conversi sunt ad fidem infinita multitudo hominum; per pauperes, praedicantes paupertatem, divites; per idiotas, praedicantes ea quae rationem excedunt, conversi sunt sapientes et philosophi.
	Ps.
	XVIII, 5: <hi>in omnem terram exivit sonus eorum</hi>, et cetera.
	Sed si obiiciatur, quod etiam lex Mahometi recepta est a multis, dicendum quod non est simile, quia ille opprimendo et vi armorum subiugavit eos; sed isti apostoli moriendo, ipsi alios ad fidem duxerunt, et faciendo signa et prodigia.
	Ille enim proponebat quaedam quae ad delicias et lascivias pertinent, sed Christus et apostoli terrenorum contemptum.
	I Thess.
	II, 13: <hi>cum accepistis a nobis verbum Dei</hi>, et cetera.
	Tertio quantum ad virtutem, quia confirmat et elevat ad caelestia.
	Ideo dicit <hi>in quo statis</hi>, scilicet elevati ad caelestia.
	Ille enim dicitur stare qui rectus est, et hoc sola lex Christi facit.
	Rom.
	V, 1: <hi>iustificati per fidem</hi>, et cetera.
	Lex enim vetus non faciebat stare, sed curvabat ad terrena.
	Deut.
	XXXIII, 28: <hi>oculus Iacob in terra frumenti et vini</hi>.
	Quarto quantum ad utilitatem, quia sola nova lex perducit ad finem salutis; vetus autem non.
	Hebr.
	VII, 19: <hi>neminem ad perfectum adduxit lex</hi>.
	Et ideo dicit <hi>per quod et salvamini</hi>.
	Hic iam ex certitudine spei per inchoationem, quae est per fidem, salvamini, et in futuro in veritate rei et spei.
	Iac. c.
	I, 21: <hi>in mansuetudine suscipite insitum verbum</hi>, et cetera.
	Io.
	XX, 31: <hi>haec autem scripta sunt, ut credatis, et ut credentes</hi>, et cetera.
	Et apponit hic duas conditiones.
	Primam cum dicit <hi>si tenetis</hi>, et cetera.
	Glossa sic exponit: <hi>si tenetis qua ratione praedicavi vobis, illud Evangelium</hi>, id est resurrectionem mortuorum, <hi>ea ratione, qua confirmavi vobis, id est per resurrectionem Christi</hi>.
	Vel aliter: salvamini, ita tamen si tenetis, id est, si servatis ea ratione qua praedicavi vobis Evangelium Christi.
	Secunda conditionem ponit cum dicit <hi>nisi frustra credidistis</hi>.
	Quasi dicat: salvamini per fidem, <hi>si non frustra credidistis</hi>, id est si fidei adduntur bona opera, quia <hi>fides sine operibus mortua est</hi>, Iac.
	II, 26.
	Illud enim dicitur esse frustra, quod est ad finem quem non consequitur.
	Finis autem fidei est visio Dei.
	Unde si non salvamini, frustra credidistis, non simpliciter, sed inquantum non pervenit ad finem.
	Vel aliter: <hi>si tenetis</hi>, quasi dicat, teneatis, <hi>nisi frustra</hi>, et cetera. <hi>Tradidi enim</hi>.
	Hic ostendit propositum, et cetera.
	Circa hoc tria facit.
	Primo ostendit originem doctrinae de resurrectione Christi; secundo ostendit ea quae in doctrina huiusmodi continentur, ibi <hi>quoniam Christus mortuus</hi>; tertio consonantiam seu convenientiam praedicantium ad hanc doctrinam, ibi <hi>sive enim ego</hi>, et cetera.
	Dicit ergo primo: istud debetis tenere, id est memoria habere, quod <hi>tradidi vobis in primis</hi>, et adhuc trado.
	Et dicit <hi>in primis</hi>, id est inter prima credenda.
	Credenda enim vel pertinent ad Trinitatem, vel fidem incarnationis.
	Et primo debet homo credere ea quae ad fidem incarnationis pertinent, et postea quae ad Trinitatem pertinent.
	Unde quod <hi>tradidi vobis in primis</hi>, scilicet de incarnatione, et non a me, vel ex mea auctoritate tradidi, sed <hi>quod accepi</hi> a Christo vel a spiritu sancto.
	Gal.
	I, 1: <hi>Paulus apostolus</hi>, etc., supra XI, 23: <hi>ego accepi a domino</hi>, et cetera.
	Is.
	XXI, 10: <hi>quae audivi a domino exercituum</hi>, et cetera.
	Ea autem quae accepit et tradidit, sunt quatuor, scilicet: mors, sepultura, resurrectio, apparitio Christi.
	Dicit ergo primo: tradidi vobis, primo, mortem Christi.
	Et ideo dicit <hi>quoniam Christus mortuus est</hi>.
	In quo removet duplicem suspicionem, quae suboriri posset circa mortem Christi.
	Prima est quod mortuus esset pro peccatis suis actualibus, vel originali.
	Et hoc excludit, cum dicit <hi>pro peccatis nostris</hi>, non suis.
	Is.
	LIII, 8: <hi>propter scelus populi mei percussi eum</hi>.
	I Petr.
	III, 18: <hi>Christus semel pro peccatis nostris</hi>, et cetera.
	Alia suspicio est quod mors Christi esset casualis, vel violentia Iudaeorum.
	Et hoc excludit cum dicit <hi>secundum Scripturas</hi>, scilicet veteris et novi testamenti; et ideo signanter specialiter dicit <hi>secundum Scripturas</hi>.
	Is.
	LIII, 7: <hi>sicut ovis ad occisionem ductus est</hi>.
	Ier.
	XI, 19: <hi>ego quasi agnus mansuetus, qui portatur ad victimam</hi>, et cetera.
	Matth.
	XX, 18: <hi>ecce ascendimus Ierosolymam</hi>, et cetera.
	Tradidi enim vobis, secundo, sepulturam Christi, et ideo dicit <hi>et quia sepultus est</hi>.
	Sed numquid sepultura est articulus fidei specialiter, quia facit hic mentionem specialiter de ea? Dicendum quod secundum illos, qui numerant articulos secundum credenda, non est specialis articulus fidei, sed includitur cum articulo passionis et mortis Christi.
	Cuius ratio est quia fides est eorum quae sunt supra rationem.
	Unde ibi incipit articulus fidei, ubi deficit ratio.
	Hoc autem primum est, quod dominus sit conceptus, et ideo conceptio est articulus fidei; secundum, quod Deus est natus de virgine, et ideo hic est alius; tertium, quod impassibilis Deus patiatur et moriatur, et hic est alius, et cum hoc intelligitur etiam de sepultura.
	Unde non est specialis articulus.
	Facit autem apostolus hic mentionem de sepultura propter tria.
	Primo ut ostendat veritatem mortis Christi.
	Evidens enim mortis signum alicuius est, quod sepeliatur.
	Secundo ad ostendendum veritatem resurrectionis, quia si non fuisset sepultus, nec custodes fuissent iuxta sepulchrum illis diebus, possent dicere, quod discipuli fuissent eum furati.
	Tertio quia apostolus vult eos inducere ad fidem resurrectionis, et hoc videtur magis difficile, quod sepultus resurgat.
	Et de hoc dicitur Is. c.
	XI, 10: <hi>et erit sepulchrum eius gloriosum</hi>.
	Is.
	LIII, 9: <hi>dabit impios</hi>, et cetera.
	Tradidi etiam vobis resurrectionem, quia <hi>resurrexit tertia die</hi>.
	Os.
	VI, 3: <hi>vivificabit nos post</hi>, et cetera.
	Et etiam dicit <hi>tertia die</hi>, non quod fuerint tres dies integri, sed duae noctes, et una dies per synecdochen.
	Et huius causa fuit, sicut dicit Augustinus, quia Deus per suum simplum, id est per malum poenae, quod significatur per unum diem, destruxit nostrum duplum, id est poenam et culpam, quod significatur per duas noctes.
	Tradidi etiam vobis, quarto, Christi apparitiones, <hi>quia visus est Cephae</hi>.
	Et ponit primo apparitiones factas aliis, secundo apparitiones factas sibi soli, ibi <hi>novissime</hi>.
	Sciendum est autem, circa primum, quod apparitiones Christi non sunt factae omnibus communiter, sed aliquibus specialibus personis.
	Act.
	X, 40: <hi>dedit eum manifestum fieri</hi>, et cetera.
	Et huius ratio fuit, ut servaretur ordo in Ecclesia, ut, per quosdam speciales, fides resurrectionis deveniret ad alios.
	Notandum autem est quod apparitiones Christi non ponuntur hic omnes, nec illae quae factae sunt mulieribus.
	Ponuntur autem hic quaedam quae non leguntur in Evangeliis.
	Et horum ratio fuit, quia apostolus vult ex ratione confutare infideles, et ideo noluit ponere testimonia nisi authentica; et ideo tacuit apparitiones mulieribus factas, et posuit quasdam quae non inveniuntur, ut ostendat quod etiam aliis pluribus apparuit.
	Sed facit mentionem specialem de Petro et Iacobo, quia erant quasi columnae, ut dicitur Gal. c.
	II, 9.
	Dicit ergo: <hi>tradidi vobis, quia visus est Cephae</hi>, id est Petro, Lc. ult.: <hi>surrexit dominus vere</hi>, et cetera.
	Et creditur quod inter viros primo apparuit Petro, quia erat in maxima tristitia.
	Unde et Angelus dixit Mc. ult.: <hi>ite, dicite discipulis eius et Petro</hi>, et cetera. <hi>Postea</hi>, id est in alia vice, <hi>visus est undecim apostolis</hi>.
	Semel quidem visus est decem tantum, quando Thomas erat absens, et post octo dies undecim, quando Thomas erat cum eis.
	Augustinus dicit quod debet dicere duodecim, sed corruptum est vitio scriptorum, et dicit quod non refert quod iam obierat, et Mathias nondum erat electus, quia consuetum est quod quando maior pars collegii facit aliquid, dicitur quod totum collegium hoc facit.
	Unde quia dominus elegerat duodecim, ideo potest dici quod visus est duodecim, id est, toti collegio apostolorum; sed non est vitium, sive dicatur duodecim, sive undecim. <hi>Deinde</hi>, iterum, <hi>visus est plus quam quingentis fratribus</hi>.
	Sed de hoc nihil legimus in sacra Scriptura, nisi hoc quod hic dicitur.
	Potest tamen dici quod haec apparitio fuit de qua loquitur Dionysius in III de divinis nominibus, quando omnes discipuli convenerunt ad videndum corpus, quod ferebat principem vitae.
	Sed contra hoc videtur esse quia hoc fuit ante ascensionem, quando scilicet Christus apparuit Iacobo.
	Sed congregatio discipulorum ad videndum beatam virginem, de qua videtur loqui Dionysius, fuit multum post.
	Et ideo melius videtur dicendum quod apparuit quingentis fratribus simul ante ascensionem suam; et non refert quod dicitur discipuli erant centum viginti, quia licet illi, qui erant in Ierusalem, essent centum viginti, tamen in Galilaea multi erant discipuli, et forte omnes congregati sunt simul cum apparuit.
	Et, ut huius testimonium sit magis certum, dicit quod ex eis <hi>adhuc multi manent</hi>, id est vivunt, <hi>quidam autem</hi> ex eis <hi>dormierunt</hi>, id est mortui sunt in spe resurrectionis.
	Et vocat sanctorum mortem dormitionem quia moriuntur carne corruptibili, ut resurgant incorruptibiles.
	Rom.
	VI, 9: <hi>Christus resurgens</hi>, et cetera. <hi>Deinde</hi>, id est post, <hi>visus est Iacobo</hi>, scilicet Alphaei.
	Et ratio huius potest assignari, quia, ut legitur, Iacobus vovit se non sumpturum cibum, nisi prius videret Christum.
	Sed secundum hoc non servaretur ordo apparitionis, quia, si post omnes numeratas apparitiones apparuisset Iacobo, nimis fuisset sine cibo: et hoc est difficile.
	Et ideo dicendum est quod ideo singulariter Christus apparuit Iacobo, quia specialem devotionem Iacobus ad Christum habuit.
	Et de ista etiam apparitione nihil habetur in Evangelio. <hi>Deinde</hi>, post hoc scilicet, visus est <hi>omnibus apostolis</hi> in ascensione, ut legitur Matth. ult. et Act.
	I, 3 ss. <hi>Novissime autem omnium</hi>, et cetera.
	Hic apostolus commemorat apparitionem factam sibi soli.
	Et circa hoc duo facit.
	Primo ostendit ordinem apparitionis; secundo rationem eius assignat, ibi <hi>ego enim sum</hi>, et cetera.
	Dicit ergo ita: dixi quod omnibus manifestatus est Christus, <hi>novissime</hi>, id est ultimo et post ascensionem, <hi>visus est et mihi tamquam abortivo</hi>, et ideo novissime.
	Dicit autem tamquam abortivo, propter tria.
	Abortivus dicitur aliquis foetus vel quia nascitur extra tempus debitum, vel cum violentia educitur, vel quia non perducitur ad debitam quantitatem; et quia haec tria videbat in se apostolus, ideo dicit <hi>tamquam abortivo</hi>.
	Primo enim ipse extra tempus aliorum apostolorum renatus est Christo.
	Nam alii apostoli renati sunt Christo ante adventum spiritus sancti, Paulus vero post.
	Secundo quia alii apostoli spontanee conversi sunt ad Christum, sed Paulus coactus.
	Act.
	IX, 4: <hi>prostravit eum ad terram</hi>, et cetera.
	Et hoc multum valet contra haereticos, qui dicunt quod nullus debet cogi ad fidem, quia Paulus coactus fuit.
	Et sicut dicit Augustinus, plus profecit in fide Paulus cum coacte conversus est, quam multi qui spontanee venerunt.
	Tertio quia reputat se aliis minorem, et non pervenisse ad virtutem aliorum apostolorum.
	Et ideo, quasi rationem assignans, dicit <hi>ego enim sum minimus</hi>, et cetera.
	Circa hoc duo facit.
	Primo enim ostendit suam parvitatem; secundo rationem huius exponit, ibi <hi>quoniam persecutus sum</hi>, et cetera.
	Parvitatem autem suam manifestat, primo, in comparatione ad apostolos cum dicit <hi>ego enim sum minimus</hi>.
	Is.
	LX, v. 22: <hi>minimus erit in mille, et parvulus in gentem fortissimam</hi>, Eccli.
	III, 20: <hi>quanto magnus es</hi>, et cetera.
	Et licet sit minimus in comparatione ad apostolos, posset tamen dici quod est magnus in comparatione ad alios, quia est apostolus; et ideo, secundo, ostendit suam parvitatem in comparatione ad alios, cum dicit <hi>qui non sum dignus</hi>, non solum esse sed <hi>vocari apostolus</hi>, licet vocer, II Cor.
	III, 5: <hi>non quod sufficientes</hi>, et cetera.
	Sed posses dicere: o apostole, propter humilitatem nullus debet dicere falsum; cum ergo tu sis magnus, quare vocas te minimum? Et ideo cum dicit <hi>quoniam persecutus</hi>, etc., ostendit quomodo sit minimus, et quomodo non minimus.
	Minimum autem dicit se, considerando praeterita facta sua.
	Et dicit <hi>non sum dignus</hi>, et cetera.
	Quare? <hi>Quia persecutus sum Ecclesiam Dei</hi>, quod alii apostoli non fecerunt.
	Gal.
	I, 13: <hi>supra modum persequebar</hi>, et cetera.
	I Tim.
	I, 13: <hi>qui fui blasphemus et persecutor</hi>, et cetera.
	Et licet ex me sim minimus, tamen ex Deo non sum minimus; et ideo dicit <hi>gratia Dei sum id quod sum</hi>.
	Et circa hoc duo facit.
	Primo commendat conditionem suam quantum ad statum; secundo quantum ad executionem status, ibi <hi>et gratia eius</hi>, et cetera.
	Dicit ergo primo: ex me nihil sum, sed id quod sum, <hi>gratia Dei sum</hi>, id est ex Deo, non ex me.
	Eph.
	III, 7: <hi>cuius factus sum minister</hi>, et cetera.
	Et dicit <hi>id quod sum</hi>, quia homo sine gratia nihil est.
	Supra c.
	XIII, 2: <hi>si habuero omnem prophetiam</hi>, et cetera.
	Sed qualiter usus sit et executus statum suum, ostendit, dicens <hi>et gratia eius</hi>, et cetera.
	Ubi primo ostendit quomodo usus sit gratia ista, quia ad bonum, et ideo dicit <hi>in me vacua non fuit</hi>, id est otiosa, quia ea usus est ad id ad quod data est sibi.
	Gal. c.
	II, 2: <hi>non in vacuum cucurri</hi>, et cetera.
	Secundo manifestat quomodo alios excessit, et ideo subdit <hi>sed abundantius illis omnibus</hi>, id est apostolis sigillatim, <hi>laboravi</hi>, praedicando, quia nullus per tot loca praedicavit et annuntiavit Christum, unde dicit Rom.
	XV, 19: <hi>ita quod a Ierusalem usque ad Illyricum</hi>, etc., et etiam usque ad Hispaniam; operando, quia licet ipse, sicut alii apostoli, posset exigere sumptus sibi necessarios, tamen specialiter voluit de labore manuum quaerere sumptus suos, ut ipse dicit II Thess.
	III, 8: <hi>nocte et die manibus nostris</hi>, etc.; tribulationes sustinendo; nullus enim apostolorum tot persecutiones et tribulationes sustinuit, ut ipse enumerat II Cor.
	XI, 23: <hi>in laboribus plurimis et carceribus</hi>, et cetera.
	Tertio ostendit usus efficaciam, quia hoc non a se solo sed ex instinctu et adiutorio spiritus sancti.
	Et ideo dicit <hi>non autem ego</hi>, solus operor, <hi>sed gratia Dei mecum</hi>, quae movet voluntatem ad hoc.
	Is.
	XXVI, 12: <hi>omnia opera nostra</hi>, et cetera.
	Phil.
	II, 13: <hi>qui operatur in nobis velle</hi>, et cetera.
	Deus enim non solum infundit gratiam, qua nostra opera grata fiunt et meritoria, sed etiam movet ad bene utendum gratia infusa, et haec vocatur gratia cooperans. <hi>Sive ego enim</hi>, et cetera.
	Hic ostendit concordiam praedicantium; et hoc potest dupliciter legi.
	Primo ut sit confirmatio dictorum, quasi dicat aliquis: tu ita praedicas sed tamen non credimus tibi soli, quia minimus es inter apostolos.
	Ideo respondens apostolus ait: immo debetis mihi credere, quia ego non praedico alia; <hi>sive ego</hi>, sive alii apostoli <hi>sic praedicamus</hi>, scilicet Christum resurrexisse et visum fuisse, et cetera.
	Et vos etiam <hi>credidistis</hi> sicut ego et illi praedicaverunt, scilicet quod Christus resurrexit, et visus est, et cetera.
	II Cor. c.
	IV, 13: <hi>habentes eumdem spiritum</hi>, et cetera.
	Secundo potest legi ut efficacia praedicationis sit omnibus apostolis ex uno, id est a gratia Dei, quasi dicat: <hi>sive ego</hi> praedicem, <hi>sive illi</hi>, id est apostoli, sicut praedicamus, hoc fecimus adiuti et firmati per gratiam Dei; et etiam vos ipsi <hi>credidistis</hi>, scilicet inspirati spiritu sancto et gratia Dei, sine qua nihil facere possumus.
	Io.
	XV, 5: <hi>sine me nihil potestis facere</hi>.</p>
</div2>
<div2 n="2"><head>Lectio 2</head>
<p><A NAME="87682"/>Supra apostolus astruxit fidem per resurrectionem Christi, hic vero probat per resurrectionem Christi, resurrectionem mortuorum futuram.
	Et primo probat futuram resurrectionem; secundo ostendit qualitatem resurgentium, ibi <hi>sed licet aliquis</hi>, etc.; tertio vero describit ordinem resurrectionis, ibi <hi>ecce mysterium vobis dico</hi>, et cetera.
	Circa primum duo facit.
	Primo probat resurrectionem mortuorum futuram, ratione sumpta ex resurrectione Christi; secundo ratione sumpta ex vita sanctorum, ibi <hi>alioquin quid facient</hi>, et cetera.
	Probat autem mortuorum resurrectionem ex resurrectione Christi, tali ratione: si Christus resurrexit, ergo et mortui resurgent.
	Circa ergo hanc rationem tria facit.
	Primo ponit conditionale, scilicet si Christus resurrexit, et mortui resurgent; secundo vero probat antecedens ipsius conditionalis, ibi <hi>si autem resurrectio mortuorum</hi>, etc.; tertio probat conditionalem esse veram, ibi <hi>nunc autem Christus resurrexit</hi>, et cetera.
	Dicit ergo primo: dixi, quod sive ego praedicaverim, sive illi, scilicet alii apostoli, sic credidistis.
	Sed <hi>si praedicatur</hi> a nobis, <hi>quod Christus resurrexit a mortuis, quomodo quidam in vobis</hi>, id est, inter vos, <hi>dicunt</hi>, etc.; quasi dicat: si Christus resurrexit a mortuis, secundum quod nos praedicamus I Thess.
	IV, 13: <hi>si credimus quod Christus</hi>, etc., nullus debet dubitare resurrectionem mortuorum futuram.
	Unde Rom. c.
	VIII, 11: <hi>qui suscitavit Iesum</hi>, et cetera.
	Sed videtur quod haec argumentatio non valeat, cum sit locus a maiori affirmando.
	Quia, licet Christus resurrexit specialiter ex virtute divinitatis suae, non sequitur quod alii homines resurgant.
	Sed ad hoc dicunt aliqui quod non est locus a maiori, sed a simili.
	Mori enim et resurgere competit Christo secundum humanam naturam, et dicunt, quod est simile argumentum, sicut si dicerem: anima Socratis est immortalis, ergo omnes, scilicet animae hominum, sunt immortales.
	Videtur autem quod sit melius dicendum quod sit locus a causa, quia resurrectio Christi est causa resurrectionis nostrae.
	Et ideo, secundum Glossam dicendum est: <hi>si Christus, qui est causa efficiens nostrae resurrectionis, resurrexit, quomodo dicunt</hi>, et cetera.
	Sed tamen non est dicendum quod sit causa efficiens tantum per modum meriti, quia resurgendo non meruit eam, cum iam esset comprehensor et viveret vita gloriosa, nisi forte meritum resurrectionis mortuorum referatur ad passionem Christi.
	Nec est causa exemplaris tantum, ut quidam dicunt, sed est causa efficiens et exemplaris.
	Unde Augustinus dicit super Ioannem, quod <hi>verbum caro factum vivificat animas, et resuscitat mortuos</hi>.
	Sic ergo patet quod si Christus resurrexit, et mortui resurgent.
	Sed contra: resurgere a mortuis est supra naturam, hoc autem non est nisi virtutis infinitae, qui Deus est; non ergo resurrectio corporis Christi est causa efficiens resurrectionis mortuorum, cum humanitas Christi, seu corpus, sit creatura: licet de Christo vel de homine, non possit dici quod est creatura.
	Responsio.
	Dicendum quod inquantum Deus, sive inquantum divinitas est in Christo, Christus est et exemplar et causa efficiens resurrectionis mortuorum per humanitatem suam, sicut per instrumentum divinitatis suae.
	Ad illud quod obiicitur, dicendum quod caro Christi seu humanitas non dicitur facere effectum virtutis infinitae, inquantum caro vel humanitas, sed inquantum caro Christi vel humanitas Christi.
	Sed quaeritur adhuc: nam, posita causa sufficienti, statim ponitur effectus; si ergo resurrectio Christi est sufficiens causa resurrectionis mortuorum, statim deberent mortui resurgere et non tantum differre.
	Responsio.
	Dicendum, quod effectus sequitur ex causis instrumentalibus secundum conditionem causae principalis.
	Et ideo cum Deus sit principalis causa nostrae resurrectionis, resurrectio vero Christi sit instrumentalis, resurrectio nostra sequitur resurrectionem Christi secundum dispositionem divinam, quae ordinavit ut tali tempore fieret.
	Sed numquid si Deus non fuisset incarnatus, homines resurrexissent? Dicendum videtur quod non, quia Christus non fuisset passus, nec resurrexisset.
	Dicendum est autem ad hoc quod haec obiectio nulla est, quia quando aliquid ordinatur ab aliqua causa, debet argumentari ad illud, servato ordine illius causae.
	Et ideo dicendum est quod Deus ordinavit resurrectionem mortuorum fore per istum modum; potuisset tamen et alius modus adhuc inveniri a Deo si voluisset.
	Deinde cum dicit <hi>si autem resurrectio mortuorum non est</hi>, etc., probat antecedens, scilicet quod Christus resurrexit, et hoc ducendo ad inconvenientia.
	Et circa hoc duo facit.
	Primo ducit ad inconvenientia; secundo ostendit illa esse inconvenientia, ibi <hi>invenimur autem et falsi testes</hi>, et cetera.
	Circa primum facit deductionem suam supponendo quod si Christus non resurrexit, neque mortui resurgent: quod, si ita est, sequuntur duo inconvenientia: unum est quod inanis est praedicatio apostoli et inutilis; aliud est quod inanis est fides Corinthiorum.
	Unde dicit <hi>si autem Christus non resurrexit, inanis est</hi>, et cetera.
	Et hoc est quod dicit: ex hoc quod sive ego, sive illi, si sic praedicant, et cetera.
	Dicit ergo <hi>si autem Christus non resurrexit, inanis est</hi>, id est falsa, <hi>praedicatio nostra</hi>, quia sic credidistis; et hoc magnum est inconveniens, quod praedicationem eorum non suffulserit veritas, cum apostolus dicat Phil.
	II, 16: <hi>non in vacuum cucurri neque laboravi.
	Invenimur autem</hi>, et cetera.
	Hic ostendit illa duo esse inconvenientia.
	Et primo ostendit quod sit inconveniens, si praedicatio apostolorum esset inanis seu falsa; secundo ostendit quod sit inconveniens, si fides illorum esset inanis, ibi <hi>quod si Christus non resurrexit</hi>, et cetera.
	Ostenditur autem primum esse inconveniens, quia essent falsi testes, non solum dicendo aliqua vana vel aliqua contra aliquem hominem false, quod est mortale peccatum, sed falsi testes adversus Deum, quod est sacrilegium.
	Quia si Deus non suscitavit Christum a mortuis, secundum quod nos praedicamus, invenimur falsi testes; et si mortui non resurgunt, Deus non resuscitavit Christum a mortuis.
	Iob XIII, 7: <hi>numquid Deus indiget vestro mendacio?</hi> et cetera.
	Et hoc est pessimum, scilicet quod aliquid attribuatur Deo quod non facit et laudare in eo quod non est.
	Unde dicit Augustinus: <hi>non minori, sed maiori fortasse scelere in Deo laudatur falsitas, quam vituperetur veritas</hi>.
	Cuius ratio est quia intellectus noster numquam potest tantum laudare Deum, quin deficiat a perfectione eius; et ideo si non totaliter intellectus omnem veritatem possit de Deo intelligere, hoc est, ad excellentiam Dei; sed si attribuitur aliquid Deo quod non habet, vel non facit, videtur quod intellectus noster est maior Deo, et intelligat aliquid maius eo quod sibi false attribuit.
	Et hoc contra illud I Io.
	III, 20: <hi>Deus maior est corde nostro.
	Quod si Christus</hi>.
	Hic ostendit quod inconveniens sit, si fides illorum esset inanis.
	Et hoc ostendit per tria inconvenientia, quae sequuntur inde.
	Primum est, quia constat quod falsitas non habet virtutem purgandi, sed constat quod fides purgat peccata.
	Act.
	XV, 9: <hi>fide purificans</hi>, et cetera.
	Si ergo fides nostra sit inanis, quod esset si Christus non resurrexit, quia sic credidistis, scilicet quod resurrexit, peccata vestra non sunt vobis dimissa.
	Et hoc est quod dicit <hi>adhuc estis in peccatis vestris</hi>.
	Sed quia posset aliquis dicere: licet fides non purget peccata, possunt tamen purgari ab eis per bona opera; ideo addit secundum inconveniens, scilicet quod mortui, qui non possunt purgari in alia vita, perierunt absque spe salutis.
	Et ideo, quasi concludens, dicit <hi>ergo qui in Christo</hi>, id est in fide Christi, <hi>dormierunt</hi>, id est mortui sunt in spe salutis, <hi>perierunt</hi>, quia in alia vita nulla sunt opera meritoria.
	Sed quia posset adhuc dicere: non curo de peccatis, non curo de mortuis, dummodo habeam in vita ista quietem et tranquillitatem, ideo addit tertium inconveniens cum dicit <hi>si in hac tantum vita</hi>, et cetera.
	Et innititur tali argumento: si resurrectio mortuorum non est, sequitur quod nihil boni habeatur ab hominibus, nisi solum in vita ista; et si hoc est, tunc illi sunt miserabiliores, qui in vita ista multa mala et tribulationes patiuntur.
	Cum ergo plures tribulationes apostoli et Christiani patiantur, sequitur quod sint miserabiliores caeteris hominibus, qui ad minus perfruuntur huius mundi bonis.
	Sed circa hanc rationem videntur duo dubitanda.
	Unum quia non videtur quod sit verum universaliter quod apostolus dicit, scilicet quod Christiani sunt confidentes in hac vita tantum, quia possent dicere illi, quod licet corpora non habeant bona nisi in vita ista, quae est mortalis, tamen secundum animam habent multa bona in alia vita.
	Ad hoc obviatur dupliciter.
	Uno modo, quia si negetur resurrectio corporis, non de facili, imo difficile est sustinere immortalitatem animae.
	Constat enim quod anima naturaliter unitur corpori, separatur autem ab eo contra suam naturam, et per accidens.
	Unde anima exuta a corpore, quamdiu est sine corpore, est imperfecta.
	Impossibile autem est quod illud quod est naturale et per se, sit finitum et quasi nihil; et illud quod est contra naturam et per accidens, sit infinitum, si anima semper duret sine corpore.
	Et ideo Platonici ponentes immortalitatem, posuerunt reincorporationem, licet hoc sit haereticum: et ideo si mortui non resurgunt, solum in hac vita confidentes erimus.
	Alio modo quia constat quod homo naturaliter desiderat salutem sui ipsius, anima autem cum sit pars corporis hominis, non est totus homo, et anima mea non est ego; unde licet anima consequatur salutem in alia vita, non tamen ego vel quilibet homo.
	Et praeterea cum homo naturaliter desideret salutem, etiam corporis, frustraretur naturale desiderium.
	Secundum dubium est quia videtur quod, dato quod corpora non resurgant, non essemus nos Christiani miserabiliores caeteris hominibus, quia illi qui sunt in peccatis, sustinent maximos labores.
	Ier.
	IX, 5: <hi>ut inique agerent, laboraverunt</hi>, et Sap.
	V, v. 7: <hi>dicunt impii: ambulavimus vias difficiles</hi>.
	At vero de bonis et iustis dicitur Gal. c.
	V, 22: <hi>fructus autem spiritus est charitas, gaudium, pax</hi>, et cetera.
	Ad hoc dicendum quod mala quae sunt in hoc mundo, non sunt secundum se appetenda, sed secundum quod ordinantur ad aliquod bonum.
	Apostoli autem et Christiani multa mala passi sunt in hoc mundo.
	Nisi ergo ordinarentur ad aliquod bonum, essent miserabiliores caeteris hominibus.
	Aut ergo ordinantur ad bonum futurum, aut ad bonum praesens; sed ad bonum futurum non ordinantur, si non est resurrectio mortuorum.
	Si autem ordinantur ad bonum praesens, hoc vel est bonum intellectus, sicut philosophi naturales paupertates et alia multa mala passi sunt, ut pervenirent ad veram veritatem.
	Sed ad hoc non possunt ordinari, si non est resurrectio mortuorum: quia sic fides eorum esset falsa, quia ipsi praedicaverunt resurrectionem futuram; falsitas autem non est bonum intellectus.
	Vel est bonum moris, sicut morales philosophi multa mala passi sunt, ut pervenirent ad virtutes et famam.
	Sed nec ad hoc ordinari possunt, quia si resurrectio mortuorum non sit, non reputatur virtus et gloria velle omnia delectabilia dimittere, et sustinere poenas mortis et contemptus, sed potius reputatur stultitia.
	Et sic patet quod miserabiliores essent caeteris hominibus.</p>
</div2>
<div2 n="3"><head>Lectio 3</head>
<p><A NAME="87683"/>Hic probat positam superius conditionalem esse veram, scilicet si Christus resurrexit, mortui resurgunt.
	Et circa hoc tria facit.
	Primo ostendit quomodo se habeat resurrectio Christi ad resurrectionem aliorum; secundo ostendit ordinem resurrectionis, ibi <hi>unusquisque autem in suo ordine</hi>, etc.; tertio ostendit finem resurrectionis, ibi <hi>deinde finis</hi>, et cetera.
	Circa primum duo facit.
	Primo ostendit habitudinem resurrectionis Christi ad resurrectionem aliorum, per conditionalem praedictam, probans hoc; secundo probat ipsam habitudinem, ibi <hi>quoniam quidem</hi>, et cetera.
	Dicit ergo <hi>nunc</hi>, id est ex quo dicta inconvenientia sequuntur si Christus non resurrexit, ideo ad ipsa vitanda dicamus, quod <hi>Christus resurrexit</hi>.
	Hoc autem verum est, secundum quod Matth. ult. dicitur, et aliis locis Evangeliorum.
	Sed resurrectionis Christi habitudo ita se habet ad resurrectionem aliorum, sicut primitiae fructuum ad sequentes fructus, quae excedunt alios fructus tempore et melioritate, seu dignitate; et ideo dicit quod <hi>resurrexit</hi>, non sicut alii, sed <hi>primitiae</hi>, id est primo tempore et dignitate.
	Apoc.
	I, 5: <hi>primogenitus mortuorum.
	Primitiae</hi>, dico, <hi>dormientium</hi>, id est, mortuorum qui in spe resurrectionis quiescunt.
	Ex hoc potest inferri conditionalis posita, quia, sicut dicimus et verum est, si Christus, qui est primitiae dormientium, resurrexit, ergo et alii dormientes.
	Sed contrarium videtur, scilicet quod Christus non resurrexit primitiae dormientium, quia Lazarus fuit resuscitatus a Christo nondum passo, et aliqui prophetae suscitaverunt alios a mortuis, ut habetur in veteri testamento.
	Ad hoc dicendum quod duplex est resurrectio.
	Una est ad vitam mortalem, et ad istam Lazarus et alii, qui suscitati fuerunt, resurrexerunt ante Christum.
	Alia ad vitam immortalem, et de hac loquitur hic apostolus.
	Sed contra Matth.
	XXVII, 52 dicitur, quod <hi>multa corpora sanctorum surrexerunt</hi>.
	Cum ergo hoc legatur ante Christi resurrectionem, et constet quod non resurrexerunt ad vitam immortalem, videtur quod adhuc restet quaestio prima.
	Responsio.
	Dicendum est, quod hoc quod Matthaeus dicit de resurrectione illorum, dicit per anticipationem, quia licet dicatur in tractatu de passione, non tunc resurrexerunt, sed postquam Christus resurrexit. <hi>Quoniam quidem</hi>, et cetera.
	Hic probat habitudinem positam, scilicet quod Christus sit primitiae dormientium.
	Et primo probat in generali, secundo in speciali, ibi <hi>et sicut in Adam</hi>, et cetera.
	Probat in generali tali ratione: Deus voluit reintegrare humanam naturam, sed humana natura corrupta est per hominem, quia mors intravit per hominem.
	Pertinebat ergo ad dignitatem humanae naturae, ut reintegraretur per hominem, hoc autem est ut reducatur ad vitam.
	Conveniens ergo fuit, sicut mors intravit per hominem, scilicet per Adam, ita <hi>resurrectio mortuorum</hi> fieret <hi>per hominem</hi>, scilicet per Christum.
	Rom. c.
	V, 17: <hi>si enim unius delicto</hi>, et cetera. <hi>Et sicut in Adam</hi>.
	Hic probat idem in speciali, dicens quod sicut in Adam omnes morimur morte corporali, ita et omnes vivificamur in Christo.
	Rom.
	V, 12: <hi>per unum hominem</hi>, et cetera.
	Et non dicit per Evam, quod videtur contra illud Eccli.
	XXV, 33: <hi>per illam omnes morimur</hi>.
	Dicendum quod hoc est per illam Evam, scilicet suggerentem, sed per Adam sicut causantem.
	Nam si solum Eva peccasset, peccatum originale non fuisset traductum in posteros. <hi>Vivificabuntur</hi>, inquam, <hi>in Christo</hi>, scilicet boni et mali vita naturae, sed vita gratiae non nisi boni; sed tamen apostolus loquitur hic de resurrectione ad vitam naturae, ad quam omnes vivificabuntur.
	Io.
	V, 26: <hi>sicut pater habet vitam in semetipso, ita et filio dedit vitam habere</hi>, id est vivificandi virtutem.
	Io.
	V, 28: <hi>omnes qui in monumentis sunt</hi>, et cetera. <hi>Unusquisque autem in suo ordine</hi>, et cetera.
	Hic ostendit ordinem resurrectionis.
	Et primo insinuat ipsum ordinem; secundo manifestat id quod dixerat, ibi <hi>primitiae Christus</hi>, et cetera.
	Dicit ergo quod verum est quod omnes in Christo vivificabuntur, sed tamen differenter, quia differentia erit inter caput et membra, et differentia quantum ad bonos et malos.
	Et ideo dicit quod <hi>unusquisque</hi> resurget <hi>in suo ordine</hi>, scilicet dignitatis.
	Rom.
	XIII, 1: <hi>quae autem sunt, a Deo ordinata sunt</hi>.
	Sed hunc ordinem consequenter manifestat, quia <hi>primitiae Christus</hi>, quia ipse est prior tempore et dignitate, quia plus de gloria.
	Io.
	I, 14: <hi>vidimus eum quasi unigenitum</hi>, et cetera. <hi>Deinde</hi> resurgent omnes <hi>qui sunt Christi</hi>, posteriores tempore et dignitate.
	Isti sunt qui carnem suam crucifixerunt cum vitiis, et cetera.
	Gal.
	IV, 4: <hi>at ubi venit plenitudo</hi>.
	I Tim.
	VI, v. 14: <hi>serves mandatum sine macula irreprehensibile usque in adventum domini nostri</hi>.
	Qui autem sint Christi exponit, dicens <hi>qui crediderunt</hi> per fidem, per dilectionem operantem.
	Hebr.
	XI, 6: <hi>accedentem ad Deum oportet credere</hi>, et cetera. <hi>In adventu eius</hi>, primo et secundo.
	Sed sciendum quod inter alios sanctos non erit ordo temporis, quia omnes resurgent in ictu oculi, sed bene secundum dignitates, quia martyr resurget ut martyr, apostolus ut apostolus, et sic de aliis. <hi>Deinde finis</hi>.
	Hic ostendit finem resurrectionis, et hunc duplicem.
	Unum quantum ad adeptionem boni, alium quantum ad remotionem mali, ibi <hi>oportet illum regnare</hi>, et cetera.
	Circa primum duo facit.
	Primo ostendit quod adeptio ipsius boni consistit in inhaerentia ad Deum; secundo ostendit, quod in immediata inhaerentia, ibi <hi>cum evacuaverit</hi>, et cetera.
	Dicit ergo, quod <hi>deinde</hi>, id est post hoc, erit <hi>finis</hi> resurrectionis.
	Et finis huiusmodi non erit, ut vivant vita corporis et voluptatibus, ut Iudaei et Saraceni fingunt; sed quod inhaereant Deo per immediatam visionem et beatam fruitionem: et hoc est tradere regnum Deo et patri.
	Et ideo dicit <hi>cum tradiderit</hi>, id est, perduxerit, <hi>regnum</hi>, id est fideles suos quos proprio sanguine acquisivit, Apoc.
	V, 9: <hi>redemisti nos Deo in sanguine tuo, Deo et patri</hi>, id est ante conspectum Dei, id est creatoris sui, inquantum est homo, et patris, inquantum est Deus.
	Et hoc est, quod petebat Philippus, Io.
	XIV, 8: <hi>domine, ostende nobis patrem</hi>, et cetera.
	Sed sic tradet, ut sibi non adimat, imo ipse unus Deus cum patre et sancto spiritu regnabit.
	Vel <hi>cum tradiderit regnum Deo et patri</hi>, id est cum ostendet Deum patrem regnare.
	In Scriptura enim tunc dicuntur aliqua fieri, quando primo innotescunt, et huiusmodi innotescentia fit per Christum.
	Matth.
	XI, 27: <hi>nemo novit patrem, nisi filius, et cui</hi>, et cetera. <hi>Cum evacuaverit</hi>.
	Hic ostendit immediationem dictae inhaerentiae.
	Sicut enim dicitur Gal.
	IV, 1 s., <hi>quanto tempore haeres parvulus est, est sub tutoribus</hi>, et cetera.
	Sed quando iam est magnus et perfectus, tunc immediate absque paedagogo et tutore sub patre est in domo.
	Status autem huius vitae praesentis assimilatur pueritiae, et ideo in vita ista sumus sub Angelis, sicut sub tutoribus, inquantum praesunt nobis et dirigunt nos; sed quando tradetur regnum Deo et patri, tunc immediate erimus sub Deo, et cessabunt omnia alia dominia.
	Et hoc est quod dicit <hi>et cum evacuaverit omnem principatum et potestatem et virtutem</hi>, id est cum cessaverit omne dominium, tam humanum quam angelicum, tunc immediate erimus sub Deo.
	Is.
	II, 12: <hi>exaltabitur dominus solus in die illa</hi>.
	Ier. c.
	XXXI, 34: <hi>non docebit ultra vir proximum suum</hi>, et cetera.
	Sed numquid non remanebunt ordines Angelorum distincti? Dicendum quod sic, quantum ad eminentiam gloriae, qua unus alteri praeeminet, sed non quantum ad efficaciam executionis ad nos.
	Et ideo illos dicit evacuari, quorum nomina pertinent ad executionem, scilicet principatus, potestates et virtutes.
	Illos autem qui sunt de superiori hierarchia non nominat, quia non sunt exequentes; nec Angelos, quia est nomen commune.
	Dominationes autem non dixit evacuari, quia licet sint de exequentibus, non tamen ipsi exequuntur, sed dirigunt et imperant.
	Dominorum enim est dirigere et imperare, non exequi; Archangeli vero intelliguntur cum principatibus; archos enim idem est quod princeps.
	Hi tres ordines secundum Gregorium leguntur descendendo, quia secundum ipsum principatus sunt super potestates, et potestates super virtutes; sed secundum Dionysium, ascendendo, quia vult quod virtutes sint super potestates, et potestates super principatus.
	Vel aliter <hi>cum evacuaverit</hi>, etc., id est tunc erit notum, quod principatus, et potestates, et dominationes nihil potestatis habuerunt ex seipsis, sed a Deo, ex quo sunt omnia.
	Deinde cum dicit <hi>oportet illum</hi>, etc., ostendit apostolus finem resurrectionis quoad remotionem mali.
	Quod quidem ostendit per destructionem omnium inimicorum ad Christum.
	Et primo ponit ipsorum destructionem; secundo subiectionis perfectionem, ibi <hi>novissime autem</hi>, etc.; tertio subiectionis finem, ibi <hi>cum autem subiecta fuerint</hi>.
	Dicit ergo primo: dixi quod finis erit, cum tradiderit regnum Deo et patri; sed numquid Christus habet regnum ita quod oportet illum regnare? Sic enim dicitur Matth. ult.: <hi>data est mihi</hi>, et cetera.
	Lc.
	I, 32: <hi>et regnabit in domo Iacob.
	Oportet</hi>, inquam, <hi>donec ponat inimicos suos sub pedibus eius</hi>.
	Sed numquid modo non sunt inimici eius sub pedibus eius, id est, sub potestate Christi? Dicendum quod modo inimici Christi sunt sub potestate eius, sed dupliciter.
	Vel inquantum per ipsum convertuntur sicut Paulus, quem prostravit Act.
	IX, 3 s.; vel inquantum Christus facit voluntatem suam, etiam de his qui faciunt hic contra voluntatem Christi.
	Sic ponit inimicos suos sub pedibus suis, puniendo eos; sed in futuro ponet sub pedibus, id est sub humanitate Christi.
	Sicut enim per caput deitas Christi intelligitur, <hi>quia caput Christi Deus</hi>, I Cor.
	XI, 3, ita per pedem, humanitas.
	Ps.
	CXXXI, 7: <hi>adorabimus in loco ubi steterunt pedes eius</hi>, et cetera.
	Sic ergo inimici erunt non solum sub deitate, sed etiam sub humanitate Christi.
	Phil.
	II, 10: <hi>in nomine Iesu omne genu</hi>, et cetera.
	Sed quid est quod dicit <hi>donec ponat?</hi> et cetera.
	Numquid non regnabit, priusquam posuerit inimicos sub pedibus? Dicendum quod hoc potest intelligi dupliciter, nam ly <hi>donec</hi> quandoque determinat tempus, et ponitur pro finito, sicut si dicerem: non videbo Deum donec moriar, quia usque tunc non videbo, sed postea videbo.
	Quandoque ponitur pro infinito, sicut cum dicitur: <hi>non cognovit eam donec peperit filium suum</hi>.
	Non quod velit dicere, quod non cognovit eam solum usque ad partum filii, sed nec etiam postea unquam cognovit, sicut dicit Hieronymus.
	Iste modus servatur quando aliqui intendunt excludere illa solum de quibus est dubium.
	Unde Evangelium exclusit illud solum, quod videtur esse dubium, scilicet quod Ioseph cognovisset beatam virginem ante partum.
	Hoc vero quod post partum non cognovit eam, nulli est dubium, cum tot mysteria pueri viderit et toties ab Angelis monitus sit, et adoratus etiam a magis Iesus fuisset; unde poterat eam iam Dei matrem cognoscere, et ideo non curavit hoc excludere: sic etiam loquitur hic apostolus.
	Quod enim aliquis regnet, adhuc inimicis non subiugatis, videtur esse dubium; sed quod regnet postquam inimici subiugati sunt, nulli est dubium.
	Et ideo illud excludit principaliter dicens <hi>donec ponat</hi>, etc., quasi dicat: verum est, quod Christus habet regnum, et licet sint aliqui inimici, dum non faciunt voluntatem suam, tamen regnat <hi>donec ponat</hi>, et cetera.
	Potest etiam alio modo intelligi <hi>donec ponat</hi>, etc., ut ly <hi>donec</hi> determinet tempus, et ponatur pro futuro, ut dicatur sic <hi>oportet illum regnare</hi>, sed quando? <hi>Donec ponat</hi>, et cetera.
	Quasi dicat: usque tunc regnabit, quousque ponat inimicos sub pedibus, postea vero non regnabit.
	Sed secundum hanc expositionem, regnare non importat regnum habere, sed in regnando proficere et regnum augeri, et hoc quantum ad manifestationem perfectam regni Christi.
	Quasi dicat: regnum Christi paulatim proficit, inquantum scilicet manifestatur et innotescit, <hi>donec ponat inimicos sub pedibus</hi>, id est quousque omnes inimici regnare eum fateantur: boni quidem cum gaudio beatitudinis, mali vero cum confusione; et postea non regnat, id est regnum suum non proficit, et non amplius manifestatur, quia iam plene manifestum erit.
	Sic ergo patet omnium adversantium subiectio, quae quidem subiectio perfectissima erit, quia etiam illud quod maxime inimicatur, subiicietur sibi.
	Hoc autem est mors, quae maxime contrariatur vitae; et ideo dicit <hi>novissime autem</hi>, etc.; ubi tria facit.
	Primo ponit subiectionem mortis; secundo probat hoc per auctoritatem, ibi <hi>omnia enim subiecit</hi>, etc.; tertio ex ipsa auctoritate arguit, ibi <hi>cum autem dicat</hi>, et cetera.
	Dicit ergo: dixi quod omnes inimicos subiecit sub pedibus eius.
	Sed qualiter? Perfectissime, inquam, quia <hi>novissime inimica mors destruetur</hi>, scilicet in fine, quia non poterit esse cum vita, ubi omnes per resurrectionem vivent.
	Os.
	XIII, 14: <hi>ero mors tua, o mors</hi>.
	Is.
	XXV, 8: <hi>praecipitabit mortem in sempiternum</hi>.
	Sciendum est autem, quod Origenes ex hoc verbo sumpsit occasionem erroris sui, quem ponit in periarchon.
	Ipse enim voluit quod poenae damnatorum essent purgatoriae et non aeternae, et voluit quod omnes, qui sunt in Inferno, quandoque converterentur ad Christum et salvarentur, et etiam Diabolus.
	Et hoc confirmat per ista verba <hi>donec ponam inimicos</hi>, et cetera.
	Et intelligit quod hoc quod dicitur <hi>inimicos sub pedibus</hi>, solum intelligitur de subiectione, quae fit per conversionem peccatorum ad Deum, non de subiectione qua sunt subiecti Christo etiam illi, qui numquam convertuntur ad Christum, inquantum punit eos in Inferno.
	Et ideo dicit <hi>oportet illum regnare, donec ponat inimicos sub pedibus</hi>, quia tunc omnes damnati et qui sunt in Inferno salvabuntur, inquantum scilicet convertentur ad ipsum, et servient ei, et non solum ipsi homines damnati; <hi>autem</hi>, pro sed, <hi>novissime ipsa mors</hi>, id est Diabolus, <hi>destruetur</hi>, non quod non sit omnino, sed quod non sit mors, quia etiam ipse Diabolus in fine salvabitur.
	Sed hoc est haereticum et damnatum in Concilio.
	Iterum sciendum est quod apostolus signanter posuit hoc quod dicitur <hi>novissime autem</hi>, etc., ad removendum duas quaestiones, quae possunt fieri circa praedicta de resurrectione, scilicet utrum Christus posset vivificare mortuos.
	Et hoc solvitur, quia omnes inimicos posuit sub pedibus eius, et etiam ipsam mortem.
	Et quare non statim omnes resuscitavit? Ad quod respondetur, quod oportet quod primo subiiciat inimicos sub pedibus, et novissime cum destruetur ipsa mors, tunc resurgent omnes ad vitam.
	Non ergo differt, quia non potest, sed ut servet ordinem, quia quae a Deo sunt, ordinata sunt.
	Quod autem ipsa mors subiiciatur Christo, probat per auctoritatem Ps.
	VIII, 8: <hi>omnia subiecisti sub pedibus eius</hi>, id est, sub humanitate eius, scilicet Christi.
	Phil.
	II, v. 11: <hi>omnis lingua</hi>, et cetera.
	Is.
	XLV, 24: <hi>mihi curvabitur omne genu</hi>, et cetera.
	Ex hac autem auctoritate argumentatur, dicens <hi>cum autem dicat</hi>, et cetera.
	Et est ratio sua talis: propheta dicit <hi>omnia subiecisti</hi>, etc., sed dicendo <hi>omnia</hi>, constat quod nihil exclusit, nisi illum qui subiecit; ergo subiecta sunt Christo omnia et ipsa mors.
	Dicit ergo: <hi>cum autem dicat</hi>, Psalmista scilicet, <hi>omnia subiecta sunt ei</hi>, scilicet Christo, inquantum homini, <hi>praeter eum</hi>, scilicet patrem, <hi>qui subiecit ei omnia</hi>.
	Hebr.
	II, v. 8: <hi>in eo qui omnia sibi subiecit</hi>, et cetera.
	Matth. ult.: <hi>data est mihi omnis potestas</hi>, et cetera.
	Sed contra.
	Si pater subiecit omnia filio, ergo filius est minor patre.
	Responsio.
	Dicendum est, quod pater subiecit omnia filio, inquantum est homo, ut dictum est, et sic pater est maior filio.
	Est enim minor patre secundum humanitatem, aequalis vero secundum divinitatem.
	Vel dicendum, quod etiam ipse filius, inquantum Deus, subiecit sibi omnia, quia sic potest omnia quae pater potest, Phil.
	III, 20: <hi>salvatorem expectamus</hi>, etc., <hi>secundum operationem qua potens est subiicere omnia</hi>.
	Consequenter cum dicit <hi>cum autem subiecta fuerint illi omnia</hi>, etc., ostendit finem huius resurrectionis non esse in humanitate Christi, sed ulterius perducetur rationalis creatura ad contemplationem divinitatis, et in ea est beatitudo nostra, et finis noster ipse Deus est.
	Et ideo dicit <hi>cum autem subiecta</hi>, etc., quasi dicat: nondum Deus subiecit omnia Christo, sed cum omnia fuerint ei subiecta, scilicet Christo, tunc ipse filius secundum humanitatem subiectus erit illi, scilicet patri, Io.
	XIV, 28: <hi>pater maior me est</hi>; et subiectus est nunc etiam Christus secundum quod homo patri, sed hoc tunc manifestius erit.
	Et ratio huius subiectionis est <hi>ut sit Deus omnia in omnibus</hi>, id est ut anima hominis totaliter requiescat in Deo, et solus Deus sit beatitudo.
	Modo enim in uno est vita et virtus in alio et gloria in alio, sed tunc Deus erit vita et salus et virtus, et gloria et omnia.
	Vel aliter ita, <hi>ut sit Deus omnia in omnibus</hi>, quia tunc manifestabitur quod quidquid boni habemus est a Deo.</p>
</div2>
<div2 n="4"><head>Lectio 4</head>
<p><A NAME="87684"/>Ostensa resurrectione mortuorum ex resurrectione Christi, hic consequenter ostendit resurrectionem mortuorum ex vita sanctorum.
	Et circa hoc duo facit.
	Primo probat propositum; secundo subiungit admonitionem, ibi <hi>nolite seduci</hi>, et cetera.
	Probat autem propositum, ducendo ad tria inconvenientia.
	Primum inconveniens est quod frustraretur devotio hominum ad Baptismum; secundum est quod frustraretur labor sanctorum, et hoc ponit ibi <hi>ut quid et nos periclitamur</hi>, etc.; tertium est quod daretur occasio fruendi voluptatibus.
	Et hoc ponit, ibi <hi>manducemus et bibamus</hi>, et cetera.
	Circa primum duo facit.
	Primo ponit primum inconveniens; secundo explicat illud, ibi <hi>si omnino mortui</hi>, et cetera.
	Dicit ergo primo: dixi quod mortui resurgunt, <hi>alioquin</hi>, scilicet si non est resurrectio mortuorum futura, ut nos praedicamus, <hi>quid facient qui</hi>, et cetera.
	Hoc potest dupliciter intelligi.
	Uno modo, ut per hoc quod dicit <hi>mortui</hi>, intelligantur opera peccati, quae sunt mortua, quia carent vita gratiae, et ducunt ad mortem.
	Hebr.
	IX, 14: <hi>sanguis Christi emundabit</hi>, et cetera.
	Et secundum hoc plana est littera. <hi>Quid</hi>, scilicet <hi>facient illi, qui baptizantur pro mortuis</hi>, id est pro peccatis abluendis, si non sint vitam gratiae habituri? Alio modo, quia quidam tunc temporis volebant, quod homines possent primo baptizari, ut sibi ipsis remissionem peccatorum consequerentur; et iterum baptizabantur pro aliquo consanguineo suo defuncto, ut etiam post mortem dimitterentur ei peccata.
	Et secundum hoc sit littera: <hi>quid facient qui baptizantur pro mortuis</hi>, scilicet consanguineis, pro quorum salute baptizantur, si non sit resurrectio mortuorum? Sed isti in aliquo commendari possunt, scilicet in hoc quod fidem resurrectionis videbantur habere.
	Sed in aliquo possunt reprehendi, in hoc scilicet quod unum credebant posse pro alio baptizari.
	Sed tunc est quaestio: si oratio unius prodest alteri, quare non etiam Baptismus? Ad hoc est duplex responsio.
	Una est, quod opera quae faciunt vivi, prosunt mortuis propter unionem charitatis et fidei.
	Et ideo non prosunt nisi illis qui decedunt cum charitate et fide.
	Unde infidelibus nec oratio, nec Baptismus vivorum prosunt; tamen oratio prodest illis qui sunt in Purgatorio.
	Alia responsio, et melior, quia bona opera valent mortuis, non solum ex vi charitatis, sed etiam ex intentione facientis.
	Sicut si ego dicerem Psalterium pro aliquo qui est in Purgatorio, qui tenebatur dicere, ut satisfaciam pro eo, valet quidem quantum ad satisfactionem solum illi pro quo dico.
	Dicendum est ergo secundum hoc, quod Baptismus non habet virtutem ex intentione nostra, sed ex intentione Christi.
	Intentio autem Christi est ut Baptismus illis proficiat, qui in Christi fide baptizantur.
	Consequenter istud inconveniens explicat, dicens <hi>si omnino</hi>, et cetera.
	Et ista explicatio videtur magis convenire secundae expositioni supra positae, quasi dicat: ut quid baptizantur pro illis, id est, pro mortuis, si non resurgunt? Sed si secundum primam expositionem exponatur, tunc sic potest dici <hi>si omnino mortui non resurgunt, ut quid etiam baptizantur pro illis</hi>, id est pro peccatis, cum ipsa non dimittantur? <hi>Ut quid periclitamur</hi>, et cetera.
	Hic ponit secundum inconveniens, et circa hoc duo facit.
	Primo ponit inconveniens in communi; secundo in speciali, ibi <hi>quotidie</hi>, et cetera.
	Dicit ergo: non solum frustra baptizantur aliqui pro remissione peccatorum, sed nos etiam frustra affligimur, si resurrectio mortuorum non est.
	Et hoc est quod dicit <hi>ut quid et nos</hi>, sancti apostoli, <hi>periclitamur</hi>, id est pericula patimur, <hi>omni hora?</hi> II Cor. c.
	XI, 26: <hi>periculis fluminum, periculis</hi>, et cetera.
	Constat enim, quod sancti exponunt se tribulationibus, et affligunt seipsos propter spem vitae aeternae, secundum illud Rom.
	V, 11: <hi>non solum autem, sed et gloriamur</hi>, et cetera. <hi>Spes autem non confundit</hi>, et cetera.
	Si ergo resurrectio mortuorum non sit, totaliter spes perit.
	Frustra ergo affligerent se, si mortui non resurgunt.
	Nec obstat, si dicatur quod anima separata praemiatur, quia, ut probatum est supra, non posset probari quod anima esset immortalis.
	Consequenter cum dicit <hi>quotidie</hi>, etc., enumerat pericula in speciali, et primo quantum ad personam; secundo quantum ad locum, ibi <hi>si, secundum hominem, ad bestias</hi>, et cetera.
	Manifestat ergo in speciali pericula quantum ad personam suam; unde dicit <hi>quotidie morior</hi>, etc., quasi dicat: non quaecumque pericula patimur, sed etiam mortis, quia <hi>quotidie morior</hi>, id est sum in periculis mortis.
	Ps.
	XLIII, 22: <hi>propter te mortificamur tota die</hi>.
	Et hoc ostendit apostolus Roman. 8 in persona apostolorum esse dictum, II Cor.
	IV, v. 10: <hi>semper mortificationem</hi>, et cetera. <hi>Propter gloriam vestram</hi>, id est ut ego acquiram gloriam, quam expecto ex vestra conversione ad fidem.
	II Thess.
	II, 20: <hi>vos estis gloria mea et gaudium, quam habeo</hi>, id est, spero me habiturum, <hi>in Christo Iesu domino nostro</hi>, id est per charitatem Christi.
	Alia littera habet <hi>per gloriam</hi>, etc., et tunc ly <hi>per gloriam</hi>, est verbum iurantis; quasi dicat: <hi>per gloriam vestram</hi>, quam scilicet expectatis, quae est Deus.
	Ac si diceret: iuro per Deum, quem habeo in spe in Christo Iesu, id est per passionem, et cetera.
	Ex quo apparet, quod etiam apostolus iuravit, et quod in viris perfectis iurare non est peccatum. <hi>Si secundum hominem</hi>, et cetera.
	Hic specificat pericula quantum ad locum.
	Ubi sciendum est, quod hoc legitur Act. c.
	XIX, ubi dicitur quod, cum Paulus apud Ephesum multos convertisset ad fidem, quidam concitaverunt contra eum populum, intantum quod non esset ausus exire in theatrum, et quod multa pericula sit ibi passus.
	Ergo forte facit hic de hoc mentionem, quia e vicino passus hoc fuerat.
	Dicit ergo: <hi>si secundum hominem</hi>, id est secundum rationem ex qua homo est, hoc disputando de resurrectione, concludens quod homo non moritur sicut bestia. <hi>Pugnavi ad bestias</hi>, id est ad homines bestialiter viventes apud Ephesum.
	Vel <hi>si pugnavi ad bestias Ephesi</hi>, et hoc dico non ex revelatione divina, sed <hi>secundum hominem</hi>, id est ex instinctu humano, si tot pericula passus sum, et cetera.
	Deinde cum dicit <hi>manducemus</hi>, etc., ponit tertium inconveniens, quod est: si resurrectio mortuorum non esset, daretur occasio fruendi voluptatibus.
	Quasi dicat: si non est alia vita, stulti sumus si affligimus nos, sed <hi>manducemus et bibamus</hi>, id est utamur deliciis et fruamur voluptatibus.
	Sap.
	II, v. 1: <hi>non est, qui sit agnitus</hi>, etc.: <hi>venite, fruamur</hi>, et cetera. <hi>Cras enim</hi>, id est, in proximo, <hi>moriemur</hi>; totaliter enim deficiemus in anima et corpore, si mortui non resurgunt.
	Deinde cum dicit <hi>nolite seduci</hi>, ex praedictis concludit admonitionem, et primo quantum ad infirmos; secundo vero quantum ad perfectos et iustos, ibi <hi>vigilate, iusti</hi>, et cetera.
	Circa primum duo facit.
	Primo reddit eos attentos, dicens <hi>nolite seduci</hi>, quasi dicat: dictum est, quod si resurrectio mortuorum non sit, stultum esset non uti lasciviis et voluptatibus.
	Ne ergo ad lascivias inducamini, nolite seduci ab his qui negant resurrectionem.
	Col.
	II, 18: <hi>videte ne quis vos seducat</hi>, et cetera.
	Secundo rationem attentionis assignat, dicens <hi>corrumpunt</hi>, etc., quasi dicat: ideo nolite seduci, quia <hi>colloquia mala</hi>, illorum scilicet qui negant resurrectionem, <hi>corrumpunt bonos mores</hi>, II Tim.
	II, 17: <hi>sermo eorum serpit ut cancer</hi>.
	Hieronymus dicit quod hoc est sumptum ex dictis gentilium, et est versus cuiusdam Menandri.
	Et ex hoc, ut ipse dicit, argumentum habemus, quod licet nobis quandoque in sacra Scriptura uti auctoritatibus gentilium.
	Deinde cum dicit <hi>vigilate</hi>, etc., ponit admonitionem quantum ad perfectos.
	Posset enim dicere, quod a colloquiis illorum debent cavere infirmi qui de facili seducuntur; perfecti autem non sic seduci possunt.
	Apostolus autem vult, quod etiam perfecti sint cauti.
	Unde circa hoc duo facit.
	Primo reddit eos attentos, dicens <hi>vigilate, iusti</hi>, id est vos, qui reputamini iusti, <hi>vigilate</hi>, id est, solliciti sitis.
	Matth.
	XXIV, 42: <hi>vigilate, quia nescitis</hi>, et cetera.
	Apoc.
	XVI, 15: <hi>beatus qui vigilat</hi>, et cetera.
	Secundo rationem assignat, dicens <hi>nolite</hi>, etc., et hanc duplicem, quarum unam propter seipsos.
	Nullus enim est adeo perfectus, quin debeat sibi cavere a peccatis.
	Inertia autem et torpor frequenter inducit ad peccatum, unde ne peccent inducit eos ad vigiliam, et ideo dicit <hi>et nolite peccare</hi>, id est ne peccetis, Tob.
	IV, 6: <hi>in mente habeto Deum, et cave ne aliquando peccato consentias</hi>.
	Aliam rationem inducit propter alios, quia non solum propter seipsos sint solliciti, sed et propter alios, ne illi seducantur.
	Et hoc est quod dicit <hi>quidam enim habent ignorantiam Dei</hi>, id est non rectam fidem.
	Rom.
	X, v. 3: <hi>ignorantes Dei iustitiam</hi>, et cetera.
	Et hoc <hi>loquor vobis ad reverentiam vestram</hi>, ut sitis cauti.
	Vel ad verecundiam vestram, quia verecundum est vobis, qui reputamini sapientes, et instructi in fide, quod sint aliqui inter vos ignorantiam Dei habentes, id est non rectam fidem.</p>
</div2>
<div2 n="5"><head>Lectio 5</head>
<p><A NAME="87685"/>Superius apostolus probavit resurrectionem mortuorum, hic ostendit qualitatem et modum resurgentium.
	Et circa hoc duo facit.
	Primo movet quaestionem circa qualitatem resurgentium; secundo solvit, ibi <hi>insipiens tu</hi>, et cetera.
	Circa resurrectionem fuerunt duo errores.
	Quidam enim totaliter negabant resurrectionem mortuorum futuram.
	Cum enim non considerarent nisi principia naturae et posse, et viderent quod secundum principia naturae et posse nullus de morte potest redire ad vitam, nec caecus potest recuperare visum, ideo totaliter negaverunt resurrectionem, ex quorum persona dicitur Sap.
	II, 5: <hi>umbrae transitus est tempus nostrum</hi>, et cetera.
	Et ibidem: <hi>de nihilo nati sumus</hi>, et cetera.
	Iob XIV, v. 14: <hi>putasne mortuus homo rursum vivet</hi>, et cetera.
	Alii autem dixerunt resurrectionem mortuorum futuram esse, sed dicebant quod resurgebant ad eumdem modum vivendi, et ad eosdem actus.
	Et hoc etiam posuerunt quidam philosophi qui dicunt: post multa annorum curricula Plato adhuc resurget, et habebit eosdem scholares Athenis, quos aliquando habuit.
	Hoc etiam asserunt Pharisaei, Matth.
	XXII, 28, de muliere septem virorum, unde dicebant: <hi>in resurrectione cuius erit?</hi> Saraceni etiam fingunt quod habebunt post resurrectionem uxores, et voluptates, et delicias corporales.
	Iob XX, 17: <hi>non videat rivulos fluminis torrentis mellis et butyri</hi>.
	Contra quos dicitur Matth.
	XXII, 30, quod <hi>erunt sicut Angeli Dei in caelo</hi>.
	Has ergo duas quaestiones movet hic apostolus.
	Primam cum dicit <hi>quomodo resurgunt mortui?</hi> Quomodo est possibile quod mortui qui sunt cinis possint resurgere? Secundam, cum dicit <hi>quali autem corpore venient?</hi> Quasi dicat: numquid cum tali corpore resurgent cum quali sumus modo? Has duas quaestiones solvit cum dicit <hi>insipiens</hi>, et cetera.
	Primo solvit secundam, secundo vero solvit primam, ibi <hi>ecce mysterium vobis dico</hi>, et cetera.
	Ad intellectum autem eorum quae apostolus ponit in prima parte, oportet investigare quid apostolus intendat.
	Intendit autem in ista parte apostolus ostendere quod mortui resurgunt, et quod erit eadem substantia.
	Ubi primo ponit similitudines; secundo adaptat, ibi <hi>sic etiam resurrectio mortuorum</hi>, etc.; tertio probat, ibi <hi>si est corpus animale</hi>, et cetera.
	Circa primum duo facit.
	Primo proponit similitudines in una specie, secundo in diversis speciebus, ibi <hi>non omnis caro, eadem caro</hi>, et cetera.
	Circa primum sciendum est quod videmus in una et eadem specie quod una res in via generationis habet diversas qualitates et formas; sicut granum aliam formam et qualitatem habet quando seminatur, aliam quando pullulat, aliam quando iam est in herba.
	Et ideo ex hac similitudine apostolus intendit ostendere qualitatem resurgentium.
	Unde circa hoc tria facit.
	Primo comparat ordinem seminationis ad pullulationem; secundo differentiam qualitatis in semine et in pullulatione, ibi <hi>tu quod seminas</hi>, etc.; tertio causam qualitatis in pullulatione, ibi <hi>Deus autem</hi>, et cetera.
	Dicit ergo <hi>insipiens</hi>, et cetera.
	Sed contra Matth.
	V, 22: <hi>qui dixerit fratri suo: racha</hi>, et cetera.
	Dicendum quod dominus prohibet dici fratri racha seu fatue, ex ira non ex correctione.
	Causa autem quare dicit <hi>insipiens</hi>, est quia haec obiectio contra resurrectionem procedit ex principiis humanae sapientiae, quae tamdiu est sapientia, quamdiu est subiecta sapientiae divinae; sed quando recedit a Deo, tunc vertitur in insipientiam; unde cum contradicat sapientiae divinae, vocat eam insipientem.
	Quasi dicat: <hi>insipiens</hi>, nonne quotidie experiris, <hi>tu</hi>, quia <hi>quod seminas</hi>, in terra, <hi>non vivificatur</hi>, id est vegetatur, <hi>nisi prius moriatur</hi>, id est putrescat? Io.
	XII, 24: <hi>nisi granum frumenti</hi>, et cetera.
	Ex hoc videtur apostolus facere comparationem, quod quando corpus hominis ponitur in sepulchro in terra, tunc est quaedam seminatio; quando vero resurgit, tunc est quaedam vivificatio.
	Unde ex hoc opinantur aliqui, resurrectionem mortuorum esse naturalem, propter hoc quod apostolus hic resurrectionem comparat pullulationi seminis quae est naturalis.
	Opinantur enim in pulveribus resolutis, in quos resolvuntur humana corpora, esse quasdam virtutes seminales activas ad corporum resurrectionem.
	Sed istud non videtur esse verum.
	Fit enim resolutio corporis humani in elementa, sicut et aliorum mixtorum corporum, unde pulveres in quos humana corpora resolvuntur, nullam aliam habent virtutem activam quam alii pulveres, in quibus constat non esse aliam virtutem activam ad corporis humani constitutionem, sed solum in semine hominis; differunt autem pulveres in quos humana corpora resolvuntur, ab aliis pulveribus solum secundum ordinationem divinam, prout huiusmodi pulveres sunt ex divina sapientia ordinati, ut iterum ex eis humana corpora reintegrentur.
	Unde resurrectionis activa causa solus Deus erit, etsi ad hoc utatur ministerio Angelorum, quantum ad pulverum collectionem.
	Propter quod apostolus infra modum resurrectionis exponens, attribuit sono tubae, et supra attribuit Christo resurgenti, non autem alicui virtuti activae in pulveribus.
	Non ergo intendit hic probare apostolus quod resurrectio sit naturalis, per hoc quod semen naturaliter pullulat, sed intendit hic manifestare per exempla quaedam, quod non sit eadem qualitas corporum resurgentium et corporum morientium, et primo per hoc quod non est eadem qualitas seminis et pullulationis, ut ex sequentibus manifeste ostendetur.
	Nam consequenter cum dicit <hi>et quod seminas</hi>, etc., ostendit qualitatem seminis differentem esse a qualitate pullulationis, cum dicit <hi>et quod seminas, non corpus, quod futurum est, seminas</hi>, id est non quale futurum est seminas.
	Quod exponens subdit <hi>sed nudum granum, puta tritici vel alicuius caeterorum</hi>, scilicet seminum, quia seminatur nudum semen, pullulat autem ornatum herba, et aristis, et huiusmodi.
	Et similiter corpus humanum aliam qualitatem habebit in resurrectione quam nunc habet, ut infra exponetur.
	Est tamen differentia inter resurrectionem humani corporis, et pullulationem seminis; nam surget idem corpus numero, sed habebit aliam qualitatem, sicut infra dicit apostolus, quod <hi>oportet corruptibile hoc induere incorruptionem</hi>; et Iob XIX, 27 dicitur <hi>quem visurus sum ego ipse, et non alius</hi>.
	Sed in pullulatione nec est eadem qualitas, nec idem corpus numero, sed solum idem specie.
	Et ideo signanter apostolus de pullulatione loquens, dixit <hi>non corpus, quod futurum est, seminas</hi>, dans intelligere quod non sit idem numero.
	Et in hoc opus naturae deficit ab opere Dei.
	Nam virtus naturae reparat idem specie, sed non idem numero: virtus autem Dei reparare potest etiam idem numero.
	Et sic etiam ex hoc quod hic dicitur potest sumi probatio ad hoc quod resurrectionem futuram fieri non est impossibile, sicut insipiens obiiciebat.
	Quia si natura ex eo quod mortuum est, potest reparare idem specie, multo magis Deus potest reparare idem numero; quia et hoc ipsum quod natura facit, opus Dei est.
	Habet enim hoc natura a Deo, quod hoc facere possit.
	Et ideo consequenter describens qualitatem pullulationis, attribuit eam primum quidem Deo, secundo proportioni naturae.
	Dicit autem primo <hi>Deus autem dat illi corpus sicut vult</hi>, quia scilicet ex ordinatione divinae voluntatis procedit, quod ex tali semine talis planta producatur, quae quidem planta est quasi corpus seminis.
	Ultimus enim fructus plantae est semen.
	Et hoc ideo attribuit operationi divinae, quia omnis operatio naturae est operatio Dei, secundum illud supra XII, 6: <hi>idem autem Deus qui operatur omnia in omnibus</hi>.
	Et hoc sic potest considerari.
	Manifestum est enim quod res naturales absque cognitione operantur ad finem determinatum, alioquin non semper, vel in maiori parte, eumdem finem consequerentur.
	Manifestum est etiam, quod nulla res cognitione carens in certum finem tendit, nisi directa ab aliquo cognoscente, sicut sagitta tendit ad certum signum ex directione sagittantis.
	Sicut ergo si aliquis videret sagittam directe tendere ad certum signum, quamvis sagittantem non videretur, cognosceret statim quod dirigeretur a sagittante.
	Ita cum videamus res naturales absque cognitione tendere ad certos fines, possumus pro certo cognoscere quod operantur ex voluntate alicuius dirigentis, quem dicimus Deum.
	Et sic dicit apostolus quod <hi>Deus dat</hi>, semini, <hi>corpus</hi>, id est, ex semine producit plantam, <hi>sicut vult</hi>.
	Sed rursus, ne aliquis crederet huiusmodi naturales effectus ex sola Dei voluntate provenire, absque operatione et proportione naturae, subiungit <hi>et unicuique seminum proprium corpus</hi>, puta ex semine olivae generatur oliva, et ex semine tritici generatur triticum.
	Unde et Gen.
	I, 11: <hi>germinet terra herbam virentem et facientem semen iuxta genus suum</hi>.
	Sic ergo et in resurrectione erit alia qualitas corporis resurgentis, quae tamen proportionabitur meritis morientis.</p>
</div2>
<div2 n="6"><head>Lectio 6</head>
<p><A NAME="87686"/>Hic apostolus ponit exemplum de diversitate qualitatis corporis resurgentis in diversis speciebus.
	Et primo comparando caelestia ad terrestria; secundo terrestria ad caelestia, ibi <hi>sunt corpora caelestia</hi>, etc.; tertio corpora caelestia ad invicem, ibi <hi>alia claritas</hi>, et cetera.
	Quia posset aliquis dicere: quomodo est possibile quod mortui resumant corpus et carnem, si non sint habituri eamdem corporis qualitatem? Ideo ad hoc excludendum introducit diversas qualitates corporis et carnis, ut sic manifestum sit quod non oportet, si non erit eadem qualitas, quod non resumatur idem corpus, vel eadem caro.
	Dicit ergo primo quod <hi>non omnis caro est eadem caro</hi>, secundum formam, <hi>sed alia</hi> est caro <hi>hominum, alia piscium, alia pecorum, alia volucrum</hi>, et cetera.
	Et similiter est alia morientis, et alia resurgentis.
	Sicut autem exemplum superius inductum de semine et pullulatione deficiebat in hoc quod in seminatione et pullulatione non est idem numero, nec eaedem qualitates, ita haec exempla deficiunt, quia in his exemplis nec est eadem species, nec eadem qualitas.
	Sed caro hominis resurgentis est eadem secundum speciem cum carne morientis, sed tamen erit alia secundum qualitatem. <hi>Erit enim eiusdem naturae, sed alterius gloriae</hi>, ut Gregorius de corpore Christi dicit.
	Si quis autem haec quae dicta sunt, ad diversum statum resurgentium referre vellet, posset dici quod per homines intelliguntur boni secundum rationem viventes, secundum illud Ez.
	XXXIV, 31: <hi>vos autem greges mei, greges pascuae meae, homines estis</hi>.
	Per pecora vero intelliguntur luxuriosi, secundum illud II Petr.
	II, 12: <hi>hi vero velut irrationabilia pecora</hi>, et cetera.
	Per volucres, superbi, per pisces, cupidi, secundum illud Ps.
	VIII, v. 9: <hi>volucres caeli et pisces maris</hi>, et cetera.
	Ad idem autem introducit diversitatem caelestium et terrestrium corporum, cum subdit: sunt <hi>corpora caelestia</hi>, ut sol et luna et huiusmodi, et sunt <hi>corpora terrestria</hi>, ut ignis, aqua, etc.; <hi>sed alia quidem est gloria</hi>, id est pulchritudo et decor, <hi>caelestium</hi> corporum, <hi>alia autem terrestrium</hi>, Eccli.
	XLIII, v. 10: <hi>species caeli gloria stellarum</hi>.
	Et possunt per caelestia corpora intelligi contemplativi.
	Phil.
	III, 20: <hi>nostra conversatio in caelis est</hi>.
	Per terrestria activi, qui circa terrena occupantur; unde Marthae dictum est, Lc.
	X, 41: <hi>turbaris erga plurima</hi>.
	Et ad idem ulterius introducit diversam qualitatem caelestium corporum, cum dicit <hi>alia claritas solis</hi>, et cetera.
	Similiter inter stellas est differentia, <hi>stella enim differt</hi>, et cetera.
	Et potest intelligi per solem Christus, Mal. ult.: <hi>orietur vobis timentibus nomen meum sol iustitiae</hi>, et cetera.
	Per lunam beata virgo, de qua Cant.
	VI, 9: <hi>pulchra ut luna</hi>.
	Per stellas ad invicem ordinatas, caeteri sancti.
	Iudic.
	V, 20: <hi>stellae manentes in ordine suo</hi>, et cetera.
	Consequenter cum dicit <hi>sic erit resurrectio mortuorum</hi>, adaptat praedicta exempla ad resurrectionem mortuorum.
	Nec intelligendum est, quantum ad litteralem expositionem, quod apostolus hoc dicat ad designandum in resurgentibus generis diversitatem, propter id quod praemiserat <hi>stella differt</hi>, et cetera.
	Sed hoc refert ad omnia praecedentia, ut ostendatur ex omnibus praemissis, quod sicut in rebus inveniuntur diversae qualitates corporum, ita erit diversa qualitas resurgentium a qualitate morientium.
	Unde sequitur <hi>seminatur corpus</hi>, et cetera.
	Ubi apostolus maxime ostendit aliam esse qualitatem corporis morientis, et corporis resurgentis.
	Et agit hic de corpore resurgente glorioso, cuius propriae qualitates dotes corporis gloriosi dicuntur.
	Quae quidem sunt quatuor, quas hic apostolus tangit.
	Primo enim tangit dotem impassibilitatis, cum dicit <hi>seminatur in corruptione</hi>, et cetera.
	Et quamvis seminatio accipi posset pro prima corporis origine, secundum quod generatur ex semine, tamen convenientius est, secundum intellectum apostoli, ut seminatio referatur ad mortem et sepulturam, ut respondeat ei quod supra dictum est: <hi>quod seminas non vivificatur, nisi prius moriatur</hi>.
	Dicitur autem mors et resolutio, seminatio, non quod in corpore mortuo, vel in cineribus ex eo resolutis sit aliqua virtus ad resurrectionem, sicut est virtus activa in semine ad generationem; sed quia a Deo talis ordinatio est deputata, ut ex eo iterato reformetur corpus humanum.
	Sic igitur corpus humanum, quando seminatur, id est, quando moritur, est in corruptione, id est secundum suam proprietatem est corruptioni subiectum, secundum illud Rom.
	VIII, 10: <hi>corpus quidem mortuum est propter peccatum.
	Sed resurget in incorruptione</hi>.
	Dicitur autem hic incorruptio, non solum ad excludendum separationem animae a corpore, quia hanc incorruptionem et corpora damnatorum habebunt, sed ad excludendum tam mortem quam quamlibet noxiam passionem, sive ab interiori, sive ab exteriori.
	Et quantum ad hoc intelligitur impassibilitas corporis gloriosi, secundum illud Apoc.
	VII, 16: <hi>non esurient, neque sitient amplius</hi>, et cetera.
	Secundo tangit dotem claritatis, cum dicit <hi>seminatur in ignobilitate</hi>, id est corpus quod ante mortem, et in morte est deformitatibus et miseriis multis subiectum, secundum illud Iob XIV, 1: <hi>homo natus de muliere</hi>, et cetera. <hi>Sed resurget in gloria</hi>, quae claritatem significat, ut Augustinus dicit super Ioannem.
	Erunt enim corpora sanctorum clara et fulgentia, secundum illud Matth.
	XIII, v. 43: <hi>fulgebunt iusti, sicut sol</hi>, et cetera.
	Tertio tangit dotem agilitatis, cum dicit <hi>seminatur in infirmitate</hi>, id est, corpus animale, quod ante mortem est infirmum et tardum, et ab anima non facile mobile, secundum illud Sap.
	IX, 15: <hi>corpus quod corrumpitur aggravat animam</hi>.
	Sed <hi>surget in virtute</hi>, quia scilicet fiet ut ex tanta virtute ab anima moveri possit, ut in nullo difficultatem ad motum exhibeat, quod ad dotem agilitatis pertinet.
	Tanta enim erit ibi facilitas, quanta felicitas, ut Augustinus dicit.
	Unde dicitur Sap.
	III, 7 de iustis: <hi>fulgebunt iusti, et tamquam scintillae in arundineto discurrent</hi>.
	Et Is.
	XL, 31: <hi>qui sperant in domino habebunt fortitudinem, assument pennas</hi>, et cetera.
	Quarto tangit dotem subtilitatis, cum dicit <hi>seminatur corpus animale</hi>, et cetera.
	Quam quidam ad hoc referre volunt quod corpori glorioso secundum hanc dotem competat ut possit simul esse cum corpore non glorioso in eodem loco.
	Quod quidem sustineri posset, si corpori secundum statum praesentem competeret, quod non posset simul cum alio corpore esse in eodem loco secundum aliquid quod a corpore removeri posset.
	Nunc autem si diligenter consideretur, quod secundum hoc nihil aliud corpori competit nisi secundum quod habet dimensiones corporales.
	Unde videmus corpora quantumcumque subtilia, non compati secum alia corpora, ut patet in aere et in igne; et, ulterius, si essent corpora separata omnino absque materia, sicut quidam posuerunt, non possent simul cum corporibus naturalibus esse in eisdem locis, ut philosophus dicit.
	Remanentibus igitur dimensionibus in quocumque corpore, est contra suam naturam quod sit cum alio corpore in eodem loco.
	Unde si hoc aliquando contingit, erit ex miraculo.
	Propter quod Gregorius et Augustinus miraculo adscribunt quod corpus Christi ad discipulos ianuis clausis intravit.
	Nulla enim virtus terminata potest facere miraculum, hoc enim solius Dei est.
	Relinquitur ergo quod esse simul cum alio corpore in eodem loco, non possit esse ex dote seu ex qualitate corporis gloriosi.
	Non tamen negandum est quin corpus gloriosum possit esse simul cum alio corpore in eodem loco, quia corpus Christi post resurrectionem intravit ad discipulos ianuis clausis, cui corpus nostrum in resurrectione conformandum speramus; sed sicut corpus Christi hoc habuit non ex proprietate corporis, sed ex virtute divinitatis unitae, ita corpus cuiuslibet alterius sancti hoc habebit non ex dote, sed ex virtute divinitatis existentis in eo.
	Per quem modum corpus Petri habuit quod ad umbram eius sanarentur infirmi, non per aliquam proprietatem ipsius.
	Est ergo dicendum quod ad dotem subtilitatis pertinet quod hic apostolus tangit dicens <hi>seminatur corpus animale, surget spirituale</hi>.
	Quod quidam male intelligentes, dixerunt quod corpus in resurrectione vertetur in spiritum, et erit simile aeri aut vento, qui spiritus dicitur.
	Quod maxime excluditur per illud quod ad apostolos dicitur Lc. ult.: <hi>palpate et videte, quia spiritus</hi>, et cetera.
	Unde et hic apostolus non dicit quod resurgat spiritus, sed spirituale corpus.
	Ergo in resurrectione spirituale erit, non spiritus, sicut nunc est animale, non anima.
	Ad horum autem differentiam cognoscendam considerandum est, quod unum et idem in nobis est quod dicitur et anima et spiritus; sed anima dicitur secundum quod perficit corpus, spiritus autem proprie secundum mentem, secundum quam spiritualibus substantiis assimilamur, secundum illud Eph. c.
	IV, 23: <hi>renovamini spiritu mentis vestrae</hi>.
	Item considerandum est, quod triplex est differentia potentiarum in anima; quaedam enim potentiae sunt quarum operationes ad bonum corporis ordinantur, sicut generativa, nutritiva, et augmentativa.
	Quaedam vero sunt, quae quidem corporeis organis utuntur, ut omnes potentiae sensitivae partis; sed earum actus ad corpus non ordinantur directe, sed magis ad perfectionem animae.
	Quaedam vero sunt potentiae quae neque utuntur corporeis organis, neque directe ad bonum corporis ordinantur, sed magis ad bonum animae, sicut quae pertinent ad intellectivam partem.
	Primae ergo potentiae pertinent ad animam, inquantum animat corpus; secundae vero maxime pertinent ad animam, inquantum est spiritus; tertiae vero medio modo se habent inter utrasque: quia tamen iudicium de potentia aliqua magis debet sumi ex obiecto et fine, quam ex instrumento, ideo secundae potentiae magis se tenent cum tertiis, quam cum primis.
	Item considerandum est quod cum unaquaeque res sit propter suam operationem, corpus ad hoc perficitur ab anima, ut sit subiectum operationibus animae.
	Nunc autem in statu isto corpus nostrum est subiectum operationibus, quae pertinent ad animam, inquantum est anima, prout generatur et generat, nutritur, crescit et decrescit.
	Quantum autem ad spirituales animae operationes, corpus, licet aliquo modo subserviat, tamen multum impedimentum affert, quia <hi>corpus quod corrumpitur aggravat animam</hi>, ut dicitur Sap.
	IX, 5.
	Sed in statu resurrectionis cessabunt operationes animales a corpore, quia non erit generatio, nec augmentum aut nutrimentum, sed corpus absque aliquo impedimento et fatigatione incessanter serviet animae ad spirituales operationes eius, secundum illud Ps.
	LXXXIII, 5: <hi>beati qui habitant in domo tua, domine</hi>, et cetera.
	Sicut ergo nunc est corpus nostrum animale, tunc vero erit spirituale.
	Causam autem harum proprietatum quidam attribuunt luci, quam dicunt esse de natura quintae essentiae, et venire in compositionem humani corporis, quod quia frivolum est et fabulosum, sequentes Augustinum, dicimus quod procedunt ex virtute animae glorificatae.
	Dicit enim Augustinus in epistola ad Dioscorum: <hi>tam potenti natura Deus fecit animam, ut eius plenissima beatitudo, quae in fine temporum promittitur sanctis, redundet etiam in inferiorem naturam, quae est corpus; non beatitudo, quae fruentis est propria, sed plenitudo sanitatis, id est, incorruptionis vigor</hi>.
	Videmus autem ex anima quatuor corpori provenire, et tanto perfectius, quanto anima fuerit virtuosior.
	Primo quidem dat esse; unde quando erit in summo perfectionis, dabit esse spirituale.
	Secundo conservat a corruptione; unde videmus homines quanto sunt fortioris naturae, minus a calore et frigore pati.
	Cum ergo anima fuerit perfectissima, conservabit corpus omnino impassibile.
	Tertio dat pulchritudinem et claritatem; infirmi enim et mortui propter debilitatem operationis animae in corpus, efficiuntur discolorati, et quando erit in summa perfectione, faciet corpus clarum et fulgidum.
	Quarto dat motum, et tanto facilius, quanto virtus animae fuerit fortior supra corpus.
	Et ideo quando erit in ultimo suae perfectionis, dabit corpori agilitatem.</p>
</div2>
<div2 n="7"><head>Lectio 7</head>
<p><A NAME="87687"/>Hic apostolus differentiam qualitatis corporum morientium ad corpora resurgentium supra exemplis ostensam, ostendit ratione.
	Circa autem hoc duo facit.
	Primo enim praemittit quod probare intendit; secundo praemissum probat, ibi <hi>sicut scriptum est</hi>, et cetera.
	Dicit ergo primo: dixi quod id quod seminatur animale, surget spirituale, et, quod hoc sit verum, scilicet quod sit aliquod corpus spirituale, ostendo, quia si est corpus animale, est et spirituale.
	Et non intendit apostolus ex hoc arguere ad propositum sed hoc supponit, intendens probare ipsum quod dicit <hi>si est corpus</hi>, et cetera.
	Eccli.
	XXXIII, 15: <hi>intuere in omnia opera altissimi, duo contra duo, et unum contra unum.
	Sicut scriptum est</hi>, et cetera.
	Hic probat propositum.
	Est autem sua probatio talis: duo sunt principia humani generis; unum secundum vitam naturae, scilicet Adam, aliud secundum vitam gratiae, scilicet Christus; sed animalitas est derivativa in omnes homines a primo principio, scilicet Adam; ergo constat quod multo amplius a secundo principio, scilicet Christo, spiritualitas derivabitur in omnes homines.
	Huius rationis, primo, probat primam diversitatem principiorum, secundo mediam, scilicet determinationem similitudinis ex utroque principiorum, ibi <hi>qualis terrenus</hi>, et cetera.
	Circa primum tria facit.
	Primo ostendit principiorum differentiam; secundo principiorum ordinem ad invicem, ibi <hi>sed non prius quod spirituale</hi>, etc.; tertio rationis ordinem assignat, ibi <hi>primus</hi>, et cetera.
	Ponit ergo, primo, conditionem primi principii secundum vitam naturae, sumens auctoritatem Gen.
	II, 7.
	Unde dicit <hi>sicut scriptum est: factus est</hi>, a Deo, <hi>primus homo Adam in animam viventem</hi>, vita scilicet animali, qualem anima potest dare, cum scilicet <hi>spiravit dominus in faciem eius spiraculum vitae</hi>, Gen.
	II, 7.
	Forma enim humana et anima dicitur et spiritus.
	Inquantum enim intendit curae corporis, scilicet vegetando, nutriendo et generando, sic dicitur anima; inquantum autem intendit cognitioni, scilicet intelligendo, volendo et huiusmodi, sic dicitur spiritus.
	Unde cum dicit <hi>factus est primus homo Adam in animam viventem</hi>, intendit hic apostolus de vita qua anima deservit circa corpus, non de spiritu sancto, sicut quidam fingunt, propter hoc quod praecedit <hi>et inspiravit in faciem eius spiraculum vitae</hi>, dicentes hoc esse spiritum sanctum.
	Secundo ponit conditionem secundi principii, dicens <hi>novissimus</hi> vero <hi>Adam</hi>, id est Christus.
	Et dicitur novissimus, quia Adam induxit unum statum, scilicet culpae, Christus vero gloriae et vitae.
	Unde cum post statum istum nullus alius sequatur in vita ista, ideo dicitur novissimus.
	Is.
	LIII, 2 s.: <hi>desideravimus eum despectum et novissimum virorum</hi>.
	Et alibi scilicet Apoc.
	I, 17: <hi>ego primus et novissimus</hi>.
	Et alibi: <hi>ego sum alpha et omega</hi>, et cetera.
	Dicit autem <hi>Adam</hi>, quia de natura Adae factus in spiritum viventem.
	Et ex hoc, conditionibus principiorum visis, apparet eorum diversitas, quia primus homo factus est in animam, novissimus in spiritum.
	Ille autem in animam viventem solum, iste vero in spiritum viventem et vivificantem.
	Cuius ratio est: quia, sicut Adam consecutus est perfectionem sui esse per animam, ita et Christus perfectionem sui esse, inquantum homo, per spiritum sanctum.
	Et ideo cum anima non possit nisi proprium corpus vivificare, ideo Adam factus est in animam, non vivificantem, sed viventem tantum; sed Christus factus est in spiritum viventem et vivificantem, et ideo Christus habuit potestatem vivificandi.
	Io.
	I, 16: <hi>de plenitudine eius</hi>, etc., et Io.
	X, 10: <hi>veni ut vitam habeant et abundantius habeant</hi>.
	Et in symbolo: <hi>et in spiritum sanctum vivificantem</hi>.
	Sed ne aliquis diceret: si Christus factus est in spiritum vivificantem, quare dicitur novissimus? Ideo, consequenter, cum dicit <hi>sed non prius</hi>, etc., ostendit ordinem principiorum.
	Videmus enim in natura quod in uno et eodem, prius est imperfectum quam perfectum.
	Unde cum spiritualitas se habeat ad animalitatem, sicut perfectum ad imperfectum, ideo in humana natura non prius debet esse spirituale, quod est perfectum, sed, ut servetur ordo, prius debet esse imperfectum, scilicet quod animale est, deinde perfectum, scilicet quod spirituale est.
	Supra c.
	XIII, 10: <hi>cum venerit quod perfectum est</hi>, et cetera.
	Sicut dicit Augustinus, huius signum est, quod primogeniti antiquitus consueverunt esse animales, sicut Cain ante Abel natus, Ismael ante Isaac, et Esau ante Iacob.
	Rationem autem dictae diversitatis assignat dicens <hi>primus homo</hi>, etc., quasi dicat: vere primus homo factus est in animam viventem, quia <hi>de terra</hi>, Gen.
	II, 7: <hi>formavit dominus hominem de limo terrae</hi>, et ideo dicitur esse <hi>terrenus</hi>, id est animalis; <hi>secundus homo</hi>, scilicet Christus, factus est <hi>in spiritum vivificantem</hi>, quia <hi>de caelo</hi>; quia divina natura quae fuit huic naturae unita, de caelo est.
	Et ideo debet esse <hi>caelestis</hi>, id est, talem perfectionem debet habere, qualem decet de caelo venire, scilicet perfectionem spiritualem.
	Io.
	III, 31: <hi>qui de caelo venit, super omnes est</hi>.
	Dicit autem primum hominem de terra, secundum modum loquendi, quo res de illo esse dicuntur quia prima pars est in eorum fieri, sicut cultellus dicitur de ferro quia prima pars, unde est cultellus, est ferrum.
	Et quia prima pars unde Adam factus est, terra est, ideo, dicitur de terra.
	Secundus homo dicitur de caelo, non quod attulerit corpus de caelo, cum de terra assumpserit, scilicet de corpore beatae virginis, sed quia divinitas (quae naturae humanae unita est) de caelo venit, quae fuit prior quam corpus Christi.
	Sic ergo patet principiorum diversitas, quod erat maior propositio rationis principalis.
	Consequenter cum dicit <hi>qualis terrenus</hi>, etc., ostendit derivationem similitudinis horum principiorum ex utroque, et primo in communi, secundo dividit eam per partes, ibi <hi>igitur sicut portavimus</hi>, et cetera.
	Dicit ergo <hi>qualis terrenus</hi>, etc., quasi dicat: primus homo, quia terrenus fuit et mortalis, ideo derivatum est ut omnes essent et terreni et mortales.
	Supra eodem v. 22: <hi>et sicut in Adam omnes moriuntur</hi>.
	Zach.
	XIII, 5: <hi>Adam exemplum meum</hi>, et cetera.
	Quia vero fuit secundus homo caelestis, id est spiritualis et immortalis, ideo omnes et immortales et spirituales erimus.
	Rom. c.
	VI, 5: <hi>sed complantati facti sumus similitudini</hi>, et cetera. <hi>Igitur sicut portavimus</hi>, et cetera.
	Hic concludit qualiter in speciali debeamus conformari homini, scilicet caelesti.
	Possumus autem dupliciter conformari caelesti in vita scilicet gratiae et gloriae, et una est via ad aliam: quia sine vita gratiae non pervenitur ad vitam gloriae.
	Et ideo dicit <hi>sicut portavimus</hi>, etc., id est quamdiu peccatores fuimus, in nobis fuit similitudo Adae.
	II Reg.
	VII, 19: <hi>ista est lex Adam, domine Deus</hi>, et cetera.
	Ut ergo possimus esse caelestes, id est pervenire ad vitam gloriae, <hi>portemus imaginem caelestis</hi>, per vitam gratiae.
	Col. c.
	III, 9 s.: <hi>exuentes veterem hominem, induite novum hominem</hi>, scilicet Christum.
	Rom.
	VIII, 29: <hi>quos praescivit et praedestinavit conformes</hi>, et cetera.
	Sic ergo debemus conformari caelesti in vita gratiae, quia alias non perveniemus ad vitam gloriae.
	Et hoc est quod dicit <hi>hoc autem dico, fratres</hi>, quasi dicat: nisi vivatis, scilicet vita gratiae, non poteritis pervenire ad regnum Dei, scilicet ad vitam gloriae, <hi>quia caro et sanguis regnum Dei non possidebunt</hi>.
	Quod quidem non est intelligendum, sicut quidam haeretici dicunt, quod non resurget caro et sanguis secundum substantiam, sed quod totum corpus vel vertetur in spiritum, vel in aerem: quod est haereticum et falsum; nam apostolus dicit quod conformabit corpus nostrum corpori claritatis suae.
	Unde cum Christus post resurrectionem habuerit carnem et sanguinem, sicut dicitur Lc. ult.: <hi>palpate et videte, quia spiritus carnem et ossa non habet</hi>, etc., constat quod et nos in resurrectione carnem et sanguinem habebimus.
	Non est intelligendum <hi>caro et sanguis</hi>, id est substantia carnis et sanguinis, <hi>regnum Dei non possidebunt</hi>, sed <hi>caro et sanguis</hi>, id est, carni et sanguini operam dantes, scilicet homines dediti vitiis et voluptatibus, regnum Dei non possidebunt.
	Et sic accipitur <hi>caro</hi>, id est, homo carnaliter vivens, Rom.
	VIII, 9: <hi>vos autem non in carne</hi>, et cetera.
	Vel: <hi>caro et sanguis</hi>, id est, opera carnis et sanguinis regnum Dei non possidebunt, quod est contra Iudaeos et Saracenos, qui fingunt se habituros post resurrectionem uxores, fluvios mellis et lactis.
	Vel: <hi>caro et sanguis</hi>, id est corruptio carnis et sanguinis, <hi>regnum Dei non possidebunt</hi>, id est post resurrectionem, corpus non subiicietur corruptioni carnis et sanguinis, secundum quam vivit homo.
	Unde, et secundum hoc, subdit <hi>neque corruptio incorruptionem possidebit</hi>, id est neque corruptio mortalitatis, quae nomine <hi>carnis</hi> hic exprimitur, possidebit incorruptionem, id est, incorruptibile regnum Dei, quia resurgemus in gloria.
	Rom.
	VIII, 21: <hi>ipsa creatura liberabitur a servitute corruptionis</hi>, et cetera.</p>
</div2>
<div2 n="8"><head>Lectio 8</head>
<p><A NAME="87688"/>Hic apostolus postquam respondit quaestioni de qualitate resurgentium, respondet consequenter quaestioni qua quaerebatur de modo et ordine resurgendi.
	Et circa hoc duo facit.
	Primo ostendit modum et ordinem resurrectionis; secundo confirmat per auctoritatem, ibi <hi>cum autem mortale hoc</hi>, et cetera.
	Circa primum duo facit.
	Primo enim proponit intentum; secundo ostendit quo ordine fiat, ibi <hi>in momento, in ictu oculi</hi>, et cetera.
	Primo igitur reddit eos attentos, ostendens id quod proponit esse arduum et occultum, dicens <hi>ecce mysterium</hi>, id est occultum quoddam, <hi>dico vobis</hi>, id est aperio vobis, fratres, quod debet vobis aperiri et omnibus credentibus.
	Lc.
	VIII, 10: <hi>vobis datum est nosse</hi>, et cetera.
	Supra, II, 6: <hi>sapientiam loquimur inter perfectos</hi>, et, post: <hi>sed loquimur Dei sapientiam quae abscondita est</hi>, et cetera.
	Quid autem sit istud mysterium, subdit <hi>omnes quidem</hi>, et cetera.
	Circa primum sciendum est, quod sicut Hieronymus dicit, in quadam epistola ad Minervium et Alexandrum monachos, hoc quod hic dicitur <hi>omnes quidem resurgemus</hi>, etc., in nullo libro Graecorum habetur; sed in quibusdam habetur <hi>omnes quidem dormiemus</hi>, id est omnes moriemur.
	Et dicitur mors somnus, propter spem resurrectionis.
	Unde idem est ac si diceret <hi>omnes quidem resurgemus</hi>, quia nullus resurget nisi moriatur. <hi>Sed non omnes immutabimur</hi>.
	Hoc non mutatur in libris Graecis.
	Et hoc est verum, quia ista mutatio, de qua hic loquitur, non erit nisi secundum corpora beatorum, quia immutabuntur ad illa quatuor quae supra posita sunt, quae dicuntur dotes corporum gloriosorum.
	Et hanc desiderabat Iob.
	XIV, 14: <hi>cunctis diebus quibus nunc milito, expecto, donec veniat immutatio mea</hi>.
	In quibusdam vero libris invenitur: <hi>non omnes quidem dormiemus</hi>, id est, moriemur, <hi>sed omnes immutabimur</hi>.
	Et hoc intelligitur dupliciter.
	Primo ad litteram, quia quorumdam opinio fuit quod non omnes homines morientur, sed quod aliqui in adventu Christi ad iudicium venient vivi, et isti non morientur sed isti mutabuntur in statum incorruptionis, et, propter hoc dicunt <hi>non omnes quidem dormiemus</hi>, id est moriemur, <hi>sed omnes immutabimur</hi>, tam boni quam mali et tam vivi quam mortui.
	Unde secundum hos immutatio non intelligitur de statu animalitatis ad statum spiritualitatis, quia, secundum hanc, soli boni immutabuntur, sed de statu corruptionis ad statum incorruptionis.
	Alio modo exponitur mystice ab Origene, et dicit quod hoc non dicitur de somno mortis, quia omnes morientur, Ps.
	LXXXVIII, 49: <hi>quis est homo qui vivet</hi>, etc., sed de somno peccati, de quo in Ps.
	XII, 4: <hi>illumina oculos meos ne unquam obdormiam</hi>, ut sic dicatur: <hi>non omnes moriemur</hi>, id est non omnes peccabimus mortaliter, <hi>sed omnes immutabimur</hi>, sicut supra de statu corruptionis ad incorruptionem.
	Et licet haec littera, scilicet <hi>non omnes moriemur</hi>, etc., non sit contra fidem, tamen Ecclesia magis acceptat primam, scilicet quod omnes moriemur sive resurgemus, etc.; quia omnes morientur etiam si sint tunc aliqui vivi.
	Ordinem autem et modum resurrectionis manifestat consequenter cum dicit <hi>in momento, in ictu oculi</hi>, et cetera.
	Et hoc quantum ad tria.
	Primo enim manifestat ordinem quantum ad tempus; secundo quantum ad causam resurrectionis, ibi <hi>in novissima tuba</hi>; tertio quantum ad progressum effectus a causa, ibi <hi>canet enim tuba</hi>, et cetera.
	Dicit ergo quod omnes resurgemus, sed quomodo? <hi>In momento</hi>.
	Per quod excludit errorem dicentium resurrectionem non esse futuram omnium simul, sed dicunt quod martyres resurgent ante alios per mille annos, et tunc Christus descendet cum illis, et possidebit regnum corporale Ierusalem mille annis cum eis.
	Et haec fuit opinio Lactantii.
	Sed hoc patet esse falsum, quia omnes in momento resurgemus et in ictu oculi.
	Excluditur etiam per hoc alius error eiusdem qui dicebat quod iudicium duraturum erat per spatium mille annorum.
	Sed hoc est falsum, quia non erit ibi aliquod perceptibile tempus, sed in momento, et cetera.
	Sciendum est autem quod momentum potest accipi vel pro ipso instanti temporis, quod dicitur nunc, vel pro aliquo tempore imperceptibili; tamen utroque modo potest accipi hoc, referendo illud ad diversa.
	Quia si nos referamus hoc ad collectionem pulverum (quae fiet ministerio Angelorum), tunc momentum accipitur pro tempore imperceptibili.
	Cum enim in collectione illorum pulverum sit mutatio de loco ad locum, oportet quod sit ibi tempus aliquod.
	Si autem referamus ad reunitionem corporum et pro unione animae, quae omnia fient a Deo, tunc momentum accipitur pro instanti temporis, quia Deus in instanti unit animam corpori et vivificat corpus.
	Potest etiam hoc quod dicit <hi>in ictu oculi</hi>, ad utrumque referri, quasi si in ictu oculi intelligitur tantum apertio palpebrarum (quae fit in tempore perceptibili), tunc refertur ad collectionem pulverum.
	Si vero <hi>in ictu oculi</hi> intelligitur ipse subitus contuitus oculi, et qui fit in instanti, tunc refertur ad unionem animae ad corpus.
	Consequenter cum dicit <hi>in novissima tuba</hi>, ostendit ordinem resurrectionis, quantum ad causam immediatam.
	Et ista tuba est vox illa Christi, de qua Matth.
	XXVI, 6 dicitur: <hi>media nocte clamor factus est</hi>; Io.
	V, 25: <hi>audient vocem filii Dei, et qui audierint</hi>, et cetera.
	Vel ipsa praesentia Christi manifesta mundo, secundum quod dicit Gregorius: <hi>tuba nihil aliud esse designat, quam praesentiam Christi mundo manifestatam</hi>, quae dicitur tuba propter manifestationem, quia omnibus erit manifesta.
	Et hoc modo accipitur tuba Matth.
	VI, 2: <hi>cum facis eleemosynam, noli tuba canere ante te</hi>.
	Item dicitur tuba propter officium tubae, quod erat ad quatuor, ut dicitur Num.
	X, v. 1-10, scilicet ad vocandum consilium, et hoc erit in resurrectione, quia tunc convocabit ad consilium, id est ad iudicium.
	Is.
	III, v. 14: <hi>dominus ad iudicium veniet</hi>, et cetera.
	Ad solemnizandum festum.
	Ps.
	LXXX, 4: <hi>buccinate in Neomenia tuba</hi>.
	Sic et in resurrectione.
	Is.
	XXXIII, 20: <hi>respice Sion civitatem solemnitatis nostrae</hi>.
	Ad pugnam, et hoc in resurrectione.
	Sap.
	V, 21: <hi>pugnabit pro illo</hi>, et cetera.
	Is.
	XXX, 32: <hi>in cytharis et tympanis</hi>, et cetera.
	Ad movendum castra, sic et in resurrectione: quidam eundo ad Paradisum, quidam eundo ad Infernum.
	Matth.
	XXV, 46: <hi>ibunt qui bona fecerunt in vitam aeternam, qui vero mala in ignem aeternum</hi>.
	Consequenter cum dicit <hi>canet enim tuba</hi>, etc., ponit progressum effectus a causa praedicta.
	Et circa hoc duo facit.
	Primo enim ponit progressum effectus; secundo necessitatem huius assignat, ibi <hi>oportet enim mortale</hi>, et cetera.
	Progressus effectus est quia statim ad sonitum tubae sequetur effectus, quia <hi>mortui</hi>, etc., Ps.
	LXVII, 34: <hi>dabit voci suae vocem virtutis</hi>, et cetera.
	Ponit autem duplicem effectum.
	Unus est communis, quia <hi>mortui resurgent incorrupti</hi>, id est integri, sine aliqua diminutione membrorum.
	Quod quidem est commune omnibus, quia in resurrectione est commune omne quod pertinet ad reparationem naturae, quia omnes habent communionem cum Christo in natura.
	Et licet Augustinus relinquat sub dubio, utrum deformitates remaneant in damnatis, ego tamen credo quod quidquid pertinet ad reparationem naturae, totum confertur eis: sed quod pertinet ad gratiam, solum electis confertur.
	Et ideo omnes resurgent incorrupti, id est, integri, etiam damnati.
	Hieronymus autem exponit <hi>incorrupti</hi>, id est in statu incorruptionis, ut scilicet ulterius post resurrectionem non corrumpantur, quia isti ad beatitudinem aeternam ibunt, mali vero ad poenam aeternam.
	Dan.
	XII, 2: <hi>multi de terrae pulvere evigilabunt</hi>.
	Alius effectus est proprius, id est apostolorum tantum, quia <hi>nos immutabimur</hi>, scilicet apostoli, et non solum erimus incorrupti, sed etiam immutabimur, scilicet de statu miseriae ad statum gloriae, quia seminatur animale surget autem spirituale.
	Et secundum hunc modum exponendi apparet, quod melior est littera illa quae dicit <hi>omnes quidem resurgemus, sed non omnes immutabimur</hi>, quam illa quae habet <hi>omnes immutabimur</hi>, quia licet omnes resurgant, tamen soli sancti et electi immutabuntur.
	Posset tamen etiam secundum illos qui habent <hi>non omnes quidem morimur, sed omnes immutabimur</hi>, legi sic: mortui resurgent incorrupti, id est ad statum incorruptionis, et nos qui vivimus, licet non resurgamus, quia non morimur, tamen immutabimur de statu corruptionis ad incorruptionem.
	Et videtur consonare iis quae dicit I Thess.
	IV, 16: <hi>nos qui vivimus, qui relinquimur, simul rapiemur cum illis</hi>, etc.; ut sicut et ibi, et hic connumeret se vivis.</p>
</div2>
<div2 n="9"><head>Lectio 9</head>
<p><A NAME="87689"/>Hic apostolus ponit necessitatem effectus resurrectionis ab ipsa causa progredientis.
	Et circa hoc duo ponit correspondentia duobus quae posuerat in progressu effectuum ab ipsa causa.
	Primum fuit generale omnium, scilicet quod <hi>mortui resurgent incorrupti</hi>.
	Et ideo, primo, quantum ad hoc dicit <hi>oportet corruptibile hoc induere incorruptionem</hi>.
	Secundum fuit speciale apostolis et bonis, scilicet <hi>et nos immutabimur</hi>, et ideo, secundo, quantum ad hoc dicit <hi>et mortale hoc induere immortalitatem</hi>.
	Quia enim corruptibile opponitur incorruptibili, et in statu praesentis vitae subiicimur corruptioni, ideo dicit quod cum resurgemus, <hi>oportet hoc corruptibile</hi>, etc., necessitate scilicet congruentiae.
	Et hoc propter tria.
	Primo propter completionem humanae naturae.
	Nam, sicut etiam dicit Augustinus, anima quamdiu est separata a corpore est imperfecta, non habens perfectionem suae naturae, et ideo non est in tanta beatitudine separata existens, in quanta erit corpori unita in resurrectione.
	Ut ergo perfruatur beatitudine perfecta, <hi>oportet corruptibile hoc</hi>, id est corpus, <hi>induere</hi>, ut ornamentum, <hi>incorruptionem</hi>, ut ulterius aliquatenus non laedatur mortale.
	Secundo propter exigentiam divinae iustitiae, ut scilicet illi qui bona fecerunt seu mala in corpore, praemientur vel puniantur etiam in ipsis corporibus.
	Tertio propter conformitatem membrorum ad caput; ut sicut Christus resurrexit a mortuis per gloriam patris, ita et nos <hi>in novitate vitae ambulemus</hi>, Rom.
	VI, 4.
	Notandum autem quod ipsam incorruptionem seu immortalitatem assimilat vestimento, cum dicit <hi>induere</hi>.
	Vestimentum enim adest vestito et abest, manente eadem numero substantia vestiti, ut per hoc ostendat quod corpora eadem numero resurgant et iidem homines iidem numero erunt in statu incorruptionis et immortalitatis, in quo sunt modo.
	Unde ex hoc excluditur error dicentium quod corpora non resurgent eadem numero.
	Unde signanter dicit <hi>oportet corruptibile hoc</hi>, scilicet corpus, nam anima non est corruptibilis.
	Excluditur etiam error dicentium quod corpora glorificata non erunt eadem cum istis, sed caelestia, et de isto modo simile habetur II Cor.
	V, 2: <hi>nam in hoc ingemiscimus</hi>, etc.; Is.
	LII, 1: <hi>induere vestimentis gloriae tuae</hi>; Iob XL, 5: <hi>circumda tibi decorem</hi>, et cetera.
	Sed contra hoc est, quia videtur impossibile quod corruptibile hoc induat incorruptionem, id est, quod corpora resurgant eadem numero, quia impossibile est ea, quae differunt genere vel specie, esse eadem numero; sed corruptibile et incorruptibile non solum differunt specie, sed genere; ergo impossibile est quod corpora resurgentium sint incorruptibilia, et remaneant eadem numero.
	Praeterea, philosophus dicit, quod impossibile est quod illa quorum substantia corruptibilis mota est, reintegrentur eadem numero, sed eadem specie; substantia autem corporum humanorum est corruptibilis, ergo impossibile est reintegrari eadem numero.
	Respondeo.
	Dicendum est, ad primum, quod unumquodque consequitur genus et speciem ex sua natura et non ex aliquo extrinseco suae naturae, et ideo dico, quod si resurrectio corporum futura esset ex principiis naturae corporum, impossibile esset quod corpora resurgerent eadem numero.
	Sed dico quod incorruptio corporum resurgentium dabitur ab alio principio, quam a natura ipsorum corporum, scilicet a gloria animae, ex cuius beatitudine et incorruptione, tota beatitudo et incorruptio corporum derivabitur.
	Sicut ergo eiusdem naturae et idem numero est liberum arbitrium, modo dum est volubile ad utramque partem et cum erit firmatum in fine ultimo, ita et eiusdem naturae et idem numero erit corpus, quod modo est corruptibile et tunc, quando per liberum arbitrium firmatum erit per gloriam animae, erit incorruptibile.
	Ad secundum dicendum, quod ratio philosophi procedit contra illos, qui ponebant omnia, in istis inferioribus, causari ex motu corporum caelestium, et quod revolutis eisdem revolutionibus corporum superiorum, sequebantur iidem effectus numero, qui aliquando fuerant.
	Unde dicebant quod adhuc Plato idem numero leget Athenis et quod habebit easdem scholas, et eosdem auditores quos habuit.
	Et ideo philosophus contra eosdem arguit, quod licet idem caelum numero, et idem sol sit in eisdem revolutionibus, tamen effectus, qui inde proveniunt non consequuntur identitatem numero, sed specie, et hoc secundum viam naturae.
	Similiter dico, quod si corpora induerent incorruptionem, et surgerent secundum viam naturae, quod non resurgerent eadem numero, sed eadem specie.
	Sed cum reintegratio et resurrectio, sicut dictum est, fiant virtute divina, dicimus quod corpora erunt eadem numero, cum neque principia individuantia huius hominis sint aliud, quam haec anima, et hoc corpus.
	In resurrectione autem redibit et anima eadem numero, cum sit incorruptibilis, et hoc corpus idem numero ex eisdem pulveribus, in quibus resolutum fuit, ex virtute divina reparatum, sic erit idem homo numero resurgens.
	Nec facio vim in formis intermediis, quia non pono esse aliquam aliam formam substantialem in homine, nisi animam rationalem, a qua habet corpus humanum quod sit animatum natura sensibili et vegetabili et quod sit rationale.
	Formae vero accidentales nihil impediunt identitatem numeralem quam ponimus.
	Consequenter cum dicit <hi>cum autem corruptibile</hi>, etc., confirmat quod dixerat per auctoritatem.
	Et circa hoc duo facit.
	Primo ponit auctoritatem; secundo ex ea concludit tria, ibi <hi>ubi enim est, mors</hi>, et cetera.
	Dicit ergo primo: dixi quod oportet <hi>corruptibile hoc induere</hi>, etc., sed <hi>cum mortale hoc induerit immortalitatem, tunc</hi>, scilicet in futuro, quod est contra illos qui dicunt iam resurrectionem factam, <hi>fiet sermo qui scriptus</hi>, scilicet, <hi>absorpta est</hi>, et cetera.
	Hoc secundum translationem nostram non invenitur in aliquo libro Bibliae; si tamen inveniatur in translatione Lxx, non est certum unde sumptum sit.
	Potest tamen dici hoc esse sumptum ex Is.
	XXVI, 19: <hi>vivent mortui</hi>, etc., et XXV, 8: <hi>praecipitabit mortem in sempiternum</hi>.
	Osee XIII, 14, ubi nos habemus: <hi>ero mors tua, o mors</hi>, Lxx habent: <hi>absorpta est mors in victoria</hi>, id est propter victoriam Christi.
	Et ponit praeteritum pro futuro, propter certitudinem prophetiae.
	I Petr.
	III, 22: <hi>deglutiens mortem</hi>, et cetera.
	Consequenter cum dicit <hi>ubi est, mors, victoria tua?</hi> etc., concludit tria ex praemissa auctoritate; insultationem sanctorum contra mortem, gratiarum actiones ad Deum, ibi <hi>Deo autem gratias</hi>, et admonitionem suam Corinthiis, ibi <hi>itaque, fratres mei</hi>, et cetera.
	Circa primum duo facit.
	Primo ponit insultationem, secundo exponit, ibi <hi>stimulus autem</hi>, et cetera.
	Loquens ergo apostolus de victoria Christi contra mortem, quasi in quodam speciali gaudio positus, assumit personam virorum resurgentium, dicens <hi>ubi est, mors, victoria tua?</hi> Hoc non invenitur in aliquo loco sacrae Scripturae; utrum autem ex se, vel aliunde habuerit hoc apostolus, incertum est.
	Si tamen aliunde accepisset, videtur accepisse de Is.
	XIV, 4: <hi>quomodo cessavit exactor, quievit tributum</hi>, et cetera.
	Dicit ergo <hi>ubi est, mors, victoria tua?</hi> etc., scilicet corruptionis victoria tua, id est potentia qua totum humanum genus prosternebas, de omnibus triumphabas.
	II Reg. c.
	XIV, 14: <hi>omnes morimur</hi>, etc., Iob XVIII, v. 14: <hi>calcet super eum quasi rex interitus</hi>, et cetera. <hi>Ubi est, mors, stimulus tuus?</hi> Quid autem sit stimulus consequenter exponit dicens <hi>stimulus autem</hi>, et cetera.
	Unde duo ponit: unum per quod exponit quod dixit; aliud per quod obiectionem excludit, ibi <hi>virtus peccati</hi>, et cetera.
	Sciendum est autem quod stimulus mortis potest dici vel stimulans ad mortem, vel quo utitur seu quem facit mors; sed litteralis sensus est <hi>stimulus mortis</hi>, id est stimulans ad mortem, quia homo per peccatum est impulsus et deiectus ad mortem.
	Rom.
	V, 23: <hi>stipendia peccati mors</hi>, et cetera.
	Sed quia aliquis posset obiicere, quod iste stimulus est remotus per legem, ideo consequenter hoc apostolus excludit, subdens <hi>virtus vero</hi>, id est augmentum, <hi>peccati lex</hi>, quasi dicat: non est remotum peccatum per legem, imo virtus peccati lex, id est augmentum occasionaliter, scilicet non quod induceret ad peccatum sed inquantum dabat occasionem peccati et non conferebat gratiam; ex qua magis accedebatur concupiscentia ad peccandum.
	Rom.
	V, 20: <hi>lex subintravit, ut abundaret delictum</hi>.
	Rom.
	VII, 8: <hi>occasione accepta, peccatum per mandatum</hi>, et cetera.
	Est autem alius sensus, sed non litteralis, ut stimulus mortis dicatur quo utitur mors.
	Et sic per mortem intelligitur Diabolus.
	Apoc.
	VI, 8: <hi>nomen illi mors</hi>.
	Et sic stimulus mortis est tentatio Diaboli.
	Et sic totum quod dicitur de morte, exponitur de Diabolo, ut in Glossa habetur.
	Vel <hi>stimulus mortis</hi>, id est a morte factus, id est a carnali concupiscentia.
	Iac.
	I, 15: <hi>concupiscentia cum conceperit</hi>, et cetera.
	Concupiscentia enim primo volentes allicit, sicut in intemperatis; secundo repugnantes trahit, ut in incontinentibus; postea contendit, sed non vincit, ut in continentibus; postea debilitatur eius contentio, sicut in temperatis, et ultimo totaliter deficit, sicut in beatis, quibus dicere competit: ubi est, mors, contentio vel victoria tua? Quia ergo stimulus mortis destructus est non per legem, sed per victoriam Christi, ideo Deo sunt reddendae gratiarum actiones.
	Et hoc est quod dicit <hi>Deo autem gratias</hi>, scilicet ago, seu agamus, <hi>qui dedit nobis victoriam</hi>, mortis et peccati, per <hi>Iesum Christum</hi>, non per legem.
	I Io.
	V, 4: <hi>haec est victoria</hi>, et cetera.
	Rom.
	VII, 24: <hi>quis me liberabit</hi>, et cetera. <hi>Gratia Dei</hi>, et cetera. <hi>Nam quod impossibile</hi>, et cetera.
	Consequenter cum dicit <hi>itaque, fratres mei</hi>, etc., subdit admonitionem.
	Sicut enim dictum est, pseudo-apostoli corrumpebant Corinthios negando resurrectionem, et ideo, postquam iam astruxit fidem resurrectionis, et per exempla ostendit, admonet eos quod bene se habeant, ne seducantur a pseudo-apostolis.
	Et circa hoc tria facit.
	Primo enim eos in fide confirmat, dicens <hi>itaque</hi>, scilicet iam ostensa resurrectione, <hi>fratres mei</hi>, per fidem, per quam omnes sumus filii Dei Io.
	I, 12: <hi>dedit eis potestatem</hi>, etc., <hi>dilectissimi</hi>, per charitatem qua debemus nos invicem diligere I Io.
	IV, 21: <hi>hoc mandatum habemus a Deo</hi>, etc., <hi>stabiles estote</hi>, scilicet in fide resurrectionis, ne recedatis a fide Eph.
	IV, 14: <hi>non simus sicut parvuli fluctuantes</hi>, etc., <hi>et immobiles</hi>, ne scilicet ab aliis seducamini Col.
	I, 23: <hi>in fide fundati, stabiles, et immobiles</hi>, et cetera.
	Secundo inducit ad bona opera, dicens <hi>abundantes in omni opere bono semper</hi> Gal. ult.: <hi>dum tempus habemus</hi>, et cetera.
	Prov.
	XV, 5: <hi>in abundanti iustitia</hi>.
	Tertio roborat eos per spem, dicens <hi>scientes quod labor vester</hi>, etc., Sap.
	III, 15: <hi>bonorum enim laborum gloriosus est fructus</hi>.</p>
</div2></div1>
<div1 n="16"><head>Caput 16</head>
<div2 n="1"><head>Lectio 1</head>
<p><A NAME="87690"/>Supra per totam seriem epistolae proposuit apostolus Corinthiis quamdam doctrinam generalem, in hoc ultimo capite proponit eis quaedam specialia et familiaria.
	Et circa hoc duo facit.
	Primo monet eos quid ipsi debeant aliis facere; secundo ostendit quid alii faciant ipsis, ibi <hi>salutat vos Ecclesia</hi>, et cetera.
	Circa primum duo facit.
	Primo instruit eos de his quae debent facere ad absentes; secundo vero de his quae debent facere ad praesentes, ibi <hi>vigilate et state in fide</hi>, et cetera.
	Circa primum tria facit.
	Primo instruit eos de his quae pertinent ad absentes pauperes sanctos, qui sunt in Ierusalem; secundo de his quae pertinent ad apostolum, ibi <hi>veniam ad vos</hi>, etc.; tertio de his quae pertinent ad discipulos, ibi <hi>si autem venerit</hi>, et cetera.
	Circa ea quae debent fieri sanctis, qui erant in Ierusalem, de tribus instruit eos apostolus.
	Primo qualiter eleemosyna sanctis facienda sit colligenda; secundo qualiter sit conservanda, ibi <hi>unusquisque autem vestrum</hi>, etc.; tertio qualiter sit in Ierusalem transmittenda, ibi <hi>cum autem praesens fuero</hi>, et cetera.
	Circa primum sciendum est, quod, sicut legitur Act.
	IV, 34 s., mos erat in primitiva Ecclesia, ut conversi ad fidem venderent possessiones et omnia quae habebant, et pretium ponerent ad pedes apostolorum, et de eis unicuique (prout erat opus) provideretur, ut sic nullus haberet proprium, sed essent illis omnia communia.
	Et, sicut dicitur in collationibus patrum, omnis religio ab illa sancta societate sumpsit exordium.
	Contigit autem ut fame pervalida exorta, pauperes sancti, qui erant in Ierusalem, inopia maxima laborarent.
	Unde factum est, ut apostoli ordinarent ad ipsorum subventionem, quod per alias Ecclesias Christi collectae fierent, et haec commissio facta est Paulo et Barnabae, Gal.
	II, 9: <hi>dederunt mihi et Barnabae</hi>, et cetera.
	Et quia apostolus super hoc sollicitus erat, monebat illos, quos converterat, ut eis subvenirent, quia, sicut ipse ad Romanos dicit, iustum est, ut a quibus spiritualia receperant, temporalia ministrent.
	Et hoc est quod dicit <hi>de collectis autem quae fiunt</hi> per Ecclesias <hi>in sanctos</hi>, id est in usum sanctorum, et non quorumlibet.
	Eccle.
	XII, v. 5: <hi>da iusto, et ne recipias peccatorem</hi>.
	Non quod peccatoribus non sit aliquid dandum, sed quia magis debet quis dare eleemosynam iusto indigenti quam peccatori. <hi>Sicut ordinavi in Ecclesia Galatiae, ita et vos facite</hi>, id est colligite, <hi>per unam</hi>, scilicet diem, <hi>sabbati</hi>, id est, septimanae.
	Et hoc ideo ordinatum est, ut paulatim qualibet hebdomada aliquid parvum solverent, ne si simul totum solvissent, gravarentur.
	Et licet eis paululum videretur, et quasi insensibile, paulatim dare, tamen, completo anno, eleemosynae in simul collectae, magnae erant.
	Vel per <hi>unam sabbati</hi> intelligitur prima dies post sabbatum, scilicet dies dominicus.
	Et hoc ideo illo die fieri voluit apostolus, quia iam inoleverat consuetudo, ut populus in dominicis diebus ad Ecclesiam conveniret.
	Lev.
	XXIII, 35: <hi>dies primus celeberrimus erit atque sanctissimus</hi>, et cetera.
	Et post: <hi>est enim coetus atque collectae</hi>, et cetera.
	De huiusmodi eleemosyna dicitur Dan.
	IV, 24: <hi>peccata tua eleemosynis redime</hi>; et Eccli.
	XXIX, v. 15: <hi>eleemosyna viri quasi sacculus</hi>, et cetera.
	Quia vero non solum debet apponi modus in colligendo, sed etiam in conservando, ideo consequenter instruit qualiter collectae conserventur, cum dicit <hi>unusquisque autem vestrum</hi>, et cetera.
	In quo ostenditur maxima industria apostoli, ne aliqui crederent quod apostolus faceret collectas istas magis causa quaestus proprii, quam propter necessitatem sanctorum.
	Ideo suspicionem hanc vitans, et quantum ad se et quantum ad suos ministros, noluit dictam pecuniam a se, seu a suis ministris custodiri, sed ordinavit quod quilibet illud quod sibi placebat elargiri, reportaret domi et conservaret seorsum, faciens sic per totum annum.
	Et huius ratio erat, quia apostolus nolebat, quod quando veniret Corinthum, vacarent collectis, sed doctrinae et rebus spiritualibus.
	Et ideo dicit <hi>ut non cum venero</hi>, et cetera.
	Act.
	VI, 2: <hi>non est aequum nos relinquere</hi>, et cetera.
	Notandum est ergo quod quilibet debet cavere sibi, ne videatur aliquid spirituale facere propter quaestum, et inde est quod dominus, Matth.
	X, 9 voluit praedicatores nihil habere.
	Romanis etiam mos erat, ut nullus assumeretur ad senatus officium, nisi prius probatus fuisset in officio quaestoris, quia virtutis est magnae res temporales custodire.
	Qualiter autem debeant mitti in Ierusalem, subdit, dicens <hi>cum autem praesens fuero</hi>, etc., quasi dicat: nec in hoc volo aliquos specialiter onerare, <hi>cum praesens fuero</hi>, scilicet ad portandum pecuniam, sed <hi>mittam illos quos probaveritis</hi>, id est approbaveritis mittendos, <hi>mittam</hi>, inquam, <hi>per epistolas</hi>, id est cum epistolis missis a vobis et a nobis, laudatoriis et commendatoriis, scilicet in quibus contineatur quantitas pecuniae, commendatum studium nostrum et charitas. <hi>Mittam</hi>, inquam, <hi>perferre gratiam vestram</hi>, id est quod gratis dabitis sanctis pauperibus, <hi>in Ierusalem</hi>.
	II Cor.
	VIII, 1: <hi>notam facimus vobis gratiam Dei</hi>, et cetera. <hi>In Ierusalem</hi>, id est sanctis qui sunt in Ierusalem.
	Et non solum mittam illos quos probaveritis, sed <hi>si dignum fuerit</hi>, etc., id est si magna quantitas fuerit, <hi>mecum ibunt</hi>, in quo inducit eos ad bene et liberaliter solvendum.
	Rom.
	XV, 25: <hi>nunc igitur proficiscar Ierusalem ministrare sanctis</hi>, et cetera.
	Consequenter apostolus instruit eos de his quae pertinent ad seipsum.
	Et circa hoc tria facit.
	Primo promittit eis suam praesentiam, dicens <hi>veniam ad vos, cum Macedoniam pertransiero</hi>, etc.; secundo dicit se facturum apud eos diutinam moram; tertio excusat suae praesentiae dilationem.
	Circa primum sciendum est, quod, sicut dicitur Act.
	XVI, 9, vir Macedo apparuit apostolo cum esset in Troade, deprecans eum, et dicens ei: <hi>transiens in Macedoniam libera nos</hi>.
	Ut ergo apostolus iussa impleret, disposuit se Macedoniam iturum.
	Et quia Macedonia erat media inter Asiam et Achaiam, in qua est Corinthus, ideo dicit <hi>cum pertransiero in Macedoniam, veniam ad vos</hi>, imo veniam ad vos inde, scilicet quia tunc ero vobis propior.
	Secundo promittit se facturum apud eos diutinam moram, dicens <hi>apud vos forsitan manebo</hi>, id est moram contraham, <hi>vel etiam hyemabo</hi>, id est per totam hyemem permanebo vobiscum, quia multa corrigenda sunt in vobis.
	Vel, causam quare ad eos vadit, subdit, cum dicit <hi>ut vos me deducatis quocumque iero</hi>.
	Et dicit <hi>quocumque</hi>, quia nesciebat determinare quo iret, nisi secundum quod spiritus sanctus inspirabat sibi. <hi>Deducatis</hi>, inquam, non defendatis me, sed ut doceatis vias.
	Tertio cum dicit <hi>nolo enim vos</hi>, etc., excusat dilationem suae praesentiae dupliciter.
	Uno modo, quia Corinthii possent dicere: non est necesse quod tantum differas venire et quod primo vadas in Macedoniam, quia tu potes venire in Achaiam et permanere, ita quod non transeas per Macedoniam.
	Et ad hoc dicit: licet sic possem venire ad vos, tamen non diu possem manere vobiscum, quia statim oportet me ire in Macedoniam, vel redire in Asiam.
	Unde quia nolo vos modo in transitu videre, ideo modo non venio primo ad vos: nam ego spero aliquam moram contrahere vobiscum, <hi>si dominus permiserit</hi>.
	Dicit <hi>si dominus permiserit</hi>, quia forte vel antequam esset ibi, vel postquam iam esset ibi, dominus inspiraret ei quod iret ad alium locum, ubi faceret maius bonum.
	Alio modo excusat se, et hoc videtur magis litterale, quia oportebat eum diu manere apud Ephesum, quae est in Asia.
	Et ideo dicit <hi>permanebo autem Ephesi usque ad Pentecosten</hi>, et cetera.
	Forte haec epistola missa fuit in hyeme, seu in vere, et tunc post Pentecosten debebat ire in Macedoniam et morari ibi usque ad hyemem, et tunc ire Corinthum et hyemare.
	Rationem autem quare volebat morari Ephesi usque ad Pentecosten, subdit, cum dicit <hi>ostium autem</hi>, etc., id est, magnum fructum facio in Epheso.
	Et dicit <hi>ostium</hi> esse apertum <hi>magnum</hi>, id est multa corda hominum ad credendum parata, <hi>et evidens</hi>, quia sine contradictione.
	Col.
	IV, 3: <hi>orantes simul et pro nobis, ut Deus aperiat nobis ostium</hi>, et cetera.
	Sed quia sunt <hi>multi adversarii</hi>, qui conantur impedire vel subintrare, si ergo absentarem me, tantus fructus posset de facili impediri, ideo nolo recedere quousque sitis bene firmati.
	Apoc.
	III, 8: <hi>ecce dedi coram te ostium apertum</hi>.</p>
</div2>
<div2 n="2"><head>Lectio 2</head>
<p><A NAME="87691"/>Hic instruit eos de his quae pertinent ad discipulos suos.
	Et primo de his quae pertinent ad Timotheum, secundo de his quae pertinent ad Apollo, ibi <hi>de Apollo</hi>, et cetera.
	De Timotheo tria mandat.
	Primo ut secure custodiatur, unde dicit <hi>si autem venerit ad vos Timotheus, videte</hi>, studeatis, <hi>ut sine timore sit apud vos</hi>.
	Forte aliqua commotio fuerat ibi propter pseudo-apostolos.
	II Cor.
	VII, 5: <hi>foris pugnae, intus timores</hi>, et cetera.
	Et hoc debetis facere, quia <hi>opus domini operatur, sicut et ego</hi> praedicando.
	II Tim.
	IV, 5: <hi>tu vero vigila, in omnibus labora</hi>.
	Secundo ut in honore habeatur, et ideo dicit <hi>ne quis ergo illum spernat</hi>.
	Et ratio huius est forte, quia iuvenis erat.
	I Tim.
	IV, 12: <hi>nemo adolescentiam tuam spernat</hi>.
	Lc.
	X, v. 16: <hi>qui vos spernit, me spernit</hi>.
	Tertio ut pacifice deducatur, et hoc est quod dicit <hi>deducite autem illum</hi>, et cetera.
	Et ratio huius est quia <hi>expecto illum cum fratribus</hi>, qui sunt cum eo. <hi>De Apollo</hi>, et cetera.
	Iste est ille Apollo, de quo habetur Act.
	XVIII, 24, quod <hi>Iudaeus quidam</hi>, etc., et iste ivit in Achaiam, et fuit quasi specialis doctor eorum post apostolum, I Cor.
	III, 6: <hi>ego plantavi, Apollo rigavit</hi>, etc. et, ut Glossa dicit, episcopus erat.
	Et quia Corinthii male se habuerant, recesserat ab eis, et iverat ad apostolum.
	Postmodum vero Corinthii rogaverunt apostolum, ut remitteret illuc ipsum, ad quod respondet eis, dicens <hi>de Apollo autem fratre</hi>, quem rogastis remitti ad vos, <hi>notum vobis facio</hi>, tria.
	Primo, preces meas sibi factas, <hi>quoniam multum rogavi eum, ut veniret ad vos cum fratribus</hi>.
	Et dicit: <hi>rogavi eum</hi>, licet possit praecipere, quia magnis viris non de facili debet fieri praeceptum.
	I Tim.
	V, 1: <hi>seniorem obsecra</hi>, et cetera.
	Eccle.
	XXXII, 1: <hi>rectorem te posuerunt</hi>, et cetera.
	Sed numquid licuit sibi relinquere populum suum? Ad hoc dicendum quod, sicut Gregorius dicit, quando omnes subditi male se habent et nolunt corrigi, licet episcopo recedere ab eis.
	Unde quia isti erant tales, licuit ei.
	Vel dicendum est, quod forte non erat episcopus eorum, sed specialiter praedicaverat eis.
	Secundo, responsum Apollinis, quia renuit venire ad eos, ibi <hi>et utique non fuit voluntas eius ut nunc</hi>, et cetera.
	Et ratio huius est quia forte nondum erant bene correcti, vel quia ipse erat in aliis arduis occupatus.
	Tertio, promittit eum aliquando ad eos iturum.
	Unde dicit <hi>veniet autem cum ei vacuum</hi>, id est opportunum, <hi>fuerit</hi>, scilicet quando vos eritis correcti.
	Consequenter, postquam instruxit eos quid debeant facere absentibus hic instruit eos qualiter se habeant ad praesentes.
	Circa hoc duo facit.
	Primo ostendit qualiter se habeant quantum ad omnes in communi; secundo quantum ad quosdam in speciali, ibi <hi>obsecro autem vos, fratres</hi>.
	Instruit autem eos apostolus in communi de tribus, scilicet de fide, de bona operatione et de modo bene operandi.
	Sed tamen istis tribus praemittit unum quod est omnibus necessarium, id est, sollicitudo.
	Unde dicit <hi>vigilate et orate</hi>.
	Lc.
	XII, 43: <hi>beati servi illi, quos cum venerit dominus, invenerit vigilantes</hi>, etc., et, Matth.
	XXVI, 41: <hi>vigilate et orate</hi>, et cetera.
	De fide ergo instruit, cum dicit <hi>state</hi>, scilicet <hi>in fide</hi>, Eph.
	VI, 14: <hi>state succincti</hi>, et cetera.
	De bona operatione, cum dicit <hi>viriliter</hi>, id est fortiter, <hi>agite</hi>, quia <hi>fides sine operibus mortua est</hi>, Iac.
	II, 26.
	Sed quia bona operatio non est attribuenda nobis sed Deo, ideo subdit <hi>et confortamini</hi> in domino.
	Ps.
	XXX, 25: <hi>viriliter agite, et confortetur cor vestrum</hi>, et cetera.
	De modo agendi, cum dicit <hi>omnia vestra in charitate fiant</hi>, id est, omnia debent referri ad finem charitatis, scilicet ut fiant propter Deum et proximum, Col.
	III, 14: <hi>super omnia charitatem</hi>, et cetera.
	Consequenter cum dicit <hi>obsecro autem</hi>, etc., instruit eos quomodo se habeant ad quosdam in speciali.
	Et primo quantum ad illos qui videntur habere aliquam praerogativam in spiritualibus; secundo quantum ad illos qui in corporalibus operibus, ibi <hi>gaudeo autem</hi>, et cetera.
	Dicit ergo <hi>obsecro autem vos, fratres: nostis</hi>, id est approbastis, <hi>domum Stephanae, et fortunati, et Achaici</hi>.
	Approbastis, inquam, propter duo, et quia <hi>sunt primitiae</hi>, id est primo conversi, quia ab ipso apostolo in primis baptizati, supra I, v. 16: <hi>baptizavi autem</hi>, etc., et quia magis devoti et prompti ad ministeria sanctorum, unde dicit <hi>et in ministerio sanctorum ordinaverunt seipsos</hi>.
	Rom.
	XII, 13: <hi>necessitatibus sanctorum</hi>, et cetera.
	Et ideo obsecro, <hi>ut et vos subditi</hi>, etc., Hebr.
	XIII, 17: <hi>obedite praepositis</hi>, et cetera. <hi>Et omni cooperanti</hi>, Phil.
	IV, v. 3: <hi>adiuva eos qui mecum laboraverunt</hi>.
	Sap.
	III, 15: <hi>bonorum laborum gloriosus</hi>, et cetera.
	Hic instruit eos quantum ad illos, qui praeeminent in ministeriis et potest dupliciter exponi.
	Uno modo ut dicatur <hi>gaudeo autem in praesentia Stephanae, fortunati, et Achaici</hi>, qui sunt praesentes vobis, quorum praesentia est vobis proficua. <hi>Quoniam ipsi id quod vobis deerat, suppleverunt</hi>, docendo vos.
	Et in hoc quidem <hi>refecerunt spiritum meum</hi>, inquantum gaudeo de bono vestro, <hi>et</hi> spiritum <hi>vestrum</hi>, inquantum instructi estis.
	Phil.
	IV, 5: <hi>gavisus sum valde, quia inveni</hi>, et cetera.
	Et ideo, quia sic se habuerunt, <hi>ergo agnoscite</hi>, id est, honorate eos, et cetera.
	Alio modo, ut dicatur: gaudeo in praesentia Stephanae, fortunati, et Achaici, quia scilicet personaliter mecum sunt, et serviunt mihi, in quo supplent quod deerat vobis, id est, quod vos non poteratis mihi corporaliter exhibere.
	In quo quidem refecerunt spiritum meum, inquantum mihi servierunt, et paverunt me, et vestrum, inquantum de bono meo gaudetis, et ideo cognoscite, et cetera. <hi>Salutant vos</hi>, et cetera.
	Hic apostolus insinuat quid alii faciant Corinthiis.
	Et circa hoc duo facit.
	Primo insinuat quomodo salutentur ab aliis; secundo subdit suam salutationem, ibi <hi>salutatio mea</hi>, et cetera.
	Circa primum tria facit.
	Primo insinuat quomodo salutat eos tota Ecclesia Asiae in communi.
	Unde dicit <hi>salutant vos omnes Ecclesiae Asiae</hi>.
	Rom. ult.: <hi>salutant vos omnes Ecclesiae Christi</hi>.
	Secundo quomodo salutant eos specialiter hospites Pauli.
	Unde dicit <hi>salutant vos in domino multum, aquila</hi>, et cetera.
	Isti erant hospites apostoli, et de his habetur Rom.
	XVI, v. 3 et Act.
	XVIII, 2 s.
	Tertio quomodo salutant eos apostoli et familiares sui.
	Unde dicit <hi>salutant vos omnes fratres</hi>, qui scilicet mecum sunt, Phil. ult.: <hi>salutant vos qui mecum sunt fratres</hi>.
	Ex quo ergo omnes salutant vos, et <hi>vos</hi> etiam <hi>salutate invicem in osculo sancto</hi>, non libidinoso, quo mulier apprehensum deosculatur iuvenem, Prov.
	VII, 13, non fraudulento, quo Iudas osculatus est Christum, Matth. c.
	XXVI, 49. <hi>Salutatio</hi>, et cetera.
	Hic suam salutationem subdit, et circa hoc duo facit.
	Primo ponit titulum salutationis, dicens <hi>salutatio mea</hi>, scilicet scripta est, <hi>manu mea Pauli</hi>.
	Et hoc faciebat in epistolis suis propter quosdam, qui sub specie apostoli scribebant falsas litteras.
	Unde ut non deciperentur, postquam scripta erat epistola per aliquem, in fine consequenter scribebat apostolus manu sua.
	Secundo ponit ipsam salutationem, in qua, primo, male dicit malis, dicens <hi>si quis non amat</hi>, etc., <hi>anathema sit</hi>, id est separatus vel excommunicatus; <hi>maranatha</hi>, id est dominus veniet; quasi dicat: qui non amat dominum nostrum Iesum Christum, sit anathema in adventu domini.
	Sed numquid sunt excommunicandi omnes qui non sunt in charitate? Respondeo.
	Dicendum, quod hoc intelligitur, si quis non amat dominum Iesum Christum, id est fidem Christi, et isti sunt haeretici et sunt excommunicati.
	Vel si quis usque ad finem mortis non perseverat in amore domini Iesu Christi, in adventu erit separatus a bonis.
	Secundo, benedicit bonis, bene optans eis, scilicet gratiam Christi, cum dicit <hi>gratia domini nostri Iesu Christi</hi>.
	Et hoc optans, optat eis omne bonum, quia in gratia domini nostri Iesu Christi continetur omne bonum.
	Optat etiam eis charitatem suam, dicens <hi>charitas mea</hi>, etc., ut vos invicem et Deum diligatis ea charitate qua ego vos diligo, et non propter aliquod aliud nisi in Christo Iesu, id est propter amorem Christi. <hi>Amen</hi>, id est fiat.</p>


</div2></div1>
<div1><head>nota editoris</head>
<p>Testibus primaevis catalogis operum eius, Thomas hanc expositionem proprio stylo notavit usque ad caput VII.
	Exinde vero ad caput X amissa est lectura, ac lacuna repleta ex commentario Petri de Tarantasia breviato forte a Nicholao de Gorran.
	A capite vero XI exstant reportationes duae: una ad caput XIII, Reginaldo de Piperno tribuenda, altera vulgata copiis, usque ad finem lecturae.</p>

</div1>
</body></text>
</TEI> 