<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
               <title>Summa contra gentiles</title>
               <author ref="http://viaf.org/viaf/264344179">Thomas Aquinas<date>1225-1274</date></author>
</titleStmt>
               
               <extent></extent>
               <editionStmt>
              <edition>critical edition, apparatus not encoded</edition>
              <editor></editor>
         </editionStmt>
               <publicationStmt>
                  <pubPlace>Romae</pubPlace>
                  <publisher>Textum Leoninum</publisher>
                  <date>1961</date>
               </publicationStmt>
<seriesStmt>
             <title>Corpus Thomisticum</title>
            <idno>ThomAqu.SG</idno>
            </seriesStmt>
         <notesStmt>
            <note></note>
         </notesStmt>
<sourceDesc>
<p></p>
</sourceDesc>
      </fileDesc>
      <encodingDesc>
         <projectDesc>based on data from Corpus Thomisticum (http://www.corpusthomisticum.org), this file was encoded in TEI xml for the University of Zurich's <hi>Corpus Corporum</hi> project (www.mlat.uzh.ch) by Ph. Roelli in 2013</projectDesc>
          <editorialDecl>
             <normalization>Classical Latin orthography</normalization>
          </editorialDecl>
      </encodingDesc>
 	  <profileDesc>
		<creation>
 		<date></date>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item></item>
		  <item></item>
	  	 </list>
  		</keywords>
  		<keywords scheme='genre'>
  		 <list>
   			<item></item>
  		</list>
  		</keywords>
  		<keywords scheme='period'>
 		 <list>
   			<item></item>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1 n="0" id="pr."><head>Prooemium</head>
<milestone id="pr." unit="section"/><A NAME="1"/><p>pr.</p>
<p><hi>Ego sapientia effudi flumina: ego quasi trames aquae immensae defluo: ego quasi fluvius Dorix, et sicut aquaeductus exivi de Paradiso.
	Dixi: rigabo hortum plantationum, et inebriabo pratus mei fructum</hi>.
	Eccli. 24, 40.
	Inter multas sententias quae a diversis de sapientia prodierunt, quid scilicet esset vera sapientia, unam singulariter firmam et veram apostolus protulit dicens <hi>Christum Dei virtutem et Dei sapientiam, qui etiam nobis a Deo factus est sapientia</hi>, 1 ad Corinth. 1, 24 et 30.
	Non autem hoc ita dictum est, quod solus filius sit sapientia, cum pater et filius et spiritus sanctus sint una sapientia, sicut una essentia; sed quia sapientia quodam speciali modo filio appropriatur, eo quod sapientiae opera cum proprietatibus filii plurimum convenire videntur.
	Per sapientiam enim Dei manifestantur divinorum abscondita, producuntur creaturarum opera, nec tantum producuntur, sed etiam restaurantur et perficiuntur: illa, dico, perfectione qua unumquodque perfectum dicitur, prout proprium finem attingit.
	Quod autem manifestatio divinorum pertineat ad Dei sapientiam, patet ex eo quod ipse Deus per suam sapientiam seipsum plene et perfecte cognoscit.
	Unde si quid de ipso cognoscimus oportet quod ex eo derivetur, quia omne imperfectum a perfecto trahit originem: unde dicitur Sapient. 9, 17: <hi>sensum tuum quis sciet, nisi tu dederis sapientiam?</hi> Haec autem manifestatio specialiter per filium facta invenitur: ipse enim est verbum patris, secundum quod dicitur Joan. 1, unde sibi manifestatio dicentis patris convenit et totius Trinitatis.
	Unde dicitur Matth. 11, 27: <hi>nemo novit patrem nisi filius et cui filius voluerit revelare</hi>: et Joan. 1, 18: <hi>Deum nemo vidit unquam, nisi unigenitus qui est in sinu patris</hi>.
	Recte ergo dicitur ex persona filii: <hi>ego sapientia effudi flumina</hi>.
	Flumina ista intelligo fluxus aeternae processionis, qua filius a patre, et spiritus sanctus ab utroque, ineffabili modo procedit.
	Ista flumina olim occulta et quodammodo confusa erant, tum in similitudinibus creaturarum, tum etiam in aenigmatibus Scripturarum, ita ut vix aliqui sapientes Trinitatis mysterium fide tenerent.
	Venit filius Dei et inclusa flumina quodammodo effudit, nomen Trinitatis publicando, Matth. ult. 19: <hi>docete omnes gentes, baptizantes eos in nomine patris et filii et spiritus sancti</hi>.
	Unde Job 28, 2: <hi>profunda fluviorum scrutatus est et abscondita produxit in lucem</hi>.
	Et in hoc tangitur materia primi libri.
	Secundum quod pertinet ad Dei sapientiam est creaturarum productio: ipse enim de rebus creatis non tantum speculativam, sed etiam operativam sapientiam habet, sicut artifex de artificiatis; unde in Psalm. 103: <hi>omnia in sapientia fecisti</hi>.
	Et ipsa sapientia loquitur, Proverb. 8, 30: <hi>cum eo eram cuncta componens</hi>.
	Hoc etiam specialiter filio attributum invenitur, inquantum est imago Dei invisibilis, ad cujus formam omnia formata sunt: unde Coloss. 1, 15: <hi>qui est imago Dei invisibilis, primogenitus omnis creaturae, quoniam in ipso condita sunt universa</hi>; et Joan. 1, 3: <hi>omnia per ipsum facta sunt</hi>.
	Recte ergo dicitur ex persona filii: <hi>ego quasi trames aquae immensae defluo</hi>; in quo notatur et ordo creationis et modus.
	Ordo, quia sicut trames a fluvio derivatur, ita processus temporalis creaturarum ab aeterno processu personarum: unde in Psalmo 148, 5, dicitur: <hi>dixit, et facta sunt</hi>.
	Verbum genuit, in quo erat ut fierent, secundum Augustinum.
	Semper enim id quod est primum est causa eorum quae sunt post, secundum philosophum; unde primus processus est causa et ratio omnis sequentis processionis.
	Modus autem signatur quantum ad duo: scilicet ex parte creantis, qui cum omnia impleat, nulli tamen se commetitur; quod notatur in hoc quod dicitur, <hi>immensae</hi>.
	Item ex parte creaturae: quia sicut trames procedit extra alveum fluminis, ita creatura procedit a Deo extra unitatem essentiae, in qua sicut in alveo fluxus personarum continetur.
	Et in hoc notatur materia secundi libri.
	Tertium, quod pertinet ad Dei sapientiam, est operum restauratio.
	Per idem enim debet res reparari per quod facta est; unde quae per sapientiam condita sunt, decet ut per sapientiam reparentur: unde dicitur Sapient. 9, 19: <hi>per sapientiam sanati sunt qui tibi placuerunt ab initio</hi>.
	Haec autem reparatio specialiter per filium facta est, inquantum ipse homo factus est, qui, reparato hominis statu, quodammodo omnia reparavit quae propter hominem facta sunt; unde Coloss. 1, 20: <hi>per eum reconcilians omnia, sive quae in caelis, sive quae in terris sunt</hi>.
	Recte ergo ex ipsius filii persona dicitur: <hi>ego quasi fluvius Dorix, et sicut aquaeductus exivi de Paradiso</hi>.
	Paradisus iste, gloria Dei patris est, de qua exivit in vallem nostrae miseriae; non quod eam amitteret, sed quia occultavit: unde Joan. 16, 28: <hi>exivi a patre et veni in mundum</hi>.
	Et circa hunc exitum duo notantur, scilicet modus et fructus.
	Dorix enim fluvius rapidissimus est; unde designat modum quo, quasi impetu quodam amoris nostrae reparationis Christus complevit mysterium; unde Isaiae 59, 19: <hi>cum venerit quasi fluvius violentus, quem spiritus domini cogit</hi>.
	Fructus autem designatur ex hoc quod dicitur, <hi>sicut aquaeductus</hi>: sicut enim aquaeductus ex uno fonte producuntur divisim ad fecundandam terram, ita de Christo profluxerunt diversarum gratiarum genera ad plantandam Ecclesiam, secundum quod dicitur Ephes. 4, 11: <hi>ipse dedit quosdam quidem apostolos, quosdam autem prophetas, alios vero Evangelistas, alios autem pastores et doctores, ad consummationem sanctorum in opus ministerii, in aedificationem corporis Christi</hi>.
	Et in hoc tangitur materia tertii libri: in cujus prima parte agitur de mysteriis nostrae reparationis, in secunda de gratiis nobis collatis per Christum.
	Quartum, quod ad Dei sapientiam pertinet, est perfectio, qua res conservantur in suo fine.
	Subtracto enim fine, relinquitur vanitas, quam sapientia non patitur secum; unde dicitur Sap. 8, 1, quod sapientia <hi>attingit a fine usque ad finem fortiter et disponit omnia suaviter</hi>.
	Suaviter autem unumquodque tunc dispositum est quando in suo fine, quem naturaliter desiderat, collocatum est.
	Hoc etiam ad filium specialiter pertinet, qui, cum sit verus et naturalis Dei filius, nos in gloriam paternae hereditatis induxit; unde Hebr. 2, 10: <hi>decebat eum propter quem et per quem facta sunt omnia, qui multos filios in gloriam adduxerat</hi>.
	Unde recte dicitur: <hi>dixi: rigabo hortum plantationum</hi>.
	Ad consecutionem enim finis exigitur praeparatio, per quam omne quod non competit fini, tollatur; ita Christus etiam, ut nos in finem aeternae gloriae induceret, sacramentorum medicamenta praeparavit, quibus a nobis peccati vulnus abstergitur.
	Unde duo notantur in verbis praedictis, scilicet praeparatio, quae est per sacramenta, et inductio in gloriam.
	Primum per hoc quod dicitur: <hi>rigabo hortum plantationum</hi>.
	Hortus enim iste Ecclesia est, de qua Cant. 4, 12: <hi>hortus conclusus soror mea sponsa</hi>: in quo sunt plantationes diversae, secundum diversos sanctorum ordines, quos omnes manus omnipotentis plantavit.
	Iste hortus irrigatur a Christo sacramentorum rivis, qui ex ejus latere profluxerunt: unde in commendationem pulchritudinis Ecclesiae dicitur in Num. 24, 5: <hi>quam pulchra tabernacula tua, Jacob</hi>.
	Et post sequitur, 6: <hi>ut horti juxta fluvios irrigui</hi>.
	Et ideo etiam ministri Ecclesiae, qui sacramenta dispensant, rigatores dicuntur, 1 Corinth. 3, 6: <hi>ego plantavi, Apollo rigavit</hi>.
	Inductio autem in gloriam notatur in hoc quod sequitur: <hi>et inebriabo partus mei fructum</hi>.
	Partus ipsius Christi sunt fideles Ecclesiae, quos suo labore quasi mater parturivit: de quo partu Isa. ult., 9: <hi>numquid ego, qui alios parere facio, ipse non pariam? Dicit dominus</hi>.
	Fructus autem istius partus sunt sancti qui sunt in gloria: de quo fructu Cant. 5, 1: <hi>veniat dilectus meus in hortum suum et comedat fructum pomorum suorum</hi>.
	Istos inebriat abundantissima sui fruitione; de qua fruitione et ebrietate Psalm. 35, 9: <hi>inebriabuntur ab ubertate domus tuae</hi>.
	Et dicitur ebrietas, quia omnem mensuram rationis et desiderii excedit: unde Isa. 64, 4: <hi>oculus non vidit, Deus, absque te quae praeparasti expectantibus te</hi>.
	Et in hoc tangitur materia quarti libri: in cujus prima parte agitur de sacramentis; in secunda de gloria resurrectionis.
	Et sic patet ex praedictis verbis intentio libri sententiarum.</p>

</div1>
<div1 n="1"><head>Liber 1</head>
<div2 n="1"><head>Caput 1: Quod sit officium sapientis</head> 
<div3 n="1"><head>1 </head>
<p><milestone id="n. 1" unit="section"/><A NAME="23489"/><hi>Veritatem meditabitur guttur meum, et labia mea detestabuntur impium</hi>.
	Prov. 8-7.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23490"/>Multitudinis usus, quem in rebus nominandis sequendum philosophus censet, communiter obtinuit ut sapientes dicantur qui res directe ordinant et eas bene gubernant.
	Unde inter alia quae homines de sapiente concipiunt, a philosopho ponitur quod <hi>sapientis est ordinare</hi>.
	Omnium autem ordinatorum ad finem, gubernationis et ordinis regulam ex fine sumi necesse est: tunc enim unaquaeque res optime disponitur cum ad suum finem convenienter ordinatur; finis enim est bonum uniuscuiusque.
	Unde videmus in artibus unam alterius esse gubernativam et quasi principem, ad quam pertinet eius finis: sicut medicinalis ars pigmentariae principatur et eam ordinat, propter hoc quod sanitas, circa quam medicinalis versatur, finis est omnium pigmentorum, quae arte pigmentaria conficiuntur.
	Et simile apparet in arte gubernatoria respectu navifactivae; et in militari respectu equestris et omnis bellici apparatus.
	Quae quidem artes aliis principantes architectonicae nominantur, quasi principales artes: unde et earum artifices, qui architectores vocantur, nomen sibi vindicant sapientum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23491"/>Quia vero praedicti artifices, singularium quarundam rerum fines pertractantes, ad finem universalem omnium non pertingunt, dicuntur quidem sapientes huius vel illius rei, secundum quem modum dicitur 1 Cor. 3-10, <hi>ut sapiens architectus, fundamentum posui</hi>; nomen autem simpliciter sapientis illi soli reservatur cuius consideratio circa finem universi versatur, qui item est universitatis principium; unde secundum philosophum, sapientis est causas altissimas considerare.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23492"/>Finis autem ultimus uniuscuiusque rei est qui intenditur a primo auctore vel motore ipsius.
	Primus autem auctor et motor universi est intellectus, ut infra ostendetur.
	Oportet igitur ultimum finem universi esse bonum intellectus.
	Hoc autem est veritas.
	Oportet igitur veritatem esse ultimum finem totius universi; et circa eius considerationem principaliter sapientiam insistere.
	Et ideo ad veritatis manifestationem divina sapientia carne induta se venisse in mundum testatur, dicens, Ioan. 18-37: <hi>ego in hoc natus sum, et ad hoc veni in mundum, ut testimonium perhibeam veritati</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23493"/>Sed et primam philosophiam philosophus determinat esse scientiam veritatis; non cuiuslibet, sed eius veritatis quae est origo omnis veritatis, scilicet quae pertinet ad primum principium essendi omnibus; unde et sua veritas est omnis veritatis principium; sic enim est dispositio rerum in veritate sicut in esse.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23494"/>Eiusdem autem est unum contrariorum prosequi et aliud refutare sicut medicina, quae sanitatem operatur, aegritudinem excludit.
	Unde sicut sapientis est veritatem praecipue de primo principio meditari et aliis disserere, ita eius est falsitatem contrariam impugnare.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23495"/>Convenienter ergo ex ore sapientiae duplex sapientis officium in verbis propositis demonstratur: scilicet veritatem divinam, quae antonomastice est veritas, meditatam eloqui, quod tangit cum dicit, <hi>veritatem meditabitur guttur meum</hi>; et errorem contra veritatem impugnare, quod tangit cum dicit, <hi>et labia mea detestabuntur impium</hi>, per quod falsitas contra divinam veritatem designatur, quae religioni contraria est, quae etiam pietas nominatur, unde et falsitas contraria ei impietatis sibi nomen assumit.</p>
</div3></div2>
<div2 n="2"><head>Caput 2: Quae sit in hoc opere auctoris intentio</head> 
<div3 n="1"><head>1 </head>
<p><milestone id="n. 1" unit="section"/><A NAME="23497"/>Inter omnia vero hominum studia sapientiae studium est perfectius, sublimius, utilius et iucundius.
	Perfectius quidem, quia inquantum homo sapientiae studium dat, intantum verae beatitudinis iam aliquam partem habet unde sapiens dicit, <hi>beatus vir qui in sapientia morabitur</hi>, Eccli. 14-22.
	Sublimius autem est quia per ipsum homo praecipue ad divinam similitudinem accedit, quae omnia in sapientia fecit: unde, quia similitudo causa est dilectionis, sapientiae studium praecipue Deo per amicitiam coniungit; propter quod Sap. 7-14 dicitur quod <hi>sapientia infinitus thesaurus est hominibus, quo qui usi sunt, facti sunt participes amicitiae Dei</hi>.
	Utilius autem est quia per ipsam sapientiam ad immortalitatis regnum pervenitur: <hi>concupiscentia enim sapientiae deducet ad regnum perpetuum</hi>, Sap. 6-21.
	Iucundius autem est quia <hi>non habet amaritudinem conversatio illius nec taedium convictus illius, sed laetitiam et gaudium</hi>, Sap. 8-16.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23498"/>Assumpta igitur ex divina pietate fiducia sapientis officium prosequendi, quamvis proprias vires excedat, propositum nostrae intentionis est veritatem quam fides Catholica profitetur, pro nostro modulo manifestare, errores eliminando contrarios: ut enim verbis Hilarii utar, <hi>ego hoc vel praecipuum vitae meae officium debere me Deo conscius sum, ut eum omnis sermo meus et sensus loquatur</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23499"/>Contra singulorum autem errores difficile est procedere, propter duo.
	Primo, quia non ita sunt nobis nota singulorum errantium dicta sacrilega ut ex his quae dicunt possimus rationes assumere ad eorum errores destruendos.
	Hoc enim modo usi sunt antiqui doctores in destructionem errorum gentilium quorum positiones scire poterant quia et ipsi gentiles fuerant, vel saltem inter gentiles conversati et in eorum doctrinis eruditi.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23500"/>Secundo, quia quidam eorum, ut Mahumetistae et Pagani, non conveniunt nobiscum in auctoritate alicuius Scripturae, per quam possint convinci, sicut contra Iudaeos disputare possumus per vetus testamentum, contra haereticos per novum.
	Hi vero neutrum recipiunt.
	Unde necesse est ad naturalem rationem recurrere, cui omnes assentire coguntur.
	Quae tamen in rebus divinis deficiens est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23501"/>Simul autem veritatem aliquam investigantes ostendemus qui errores per eam excludantur: et quomodo demonstrativa veritas, fidei Christianae religionis concordet.</p>
</div3></div2>
<div2 n="3"><head>Caput 3: Quis modus sit possibilis divinae veritatis manifestandae</head> 
<div3 n="1"><head>1 </head>
<p><milestone id="n. 1" unit="section"/><A NAME="23503"/>Quia vero non omnis veritatis manifestandae modus est idem; <hi>disciplinati autem hominis est tantum de unoquoque fidem capere tentare, quantum natura rei permittit</hi>, ut a philosopho, optime dictum Boetius introducit, necesse est prius ostendere quis modus sit possibilis ad veritatem propositam manifestandam.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23504"/>Est autem in his quae de Deo confitemur duplex veritatis modus.
	Quaedam namque vera sunt de Deo quae omnem facultatem humanae rationis excedunt, ut Deum esse trinum et unum.
	Quaedam vero sunt ad quae etiam ratio naturalis pertingere potest, sicut est Deum esse, Deum esse unum, et alia huiusmodi; quae etiam philosophi demonstrative de Deo probaverunt, ducti naturalis lumine rationis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23505"/>Quod autem sint aliqua intelligibilium divinorum quae humanae rationis penitus excedant ingenium, evidentissime apparet.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23506"/>Cum enim principium totius scientiae quam de aliqua re ratio percipit, sit intellectus substantiae ipsius, eo quod, secundum doctrinam philosophi demonstrationis principium est quod quid est; oportet quod secundum modum quo substantia rei intelligitur, sit modus eorum quae de re illa cognoscuntur.
	Unde si intellectus humanus, alicuius rei substantiam comprehendit, puta lapidis vel trianguli, nullum intelligibilium illius rei facultatem humanae rationis excedet.
	Quod quidem nobis circa Deum non accidit.
	Nam ad substantiam ipsius capiendam intellectus humanus naturali virtute pertingere non potest: cum intellectus nostri, secundum modum praesentis vitae, cognitio a sensu incipiat; et ideo ea quae in sensu non cadunt, non possunt humano intellectu capi, nisi quatenus ex sensibilibus earum cognitio colligitur.
	Sensibilia autem ad hoc ducere intellectum nostrum non possunt ut in eis divina substantia videatur quid sit: cum sint effectus causae virtutem non aequantes.
	Ducitur tamen ex sensibilibus intellectus noster in divinam cognitionem ut cognoscat de Deo quia est, et alia huiusmodi quae oportet attribui primo principio.
	Sunt igitur quaedam intelligibilium divinorum quae humanae rationi sunt pervia; quaedam vero quae omnino vim humanae rationis excedunt.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23507"/>Adhuc ex intellectuum gradibus idem facile est videre.
	Duorum enim quorum unus alio rem aliquam intellectu subtilius intuetur, ille cuius intellectus est elevatior, multa intelligit quae alius omnino capere non potest: sicut patet in rustico, qui nullo modo philosophiae subtiles considerationes capere potest.
	Intellectus autem Angeli plus excedit intellectum humanum quam intellectus optimi philosophi intellectum rudissimi idiotae: quia haec distantia inter speciei humanae limites continetur, quos angelicus intellectus excedit.
	Cognoscit quidem Angelus Deum ex nobiliori effectu quam homo: quanto ipsa substantia Angeli, per quam in Dei cognitionem ducitur naturali cognitione, est dignior rebus sensibilibus et etiam ipsa anima, per quam intellectus humanus in Dei cognitionem ascendit.
	Multoque amplius intellectus divinus excedit angelicum quam angelicus humanum.
	Ipse enim intellectus divinus sua capacitate substantiam suam adaequat, et ideo perfecte de se intelligit quid est, et omnia cognoscit quae de ipso intelligibilia sunt: non autem naturali cognitione Angelus de Deo cognoscit quid est, quia et ipsa substantia Angeli, per quam in Dei cognitionem ducitur, est effectus causae virtutem non adaequans.
	Unde non omnia quae in seipso Deus intelligit, Angelus naturali cognitione capere potest: nec ad omnia quae Angelus sua naturali virtute intelligit, humana ratio sufficit capienda.
	Sicut igitur maximae amentiae esset idiota qui ea quae a philosopho proponuntur falsa esse assereret propter hoc quod ea capere non potest, ita, et multo amplius, nimiae stultitiae est homo si ea quae divinitus Angelorum ministerio revelantur falsa esse suspicatur ex hoc quod ratione investigari non possunt.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23508"/>Adhuc idem manifeste apparet ex defectu quem in rebus cognoscendis quotidie experimur.
	Rerum enim sensibilium plurimas proprietates ignoramus, earumque proprietatum quas sensu apprehendimus rationes perfecte in pluribus invenire non possumus.
	Multo igitur amplius illius excellentissimae substantiae omnia intelligibilia humana ratio investigare non sufficit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23509"/>Huic etiam consonat dictum philosophi, qui in II Metaphys. asserit quod <hi>intellectus noster se habet ad prima entium, quae sunt manifestissima in natura, sicut oculus vespertilionis ad solem</hi>.
	Huic etiam veritati sacra Scriptura testimonium perhibet.
	Dicitur enim Iob 11-7: <hi>forsitan vestigia Dei comprehendes, et omnipotentem usque ad perfectum reperies?</hi> Et 36-26: <hi>ecce, Deus magnus, vincens scientiam nostram</hi>.
	Et 1 Cor. 13-9: <hi>ex parte cognoscimus</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23510"/>Non igitur omne quod de Deo dicitur, quamvis ratione investigari non possit, statim quasi falsum abiiciendum est, ut Manichaei et plures infidelium putaverunt.</p>
</div3></div2>
<div2 n="4"><head>Caput 4: Quod veritas divinorum ad quam naturalis ratio pertingit convenienter hominibus credenda proponitur</head> 
<div3 n="1"><head>1 </head>
<p><milestone id="n. 1" unit="section"/><A NAME="23512"/>Duplici igitur veritate divinorum intelligibilium existente, una ad quam rationis inquisitio pertingere potest, altera quae omne ingenium humanae rationis excedit, utraque convenienter divinitus homini credenda proponitur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23513"/>Hoc autem de illa primo ostendendum est quae inquisitioni rationis pervia esse potest: ne forte alicui videatur, ex quo ratione haberi potest, frustra id supernaturali inspiratione credendum traditum esse.
	Sequerentur autem tria inconvenientia si huiusmodi veritas solummodo rationi inquirenda relinqueretur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23514"/>Unum est quod paucis hominibus Dei cognitio inesset.
	A fructu enim studiosae inquisitionis, qui est inventio veritatis, plurimi impediuntur tribus de causis.
	Quidam siquidem propter complexionis indispositionem, ex qua multi naturaliter sunt indispositi ad sciendum: unde nullo studio ad hoc pertingere possent ut summum gradum humanae cognitionis attingerent, qui in cognoscendo Deum consistit.
	Quidam vero impediuntur necessitate rei familiaris.
	Oportet enim esse inter homines aliquos qui temporalibus administrandis insistant, qui tantum tempus in otio contemplativae inquisitionis non possent expendere ut ad summum fastigium humanae inquisitionis pertingerent, scilicet Dei cognitionem.
	Quidam autem impediuntur pigritia.
	Ad cognitionem enim eorum quae de Deo ratio investigare potest, multa praecognoscere oportet: cum fere totius philosophiae consideratio ad Dei cognitionem ordinetur; propter quod metaphysica, quae circa divina versatur, inter philosophiae partes ultima remanet addiscenda.
	Sic ergo non nisi cum magno labore studii ad praedictae veritatis inquisitionem perveniri potest.
	Quem quidem laborem pauci subire volunt pro amore scientiae, cuius tamen mentibus hominum naturalem Deus inseruit appetitum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23515"/>Secundum inconveniens est quod illi qui ad praedictae veritatis inventionem pervenirent, vix post longum tempus pertingerent.
	Tum propter huius veritatis profunditatem, ad quam capiendam per viam rationis non nisi post longum exercitium intellectus humanus idoneus invenitur.
	Tum etiam propter multa quae praeexiguntur, ut dictum est.
	Tum etiam propter hoc quod tempore iuventutis, dum diversis motibus passionum anima fluctuat, non est apta ad tam altae veritatis cognitionem, sed <hi>in quiescendo fit prudens et sciens</hi>, ut dicitur in VII Physic.
	Remaneret igitur humanum genus, si sola rationis via ad Deum cognoscendum pateret, in maximis ignorantiae tenebris: cum Dei cognitio, quae homines maxime perfectos et bonos facit, non nisi quibusdam paucis, et his etiam post temporis longitudinem proveniret.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23516"/>Tertium inconveniens est quod investigationi rationis humanae plerumque falsitas admiscetur, propter debilitatem intellectus nostri in iudicando, et phantasmatum permixtionem.
	Et ideo apud multos in dubitatione remanerent ea quae sunt etiam verissime demonstrata, dum vim demonstrationis ignorant; et praecipue cum videant a diversis qui sapientes dicuntur, diversa doceri.
	Inter multa etiam vera quae demonstrantur, immiscetur aliquando aliquid falsum, quod non demonstratur, sed aliqua probabili vel sophistica ratione asseritur, quae interdum demonstratio reputatur.
	Et ideo oportuit per viam fidei fixam certitudinem et puram veritatem de rebus divinis hominibus exhiberi.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23517"/>Salubriter ergo divina providit clementia ut ea etiam quae ratio investigare potest, fide tenenda praeciperet: ut sic omnes de facili possent divinae cognitionis participes esse et absque dubitatione et errore.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23518"/>Hinc est quod Ephes. 4-17 dicitur: <hi>iam non ambuletis sicut et gentes ambulant in vanitate sensus sui, tenebris obscuratum habentes intellectum</hi>.
	Et Isaiae 54-13: <hi>ponam universos filios tuos doctos a domino</hi>.</p>
</div3></div2>
<div2 n="5"><head>Caput 5: Quod ea quae ratione investigari non possunt convenienter fide tenenda hominibus proponuntur</head> 
<div3 n="1"><head>1 </head>
<p><milestone id="n. 1" unit="section"/><A NAME="23520"/>Videtur autem quibusdam fortasse non debere homini ad credendum proponi illa quae ratio investigare non sufficit cum divina sapientia unicuique secundum modum suae naturae provideat.
	Et ideo demonstrandum est quod necessarium sit homini divinitus credenda proponi etiam illa quae rationem excedunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23521"/>Nullus enim desiderio et studio in aliquid tendit nisi sit ei praecognitum.
	Quia ergo ad altius bonum quam experiri in praesenti vita possit humana fragilitas, homines per divinam providentiam ordinantur, ut in sequentibus investigabitur, oportuit mentem evocari in aliquid altius quam ratio nostra in praesenti possit pertingere, ut sic disceret aliquid desiderare, et studio tendere in aliquid quod totum statum praesentis vitae excedit.
	Et hoc praecipue Christianae religioni competit, quae singulariter bona spiritualia et aeterna promittit: unde et in ea plurima humanum sensum excedentia proponuntur.
	Lex autem vetus, quae temporalia promissa habebat, pauca proposuit quae humanae rationis inquisitionem excederent.
	Secundum etiam hunc modum philosophis cura fuit, ad hoc ut homines a sensibilium delectationibus ad honestatem perducerent, ostendere esse alia bona his sensibilibus potiora, quorum gustu multo suavius qui vacant activis vel contemplativis virtutibus delectantur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23522"/>Est etiam necessarium huiusmodi veritatem ad credendum hominibus proponi ad Dei cognitionem veriorem habendam.
	Tunc enim solum Deum vere cognoscimus quando ipsum esse credimus supra omne id quod de Deo cogitari ab homine possibile est: eo quod naturalem hominis cognitionem divina substantia excedit, ut supra ostensum est.
	Per hoc ergo quod homini de Deo aliqua proponuntur quae rationem excedunt, firmatur in homine opinio quod Deus sit aliquid supra id quod cogitare potest.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23523"/>Alia etiam utilitas inde provenit, scilicet praesumptionis repressio, quae est mater erroris.
	Sunt enim quidam tantum de suo ingenio praesumentes ut totam rerum naturam se reputent suo intellectu posse metiri, aestimantes scilicet totum esse verum quod eis videtur et falsum quod eis non videtur.
	Ut ergo ab hac praesumptione humanus animus liberatus ad modestam inquisitionem veritatis perveniat, necessarium fuit homini proponi quaedam divinitus quae omnino intellectum eius excederent.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23524"/>Apparet etiam alia utilitas ex dictis philosophi in X Ethicor.
	Cum enim Simonides quidam homini praetermittendam divinam cognitionem persuaderet et humanis rebus ingenium applicandum, oportere inquiens humana sapere hominem et mortalia mortalem; contra eum philosophus dicit quod <hi>homo debet se ad immortalia et divina trahere quantum potest</hi>.
	Unde in XI de Animal. dicit, quod, quamvis parum sit quod de substantiis superioribus percipimus, tamen illud modicum est magis amatum et desideratum omni cognitione quam de substantiis inferioribus habemus.
	Dicit etiam in II Cael. et Mund. quod cum de corporibus caelestibus quaestiones possint solvi parva et topica solutione, contingit auditori ut vehemens sit gaudium eius.
	Ex quibus omnibus apparet quod de rebus nobilissimis quantumcumque imperfecta cognitio maximam perfectionem animae confert.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23525"/>Et ideo, quamvis ea quae supra rationem sunt ratio humana plene capere non possit, tamen multum sibi perfectionis acquiritur si saltem ea qualitercumque teneat fide.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23526"/>Et ideo dicitur Eccli. 3-25: <hi>plurima supra sensum hominis ostensa sunt tibi</hi>.
	Et 1 Cor. 2-11 <hi>quae sunt Dei nemo novit nisi spiritus Dei; nobis autem revelavit Deus per spiritum suum</hi>.</p>
</div3></div2>
<div2 n="6"><head>Caput 6: Quod assentire his quae sunt fidei non est levitatis quamvis supra rationem sint</head> 
<div3 n="1"><head>1 </head>
<p><milestone id="n. 1" unit="section"/><A NAME="23528"/>Huiusmodi autem veritati, cui ratio humana experimentum non praebet, fidem adhibentes non leviter credunt, quasi indoctas fabulas secuti, ut 2 Petr. 1-16, dicitur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23529"/>Haec enim divinae sapientiae secreta ipsa divina sapientia, quae omnia plenissime novit, dignata est hominibus revelare: quae sui praesentiam et doctrinae et inspirationis veritatem, convenientibus argumentis ostendit, dum ad confirmandum ea quae naturalem cognitionem excedunt, opera visibiliter ostendit quae totius naturae superant facultatem; videlicet in mirabili curatione languorum, mortuorum suscitatione, caelestium corporum mirabili immutatione; et, quod est mirabilius, humanarum mentium inspiratione, ut idiotae et simplices, dono spiritus sancti repleti, summam sapientiam et facundiam in instanti consequerentur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23530"/>Quibus inspectis, praedictae probationis efficacia, non armorum violentia, non voluptatum promissione, et, quod est mirabilissimum, inter persecutorum tyrannidem, innumerabilis turba non solum simplicium, sed sapientissimorum hominum, ad fidem Christianam convolavit, in qua omnem humanum intellectum excedentia praedicantur, voluptates carnis cohibentur et omnia quae in mundo sunt contemni docentur; quibus animos mortalium assentire et maximum miraculorum est, et manifestum divinae inspirationis opus, ut, contemptis visibilibus, sola invisibilia cupiantur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23531"/>Hoc autem non subito neque a casu, sed ex divina dispositione factum esse, manifestum est ex hoc quod hoc se facturum Deus multis ante prophetarum praedixit oraculis, quorum libri penes nos in veneratione habentur, utpote nostrae fidei testimonium adhibentes.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23532"/>Huius quidem confirmationis modus tangitur Hebr. 2-3 <hi>quae</hi>, scilicet humana salus, <hi>cum initium accepisset enarrari per dominum, ab eis qui audierunt in nos confirmata est, contestante Deo signis et portentis et variis spiritus sancti distributionibus</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23533"/>Haec autem tam mirabilis mundi conversio ad fidem Christianam indicium certissimum est praeteritorum signorum: ut ea ulterius iterari necesse non sit, cum in suo effectu appareant evidenter.
	Esset enim omnibus signis mirabilius si ad credendum tam ardua, et ad operandum tam difficilia, et ad sperandum tam alta, mundus absque mirabilibus signis inductus fuisset a simplicibus et ignobilibus hominibus.
	Quamvis non cesset Deus etiam nostris temporibus, ad confirmationem fidei, per sanctos suos miracula operari.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23534"/>Hi vero qui sectas errorum introduxerunt processerunt via contraria: ut patet in Mahumeto qui carnalium voluptatum promissis, ad quorum desiderium carnalis concupiscentia instigat, populus illexit.
	Praecepta etiam tradidit promissis conformia, voluptati carnali habenas relaxans, in quibus in promptu est a carnalibus hominibus obediri.
	Documenta etiam veritatis non attulit nisi quae de facili a quolibet mediocriter sapiente naturali ingenio cognosci possint: quin potius vera quae docuit multis fabulis et falsissimis doctrinis immiscuit.
	Signa etiam non adhibuit supernaturaliter facta, quibus solis divinae inspirationi conveniens testimonium adhibetur, dum operatio visibilis quae non potest esse nisi divina, ostendit doctorem veritatis invisibiliter inspiratum: sed dixit se in armorum potentia missum, quae signa etiam latronibus et tyrannis non desunt.
	Ei etiam non aliqui sapientes, in rebus divinis et humanis exercitati, a principio crediderunt: sed homines bestiales in desertis morantes, omnis doctrinae divinae prorsus ignari, per quorum multitudinem alios armorum violentia in suam legem coegit.
	Nulla etiam divina oracula praecedentium prophetarum ei testimonium perhibent: quin potius quasi omnia veteris et novi testamenti documenta fabulosa narratione depravat, ut patet eius legem inspicienti.
	Unde astuto consilio libros veteris et novi testamenti suis sequacibus non reliquit legendos, ne per eos falsitatis argueretur.
	Et sic patet quod eius dictis fidem adhibentes leviter credunt.</p>
</div3></div2>
<div2 n="7"><head>Caput 7: Quod veritati fidei Christianae non contrariatur veritas rationis</head> 
<div3 n="1"><head>1 </head>
<p><milestone id="n. 1" unit="section"/><A NAME="23536"/>Quamvis autem praedicta veritas fidei Christianae humanae rationis capacitatem excedat, haec tamen quae ratio naturaliter indita habet, huic veritati contraria esse non possunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23537"/>Ea enim quae naturaliter rationi sunt insita, verissima esse constat: in tantum ut nec esse falsa sit possibile cogitare.
	Nec id quod fide tenetur, cum tam evidenter divinitus confirmatum sit, fas est credere esse falsum.
	Quia igitur solum falsum vero contrarium est, ut ex eorum definitionibus inspectis manifeste apparet, impossibile est illis principiis quae ratio naturaliter cognoscit, praedictam veritatem fidei contrariam esse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23538"/>Item.
	Illud idem quod inducitur in animam discipuli a docente, doctoris scientia continet: nisi doceat ficte, quod de Deo nefas est dicere.
	Principiorum autem naturaliter notorum cognitio nobis divinitus est indita: cum ipse Deus sit nostrae auctor naturae.
	Haec ergo principia etiam divina sapientia continet.
	Quicquid igitur principiis huiusmodi contrarium est, divinae sapientiae contrariatur.
	Non igitur a Deo esse potest.
	Ea igitur quae ex revelatione divina per fidem tenentur, non possunt naturali cognitioni esse contraria.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23539"/>Adhuc.
	Contrariis rationibus intellectus noster ligatur, ut ad veri cognitionem procedere nequeat.
	Si igitur contrariae cognitiones nobis a Deo immitterentur, ex hoc a veritatis cognitione noster intellectus impediretur.
	Quod a Deo esse non potest.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23540"/>Amplius.
	Ea quae sunt naturalia mutari non possunt, natura manente.
	Contrariae autem opiniones simul eidem inesse non possunt.
	Non igitur contra cognitionem naturalem aliqua opinio vel fides homini a Deo immittitur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23541"/>Et ideo apostolus dicit, Rom. 10-8: <hi>prope est verbum in corde tuo et in ore tuo: hoc est verbum fidei, quod praedicamus</hi>.
	Sed quia superat rationem, a nonnullis reputatur quasi contrarium.
	Quod esse non potest.
	Huic etiam auctoritas Augustini concordat, qui in II super Gen. ad Litt. dicit sic: <hi>illud quod veritas patefaciet, libris sanctis sive testamenti veteris sive novi nullo modo potest esse adversum</hi>.
	Ex quo evidenter colligitur, quaecumque argumenta contra fidei documenta ponantur, haec ex principiis primis naturae inditis per se notis non recte procedere.
	Unde nec demonstrationis vim habent, sed vel sunt rationes probabiles vel sophisticae.
	Et sic ad ea solvenda locus relinquitur.</p>
</div3></div2>
<div2 n="8"><head>Caput 8: Qualiter se habeat humana ratio ad veritatem fidei</head> 
<div3 n="1"><head>1 </head>
<p><milestone id="n. 1" unit="section"/><A NAME="23543"/>Considerandum etiam videtur quod res quidem sensibiles, ex quibus humana ratio cognitionis principium sumit, aliquale vestigium in se divinae imitationis retinent, ita tamen imperfectum quod ad declarandam ipsius Dei substantiam omnino insufficiens invenitur.
	Habent enim effectus suarum causarum suo modo similitudinem, cum agens agat sibi simile: non tamen effectus ad perfectam agentis similitudinem semper pertingit.
	Humana igitur ratio ad cognoscendum fidei veritatem, quae solum videntibus divinam substantiam potest esse notissima, ita se habet quod ad eam potest aliquas verisimilitudines colligere, quae tamen non sufficiunt ad hoc quod praedicta veritas quasi demonstrative vel per se intellecta comprehendatur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23544"/>Utile tamen est ut in huiusmodi rationibus, quantumcumque debilibus, se mens humana exerceat, dummodo desit comprehendendi vel demonstrandi praesumptio: quia de rebus altissimis etiam parva et debili consideratione aliquid posse inspicere iucundissimum est, ut ex dictis apparet.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23545"/>Cui quidem sententiae auctoritas Hilarii concordat, qui sic dicit in libro de Trin., loquens de huiusmodi veritate: <hi>haec credendo incipe, procurre, persiste: etsi non perventurum sciam, gratulabor tamen profecturum.
	Qui enim pie infinita prosequitur, etsi non contingat aliquando, semper tamen proficiet prodeundo</hi>.
	Sed ne te inferas in illud secretum, et arcano interminabilis nativitatis non te immergas, summam intelligentiae comprehendere praesumens: sed intellige incomprehensibilia esse.</p>
</div3></div2>
<div2 n="9"><head>Caput 9: De ordine et modo procedendi in hoc opere</head> 
<div3 n="1"><head>1 </head>
<p><milestone id="n. 1" unit="section"/><A NAME="23547"/>Ex praemissis igitur evidenter apparet sapientis intentionem circa duplicem veritatem divinorum debere versari, et circa errores contrarios destruendos: ad quarum unam investigatio rationis pertingere potest, alia vero omnem rationis excedit industriam.
	Dico autem duplicem veritatem divinorum, non ex parte ipsius Dei, qui est una et simplex veritas; sed ex parte cognitionis nostrae, quae ad divina cognoscenda diversimode se habet.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23548"/>Ad primae igitur veritatis manifestationem per rationes demonstrativas, quibus adversarius convinci possit, procedendum est.
	Sed quia tales rationes ad secundam veritatem haberi non possunt, non debet esse ad hoc intentio ut adversarius rationibus convincatur: sed ut eius rationes, quas contra veritatem habet, solvantur; cum veritati fidei ratio naturalis contraria esse non possit, ut ostensum est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23549"/>Singularis vero modus convincendi adversarium contra huiusmodi veritatem est ex auctoritate Scripturae divinitus confirmata miraculis: quae enim supra rationem humanam sunt, non credimus nisi Deo revelante.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23550"/>Sunt tamen ad huiusmodi veritatem manifestandam rationes aliquae verisimiles inducendae, ad fidelium quidem exercitium et solatium, non autem ad adversarios convincendos: quia ipsa rationum insufficientia eos magis in suo errore confirmaret, dum aestimarent nos propter tam debiles rationes veritati fidei consentire.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23551"/>Modo ergo proposito procedere intendentes, primum nitemur ad manifestationem illius veritatis quam fides profitetur et ratio investigat, inducentes rationes demonstrativas et probabiles, quarum quasdam ex libris philosophorum et sanctorum collegimus per quas veritas confirmetur et adversarius convincatur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23552"/>Deinde, ut a manifestioribus ad minus manifesta fiat processus, ad illius veritatis manifestationem procedemus quae rationem excedit, solventes rationes adversariorum et rationibus probabilibus et auctoritatibus, quantum Deus dederit, veritatem fidei declarantes.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23553"/>Intendentibus igitur nobis per viam rationis prosequi ea quae de Deo ratio humana investigare potest, primo, occurrit consideratio de his quae Deo secundum seipsum conveniunt; secundo, vero, de processu creaturarum ab ipso; tertio, autem, de ordine creaturarum in ipsum sicut in finem.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23554"/>Inter ea vero quae de Deo secundum seipsum consideranda sunt, praemittendum est, quasi totius operis necessarium fundamentum, consideratio qua demonstratur Deum esse.
	Quo non habito, omnis consideratio de rebus divinis tollitur.</p>
</div3></div2>
<div2 n="10"><head>Caput 10: De opinione dicentium quod Deum esse demonstrari non potest cum sit per se notum</head> 
<div3 n="1"><head>1 </head>
<p><milestone id="n. 1" unit="section"/><A NAME="23556"/>Haec autem consideratio qua quis nititur ad demonstrandum Deum esse, superflua fortasse quibusdam videbitur, qui asserunt quod Deum esse per se notum est, ita quod eius contrarium cogitari non possit, et sic Deum esse demonstrari non potest.
	Quod quidem videtur ex his.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23557"/>Illa enim per se esse nota dicuntur quae statim notis terminis cognoscuntur: sicut, cognito quid est totum et quid est pars, statim cognoscitur quod omne totum est maius sua parte.
	Huiusmodi autem est hoc quod dicimus Deum esse.
	Nam nomine Dei intelligimus aliquid quo maius cogitari non potest.
	Hoc autem in intellectu formatur ab eo qui audit et intelligit nomen Dei: ut sic saltem in intellectu iam Deum esse oporteat.
	Nec potest in intellectu solum esse: nam quod in intellectu et re est, maius est eo quod in solo intellectu est; Deo autem nihil esse maius ipsa nominis ratio demonstrat.
	Unde restat quod Deum esse per se notum est, quasi ex ipsa significatione nominis manifestum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23558"/>Item.
	Cogitari quidem potest quod aliquid sit quod non possit cogitari non esse.
	Quod maius est evidenter eo quod potest cogitari non esse.
	Sic ergo Deo aliquid maius cogitari posset, si ipse posset cogitari non esse.
	Quod est contra rationem nominis.
	Relinquitur quod Deum esse per se notum est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23559"/>Adhuc.
	Propositiones illas oportet esse notissimas in quibus idem de seipso praedicatur, ut, homo est homo; vel quarum praedicata in definitionibus subiectorum includuntur, ut, homo est animal.
	In Deo autem hoc prae aliis invenitur, ut infra ostendetur, quod suum esse est sua essentia, ac si idem sit quod respondetur ad quaestionem quid est, et ad quaestionem an est.
	Sic ergo cum dicitur, Deus est, praedicatum vel est idem subiecto, vel saltem in definitione subiecti includitur.
	Et ita Deum esse per se notum erit.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23560"/>Amplius.
	Quae naturaliter sunt nota, per se cognoscuntur: non enim ad ea cognoscenda inquisitionis studio pervenitur.
	At Deum esse naturaliter notum est: cum in Deum naturaliter desiderium hominis tendat sicut in ultimum finem, ut infra patebit.
	Est igitur per se notum Deum esse.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23561"/>Item.
	Illud per se notum oportet esse quo omnia alia cognoscuntur.
	Deus autem huiusmodi est.
	Sicut enim lux solis principium est omnis visibilis perceptionis, ita divina lux omnis intelligibilis cognitionis principium est: cum sit in quo primum maxime lumen intelligibile invenitur.
	Oportet igitur quod Deum esse per se notum sit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23562"/>Ex his igitur et similibus aliqui opinantur Deum esse sic per se notum existere ut contrarium mente cogitari non possit.</p>
</div3></div2>
<div2 n="11"><head>Caput 11: Reprobatio praemissae opinionis et solutio rationum praemissarum</head> 
<div3 n="1"><head>1 </head>
<p><milestone id="n. 1" unit="section"/><A NAME="23564"/>Praedicta autem opinio provenit.
	Partim quidem ex consuetudine qua ex principio assueti sunt nomen Dei audire et invocare.
	Consuetudo autem, et praecipue quae est a puero, vim naturae obtinet: ex quo contingit ut ea quibus a pueritia animus imbuitur, ita firmiter teneat ac si essent naturaliter et per se nota.
	Partim vero contingit ex eo quod non distinguitur quod est notum per se simpliciter, et quod est quoad nos per se notum.
	Nam simpliciter quidem Deum esse per se notum est: cum hoc ipsum quod Deus est, sit suum esse.
	Sed quia hoc ipsum quod Deus est mente concipere non possumus, remanet ignotum quoad nos.
	Sicut omne totum sua parte maius esse, per se notum est simpliciter: ei autem qui rationem totius mente non conciperet, oporteret esse ignotum.
	Et sic fit ut ad ea quae sunt notissima rerum, noster intellectus se habeat ut oculus noctuae ad solem, ut II Metaphys. dicitur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23565"/>Nec oportet ut statim, cognita huius nominis Deus significatione, Deum esse sit notum, ut prima ratio intendebat.
	Primo quidem, quia non omnibus notum est, etiam concedentibus Deum esse, quod Deus sit id quo maius cogitari non possit: cum multi antiquorum mundum istum dixerint Deum esse.
	Nec etiam ex interpretationibus huius nominis Deus, quas Damascenus ponit, aliquid huiusmodi intelligi datur.
	Deinde quia, dato quod ab omnibus per hoc nomen Deus intelligatur aliquid quo maius cogitari non possit, non necesse erit aliquid esse quo maius cogitari non potest in rerum natura.
	Eodem enim modo necesse est poni rem, et nominis rationem.
	Ex hoc autem quod mente concipitur quod profertur hoc nomine Deus, non sequitur Deum esse nisi in intellectu.
	Unde nec oportebit id quo maius cogitari non potest esse nisi in intellectu.
	Et ex hoc non sequitur quod sit aliquid in rerum natura quo maius cogitari non possit.
	Et sic nihil inconveniens accidit ponentibus Deum non esse: non enim inconveniens est quolibet dato vel in re vel in intellectu aliquid maius cogitari posse, nisi ei qui concedit esse aliquid quo maius cogitari non possit in rerum natura.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23566"/>Nec etiam oportet, ut secunda ratio proponebat, Deo posse aliquid maius cogitari si potest cogitari non esse.
	Nam quod possit cogitari non esse, non ex imperfectione sui esse est vel incertitudine, cum suum esse sit secundum se manifestissimum: sed ex debilitate nostri intellectus, qui eum intueri non potest per seipsum, sed ex effectibus eius, et sic ad cognoscendum ipsum esse ratiocinando perducitur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23567"/>Ex quo etiam tertia ratio solvitur.
	Nam sicut nobis per se notum est quod totum sua parte sit maius, sic videntibus ipsam divinam essentiam per se notissimum est Deum esse, ex hoc quod sua essentia est suum esse.
	Sed quia eius essentiam videre non possumus, ad eius esse cognoscendum non per seipsum, sed per eius effectus pervenimus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23568"/>Ad quartam etiam patet solutio.
	Sic enim homo naturaliter Deum cognoscit sicut naturaliter ipsum desiderat.
	Desiderat autem ipsum homo naturaliter inquantum desiderat naturaliter beatitudinem, quae est quaedam similitudo divinae bonitatis.
	Sic igitur non oportet quod Deus ipse in se consideratus sit naturaliter notus homini, sed similitudo ipsius.
	Unde oportet quod per eius similitudines in effectibus repertas in cognitionem ipsius homo ratiocinando perveniat.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23569"/>Ad quintam etiam de facili patet solutio.
	Nam Deus est quidem quo omnia cognoscuntur, non ita quod alia non cognoscantur nisi eo cognito, sicut in principiis per se notis accidit: sed quia per eius influentiam omnis causatur in nobis cognitio.</p>
</div3></div2>
<div2 n="12"><head>Caput 12: De opinione dicentium quod Deum esse demonstrari non potest sed sola fide tenetur</head> 
<div3 n="1"><head>1 </head>
<p><milestone id="n. 1" unit="section"/><A NAME="23571"/>Est autem quaedam aliorum opinio praedictae positioni contraria, per quam etiam inutilis redderetur conatus probare intendentium Deum esse.
	Dicunt enim quod Deum esse non potest per rationem inveniri, sed per solam viam fidei et revelationis est acceptum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23572"/>Ad hoc autem dicendum moti sunt quidam propter debilitatem rationum quas aliqui inducebant ad probandum Deum esse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23573"/>Posset tamen hic error fulcimentum aliquod falso sibi assumere ex quorundam philosophorum dictis, qui ostendunt in Deo idem esse essentiam et esse, scilicet id quod respondetur ad quid est, et ad quaestionem an est.
	Via autem rationis perveniri non potest ut sciatur de Deo quid est.
	Unde nec ratione videtur posse demonstrari an Deus sit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23574"/>Item.
	Si principium ad demonstrandum an est, secundum artem philosophi, oportet accipere quid significet nomen; <hi>ratio vero significata per nomen est definitio</hi>, secundum philosophum, in IV Metaph.; nulla remanebit via ad demonstrandum Deum esse, remota divinae essentiae vel quidditatis cognitione.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23575"/>Item.
	Si demonstrationis principia a sensu cognitionis originem sumunt, ut in posterioribus ostenditur, ea quae omnem sensum et sensibilia excedunt, videntur indemonstrabilia esse.
	Huiusmodi autem est Deum esse.
	Est igitur indemonstrabile.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23576"/>Huius autem sententiae falsitas nobis ostenditur, tum ex demonstrationis arte, quae ex effectibus causas concludere docet.
	Tum ex ipso scientiarum ordine.
	Nam, si non sit aliqua scibilis substantia supra substantiam sensibilem, non erit aliqua scientia supra naturalem, ut dicitur in IV Metaph.
	Tum ex philosophorum studio, qui Deum esse demonstrare conati sunt.
	Tum etiam apostolica veritate asserente, Rom. 1-20: <hi>invisibilia Dei per ea quae facta sunt intellecta conspiciuntur</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23577"/>Nec hoc debet movere, quod in Deo idem est essentia et esse, ut prima ratio proponebat.
	Nam hoc intelligitur de esse quo Deus in seipso subsistit, quod nobis quale sit ignotum est, sicut eius essentia.
	Non autem intelligitur de esse quod significat compositionem intellectus.
	Sic enim esse Deum sub demonstratione cadit, dum ex rationibus demonstrativis mens nostra inducitur huiusmodi propositionem de Deo formare qua exprimat Deum esse.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23578"/>In rationibus autem quibus demonstratur Deum esse, non oportet assumi pro medio divinam essentiam sive quidditatem, ut secunda ratio proponebat: sed loco quidditatis accipitur pro medio effectus, sicut accidit in demonstrationibus quia; et ex huiusmodi effectu sumitur ratio huius nominis Deus.
	Nam omnia divina nomina imponuntur vel ex remotione effectuum divinorum ab ipso, vel ex aliqua habitudine Dei ad suos effectus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23579"/>Patet etiam ex hoc quod, etsi Deus sensibilia omnia et sensum excedat, eius tamen effectus, ex quibus demonstratio sumitur ad probandum Deum esse, sensibiles sunt.
	Et sic nostrae cognitionis origo in sensu est etiam de his quae sensum excedunt.</p>
</div3></div2>
<div2 n="13"><head>Caput 13: Rationes ad probandum Deum esse</head> 
<div3 n="1"><head>1 </head>
<p><milestone id="n. 1" unit="section"/><A NAME="23581"/>Ostenso igitur quod non est vanum niti ad demonstrandum Deum esse, procedamus ad ponendum rationes quibus tam philosophi quam doctores Catholici Deum esse probaverunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23582"/>Primo autem ponemus rationes quibus Aristoteles procedit ad probandum Deum esse.
	Qui hoc probare intendit ex parte motus duabus viis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23583"/>Quarum prima talis est: omne quod movetur, ab alio movetur.
	Patet autem sensu aliquid moveri, utputa solem.
	Ergo alio movente movetur.
	Aut ergo illud movens movetur, aut non.
	Si non movetur, ergo habemus propositum, quod necesse est ponere aliquod movens immobile.
	Et hoc dicimus Deum.
	Si autem movetur, ergo ab alio movente movetur.
	Aut ergo est procedere in infinitum: aut est devenire ad aliquod movens immobile.
	Sed non est procedere in infinitum.
	Ergo necesse est ponere aliquod primum movens immobile.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23584"/>In hac autem probatione sunt duae propositiones probandae: scilicet, quod omne motum movetur ab alio; et quod in moventibus et motis non sit procedere in infinitum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23585"/>Quorum primum probat philosophus tribus modis.
	Primo, sic.
	Si aliquid movet seipsum, oportet quod in se habeat principium motus sui: alias, manifeste ab alio moveretur.
	Oportet etiam quod sit primo motum: scilicet quod moveatur ratione sui ipsius, et non ratione suae partis, sicut movetur animal per motum pedis; sic enim totum non moveretur a se, sed sua pars, et una pars ab alia.
	Oportet etiam ipsum esse divisibile, et habere partes: cum omne quod movetur sit divisibile, ut probatur in VI Physic.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23586"/>His suppositis sic arguit.
	Hoc quod a seipso ponitur moveri, est primo motum.
	Ergo ad quietem unius partis eius, sequitur quies totius.
	Si enim, quiescente una parte, alia pars eius moveretur, tunc ipsum totum non esset primo motum, sed pars eius quae movetur alia quiescente.
	Nihil autem quod quiescit quiescente alio, movetur a seipso: cuius enim quies ad quietem sequitur alterius, oportet quod motus ad motum alterius sequatur; et sic non movetur a seipso.
	Ergo hoc quod ponebatur a seipso moveri, non movetur a seipso.
	Necesse est ergo omne quod movetur, ab alio moveri.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23587"/>Nec obviat huic rationi quod forte aliquis posset dicere quod eius quod ponitur movere seipsum, pars non potest quiescere; et iterum quod partis non est quiescere vel moveri nisi per accidens; ut Avicenna calumniatur.
	Quia vis rationis in hoc consistit, quod, si aliquid seipsum moveat primo et per se, non ratione partium, oportet quod suum moveri non dependeat ab aliquo; moveri autem ipsius divisibilis, sicut et eius esse, dependet a partibus; et sic non potest seipsum movere primo et per se.
	Non requiritur ergo ad veritatem conclusionis inductae quod supponatur partem moventis seipsum quiescere quasi quoddam verum absolute: sed oportet hanc conditionalem esse veram, quod, si quiesceret pars, quod quiesceret totum.
	Quae quidem potest esse vera etiam si antecedens sit impossibile: sicut ista conditionalis est vera, si homo est asinus, est irrationalis.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23588"/>Secundo, probat per inductionem, sic.
	Omne quod movetur per accidens, non movetur a seipso.
	Movetur enim ad motum alterius.
	Similiter neque quod movetur per violentiam: ut manifestum est.
	Neque quae moventur per naturam ut ex se mota, sicut animalia, quae constat ab anima moveri.
	Nec iterum quae moventur per naturam ut gravia et levia.
	Quia haec moventur a generante et removente prohibens.
	Omne autem quod movetur, vel movetur per se, vel per accidens.
	Et si per se, vel per violentiam, vel per naturam.
	Et hoc, vel motum ex se, ut animal; vel non motum ex se, ut grave et leve.
	Ergo omne quod movetur, ab alio movetur.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23589"/>Tertio, probat sic.
	Nihil idem est simul actu et potentia respectu eiusdem.
	Sed omne quod movetur, inquantum huiusmodi, est in potentia: quia <hi>motus est actus existentis in potentia secundum quod huiusmodi</hi>.
	Omne autem quod movet est in actu, inquantum huiusmodi: quia nihil agit nisi secundum quod est in actu.
	Ergo nihil est respectu eiusdem motus movens et motum.
	Et sic nihil movet seipsum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="23590"/>Sciendum autem quod Plato qui posuit omne movens moveri, communius accepit nomen motus quam Aristoteles.
	Aristoteles enim proprie accepit motum secundum quod est actus existentis in potentia secundum quod huiusmodi: qualiter non est nisi divisibilium et corporum, ut probatur in VI Physic.
	Secundum Platonem autem movens seipsum non est corpus: accipiebat enim motum pro qualibet operatione, ita quod intelligere et opinari sit quoddam moveri; quem etiam modum loquendi Aristoteles tangit in III de anima.
	Secundum hoc ergo dicebat primum movens seipsum movere quod intelligit se et vult vel amat se.
	Quod in aliquo non repugnat rationibus Aristotelis: nihil enim differt devenire ad aliquod primum quod moveat se, secundum Platonem; et devenire ad primum quod omnino sit immobile, secundum Aristotelem.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="23591"/>Aliam autem propositionem, scilicet quod in moventibus et motis non sit procedere in infinitum, probat tribus rationibus.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="23592"/>Quarum prima talis est.
	Si in motoribus et motis proceditur in infinitum, oportet omnia huiusmodi infinita corpora esse: quia omne quod movetur est divisibile et corpus, ut probatur in VI Physic.
	Omne autem corpus quod movet motum, simul dum movet movetur.
	Ergo omnia ista infinita simul moventur dum unum eorum movetur.
	Sed unum eorum, cum sit finitum, movetur tempore finito.
	Ergo omnia illa infinita moventur tempore finito.
	Hoc autem est impossibile.
	Ergo impossibile est quod in motoribus et motis procedatur in infinitum.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="23593"/>Quod autem sit impossibile quod infinita praedicta moveantur tempore finito, sic probat.
	Movens et motum oportet simul esse: ut probat inducendo in singulis speciebus motus.
	Sed corpora non possunt simul esse nisi per continuitatem vel contiguationem.
	Cum ergo omnia praedicta moventia et mota sint corpora, ut probatum est, oportet quod sint quasi unum mobile per continuationem vel contiguationem.
	Et sic unum infinitum movetur tempore finito.
	Quod est impossibile, ut probatur in VI physicorum.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="23594"/>Secunda ratio ad idem probandum talis est.
	In moventibus et motis ordinatis, quorum scilicet unum per ordinem ab alio movetur, hoc necesse est inveniri, quod, remoto primo movente vel cessante a motione, nullum aliorum movebit neque movebitur: quia primum est causa movendi omnibus aliis.
	Sed si sint moventia et mota per ordinem in infinitum, non erit aliquod primum movens, sed omnia erunt quasi media moventia.
	Ergo nullum aliorum poterit moveri.
	Et sic nihil movebitur in mundo.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="23595"/>Tertia probatio in idem redit, nisi quod est ordine transmutato, incipiendo scilicet a superiori.
	Et est talis.
	Id quod movet instrumentaliter, non potest movere nisi sit aliquid quod principaliter moveat.
	Sed si in infinitum procedatur in moventibus et motis, omnia erunt quasi instrumentaliter moventia, quia ponentur sicut moventia mota, nihil autem erit sicut principale movens.
	Ergo nihil movebitur.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="23596"/>Et sic patet probatio utriusque propositionis quae supponebatur in prima demonstrationis via, qua probat Aristoteles esse primum motorem immobilem.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="23597"/>Secunda via talis est.
	Si omne movens movetur, aut haec propositio est vera per se, aut per accidens.
	Si per accidens, ergo non est necessaria: quod enim est per accidens verum, non est necessarium.
	Contingens est ergo nullum movens moveri.
	Sed si movens non movetur, non movet: ut adversarius dicit.
	Ergo contingens est nihil moveri: nam, si nihil movet, nihil movetur.
	Hoc autem habet Aristoteles pro impossibili, quod scilicet aliquando nullus motus sit.
	Ergo primum non fuit contingens: quia ex falso contingenti non sequitur falsum impossibile.
	Et sic haec propositio, omne movens ab alio movetur, non fuit per accidens vera.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="23598"/>Item, si aliqua duo sunt coniuncta per accidens in aliquo; et unum illorum invenitur sine altero, probabile est quod alterum absque illo inveniri possit: sicut, si album et musicum inveniuntur in Socrate, et in Platone invenitur musicum absque albo, probabile est quod in aliquo alio possit inveniri album absque musico.
	Si igitur movens et motum coniunguntur in aliquo per accidens, motum autem invenitur in aliquo absque eo quod moveat, probabile est quod movens inveniatur absque eo quod moveatur.
	Nec contra hoc potest ferri instantia de duobus quorum unum ab altero dependet: quia haec non coniunguntur per se, sed per accidens.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="23599"/>Si autem praedicta propositio est vera per se, similiter sequitur impossibile vel inconveniens.
	Quia vel oportet quod movens moveatur eadem specie motus qua movet, vel alia.
	Si eadem, ergo oportebit quod alterans alteretur, et ulterius quod sanans sanetur, et quod docens doceatur, et secundum eandem scientiam.
	Hoc autem est impossibile: nam docentem necesse est habere scientiam, addiscentem vero necesse est non habere; et sic idem habebitur ab eodem et non habebitur, quod est impossibile.
	Si autem secundum aliam speciem motus movetur, ita scilicet quod alterans moveatur secundum locum, et movens secundum locum augeatur, et sic de aliis; cum sint finita genera et species motus, sequetur quod non sit abire in infinitum.
	Et sic erit aliquod primum movens quod non movetur ab alio.
	Nisi forte aliquis dicat quod fiat reflexio hoc modo quod, completis omnibus generibus et speciebus motus, iterum oporteat redire ad primam: ut, si movens secundum locum alteretur et alterans augeatur, iterum augens moveatur secundum locum.
	Sed ex hoc sequetur idem quod prius: scilicet quod id quod movet secundum aliquam speciem motus, secundum eandem moveatur, licet non immediate sed mediate.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="23600"/>Ergo relinquitur quod oportet ponere aliquod primum quod non movetur ab alio exteriori.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="23601"/>Quia vero, hoc habito quod sit primum movens quod non movetur ab alio exteriori, non sequitur quod sit penitus immobile, ideo ulterius procedit Aristoteles, dicendo quod hoc potest esse dupliciter.
	Uno modo, ita quod illud primum sit penitus immobile.
	Quo posito, habetur propositum: scilicet, quod sit aliquod primum movens immobile.
	Alio modo, quod illud primum moveatur a seipso.
	Et hoc videtur probabile: quia quod est per se, semper est prius eo quod est per aliud; unde et in motis primum motum rationabile est per seipsum moveri, non ab alio.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="23602"/>Sed, hoc dato, iterum idem sequitur.
	Non enim potest dici quod movens seipsum totum moveatur a toto: quia sic sequerentur praedicta inconvenientia, scilicet quod aliquis simul doceret et doceretur, et similiter in aliis motibus; et iterum quod aliquid simul esset in potentia et actu, nam movens, inquantum huiusmodi, est actu, motum vero in potentia.
	Relinquitur igitur quod una pars eius est movens tantum et altera mota.
	Et sic habetur idem quod prius: scilicet quod aliquid sit movens immobile.
	Non autem potest dici quod utraque pars moveatur, ita quod una ab altera; neque quod una pars moveat seipsam et moveat alteram; neque quod totum moveat partem; neque quod pars moveat totum: quia sequerentur praemissa inconvenientia, scilicet quod aliquid simul moveret et moveretur secundum eandem speciem motus; et quod simul esset in potentia et actu; et ulterius quod totum non esset primo movens se, sed ratione partis.
	Relinquitur ergo quod moventis seipsum oportet unam partem esse immobilem et moventem aliam partem.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="23603"/>Sed quia in moventibus se quae sunt apud nos, scilicet in animalibus, pars movens, scilicet anima, etsi sit immobilis per se, movetur tamen per accidens; ulterius ostendit quod primi moventis seipsum pars movens non movetur neque per se neque per accidens.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="23604"/>Moventia enim se quae sunt apud nos, scilicet animalia, cum sint corruptibilia, pars movens in eis movetur per accidens.
	Necesse est autem moventia se corruptibilia reduci ad aliquod primum movens se quod sit sempiternum.
	Ergo necesse est aliquem motorem esse alicuius moventis seipsum qui neque per se neque per accidens moveatur.</p>
</div3> 
<div3 n="25"><head>25 </head>
<p><milestone id="n. 25" unit="section"/><A NAME="23605"/>Quod autem necesse sit, secundum suam positionem, aliquod movens se esse sempiternum, patet.
	Si enim motus est sempiternus, ut ipse supponit, oportet quod generatio moventium seipsa quae sunt generabilia et corruptibilia, sit perpetua.
	Sed huius perpetuitatis non potest esse causa aliquod ipsorum moventium se: quia non semper est.
	Nec simul omnia: tum quia infinita essent; tum quia non simul sunt.
	Relinquitur igitur quod oportet esse aliquod movens seipsum perpetuum, quod causat perpetuitatem generationis in istis inferioribus moventibus se.
	Et sic motor eius non movetur neque per se neque per accidens.</p>
</div3> 
<div3 n="26"><head>26 </head>
<p><milestone id="n. 26" unit="section"/><A NAME="23606"/>Item, in moventibus se videmus quod aliqua incipiunt de novo moveri propter aliquem motum quo non movetur a seipso animal, sicut cibo digesto aut aere alterato: quo quidem motu ipse motor movens seipsum movetur per accidens.
	Ex quo potest accipi quod nullum movens seipsum movetur semper cuius motor movetur per se vel per accidens.
	Sed primum movens seipsum movetur semper: alias non posset motus esse sempiternus, cum omnis alius motus a motu primi moventis seipsum causetur.
	Relinquitur igitur quod primum movens seipsum movetur a motore qui non movetur neque per se neque per accidens.</p>
</div3> 
<div3 n="27"><head>27 </head>
<p><milestone id="n. 27" unit="section"/><A NAME="23607"/>Nec est contra hanc rationem quod motores inferiorum orbium movent motum sempiternum, et tamen dicuntur moveri per accidens.
	Quia dicuntur moveri per accidens non ratione sui ipsorum, sed ratione suorum mobilium, quae sequuntur motum superioris orbis.</p>
</div3> 
<div3 n="28"><head>28 </head>
<p><milestone id="n. 28" unit="section"/><A NAME="23608"/>Sed quia Deus non est pars alicuius moventis seipsum, ulterius Aristoteles, in sua metaphysica, investigat ex hoc motore qui est pars moventis seipsum, alium motorem separatum omnino, qui est Deus.
	Cum enim omne movens seipsum moveatur per appetitum, oportet quod motor qui est pars moventis seipsum, moveat propter appetitum alicuius appetibilis.
	Quod est eo superius in movendo: nam appetens est quodammodo movens motum; appetibile autem est movens omnino non motum.
	Oportet igitur esse primum motorem separatum omnino immobilem, qui Deus est.</p>
</div3> 
<div3 n="29"><head>29 </head>
<p><milestone id="n. 29" unit="section"/><A NAME="23609"/>Praedictos autem processus duo videntur infirmare.
	Quorum primum est, quod procedunt ex suppositione aeternitatis motus: quod apud Catholicos supponitur esse falsum.</p>
</div3> 
<div3 n="30"><head>30 </head>
<p><milestone id="n. 30" unit="section"/><A NAME="23610"/>Et ad hoc dicendum quod via efficacissima ad probandum Deum esse est ex suppositione aeternitatis mundi, qua posita, minus videtur esse manifestum quod Deus sit.
	Nam si mundus et motus de novo incoepit, planum est quod oportet poni aliquam causam quae de novo producat mundum et motum: quia omne quod de novo fit, ab aliquo innovatore oportet sumere originem; cum nihil educat se de potentia in actum vel de non esse in esse.</p>
</div3> 
<div3 n="31"><head>31 </head>
<p><milestone id="n. 31" unit="section"/><A NAME="23611"/>Secundum est, quod supponitur in praedictis demonstrationibus primum motum, scilicet corpus caeleste, esse motum ex se.
	Ex quo sequitur ipsum esse animatum.
	Quod a multis non conceditur.</p>
</div3> 
<div3 n="32"><head>32 </head>
<p><milestone id="n. 32" unit="section"/><A NAME="23612"/>Et ad hoc dicendum est quod, si primum movens non ponitur motum ex se, oportet quod moveatur immediate a penitus immobili.
	Unde etiam Aristoteles sub disiunctione hanc conclusionem inducit: quod scilicet oporteat vel statim devenire ad primum movens immobile separatum, vel ad movens seipsum, ex quo iterum devenitur ad movens primum immobile separatum.</p>
</div3> 
<div3 n="33"><head>33 </head>
<p><milestone id="n. 33" unit="section"/><A NAME="23613"/>Procedit autem philosophus alia via in II Metaphys., ad ostendendum non posse procedi in infinitum in causis efficientibus, sed esse devenire ad unam causam primam: et hanc dicimus Deum.
	Et haec via talis est.
	In omnibus causis efficientibus ordinatis primum est causa medii, et medium est causa ultimi: sive sit unum, sive plura media.
	Remota autem causa, removetur id cuius est causa.
	Ergo, remoto primo, medium causa esse non poterit.
	Sed si procedatur in causis efficientibus in infinitum, nulla causarum erit prima.
	Ergo omnes aliae tollentur, quae sunt mediae.
	Hoc autem est manifeste falsum.
	Ergo oportet ponere primam causam efficientem esse.
	Quae Deus est.</p>
</div3> 
<div3 n="34"><head>34 </head>
<p><milestone id="n. 34" unit="section"/><A NAME="23614"/>Potest etiam alia ratio colligi ex verbis Aristotelis.
	In II enim Metaphys. ostendit quod ea quae sunt maxime vera, sunt et maxime entia.
	In IV autem Metaphys. ostendit esse aliquid maxime verum, ex hoc quod videmus duorum falsorum unum altero esse magis falsum, unde oportet ut alterum sit etiam altero verius; hoc autem est secundum approximationem ad id quod est simpliciter et maxime verum.
	Ex quibus concludi potest ulterius esse aliquid quod est maxime ens.
	Et hoc dicimus Deum.</p>
</div3> 
<div3 n="35"><head>35 </head>
<p><milestone id="n. 35" unit="section"/><A NAME="23615"/>Ad hoc etiam inducitur a Damasceno alia ratio sumpta ex rerum gubernatione: quam etiam innuit Commentator in II physicorum.
	Et est talis.
	Impossibile est aliqua contraria et dissonantia in unum ordinem concordare semper vel pluries nisi alicuius gubernatione, ex qua omnibus et singulis tribuitur ut ad certum finem tendant.
	Sed in mundo videmus res diversarum naturarum in unum ordinem concordare, non ut raro et a casu, sed ut semper vel in maiori parte.
	Oportet ergo esse aliquem cuius providentia mundus gubernetur.
	Et hunc dicimus Deum.</p>

</div3></div2>
<div2 n="14"><head>Caput 14: Quod ad cognitionem Dei oportet uti via remotionis</head> 
<div3 n="1"><head>1 </head>
<p><milestone id="n. 1" unit="section"/><A NAME="23617"/>Ostenso igitur quod est aliquod primum ens, quod Deum dicimus, oportet eius conditiones investigare.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23618"/>Est autem via remotionis utendum praecipue in consideratione divinae substantiae.
	Nam divina substantia omnem formam quam intellectus noster attingit, sua immensitate excedit: et sic ipsam apprehendere non possumus cognoscendo quid est.
	Sed aliqualem eius habemus notitiam cognoscendo quid non est.
	Tantoque eius notitiae magis appropinquamus, quanto plura per intellectum nostrum ab eo poterimus removere.
	Tanto enim unumquodque perfectius cognoscimus, quanto differentias eius ad alia plenius intuemur: habet enim res unaquaeque in seipsa esse proprium ab omnibus aliis rebus distinctum.
	Unde et in rebus quarum definitiones cognoscimus, primo eas in genere collocamus, per quod scimus in communi quid est; et postmodum differentias addimus, quibus a rebus aliis distinguatur; et sic perficitur substantiae rei completa notitia.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23619"/>Sed quia in consideratione substantiae divinae non possumus accipere quid, quasi genus; nec distinctionem eius ab aliis rebus per affirmativas differentias accipere possumus, oportet eam accipere per differentias negativas.
	Sicut autem in affirmativis differentiis una aliam contrahit, et magis ad completam designationem rei appropinquat secundum quod a pluribus differre facit; ita una differentia negativa per aliam contrahitur, quae a pluribus differre facit.
	Sicut, si dicamus Deum non esse accidens, per hoc ab omnibus accidentibus distinguitur; deinde si addamus ipsum non esse corpus, distinguemus ipsum etiam ab aliquibus substantiis; et sic per ordinem ab omni eo quod est praeter ipsum, per negationes huiusmodi distinguetur; et tunc de substantia eius erit propria consideratio cum cognoscetur ut ab omnibus distinctus.
	Non tamen erit perfecta: quia non cognoscetur quid in se sit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23620"/>Ad procedendum igitur circa Dei cognitionem per viam remotionis, accipiamus principium id quod ex superioribus iam manifestum est, scilicet quod Deus sit omnino immobilis.
	Quod etiam auctoritas sacrae Scripturae confirmat.
	Dicitur enim Malach. 3-6: <hi>ego Deus, et non mutor</hi>; Iac. 1-17: <hi>apud quem non est transmutatio</hi>; et Num. 23-19: <hi>non est Deus quasi homo, ut mutetur</hi>.</p>
</div3></div2>
<div2 n="15"><head>Caput 15: Quod Deus sit aeternus</head> 
<div3 n="1"><head>1 </head>
<p><milestone id="n. 1" unit="section"/><A NAME="23622"/>Ex hoc autem apparet ulterius Deum esse aeternum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23623"/>Nam omne quod incipit esse vel desinit, per motum vel mutationem hoc patitur.
	Ostensum autem est Deum esse omnino immutabilem.
	Est igitur aeternus, carens principio et fine.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23624"/>Item.
	Illa sola tempore mensurantur quae moventur: eo quod <hi>tempus est numerus motus</hi>, ut patet in IV physicorum.
	Deus autem est omnino absque motu, ut iam probatum est.
	Tempore igitur non mensuratur.
	Igitur in ipso non est prius et posterius accipere.
	Non ergo habet esse post non esse, nec non esse post esse potest habere, nec aliqua successio in esse ipsius inveniri potest: quia haec sine tempore intelligi non possunt.
	Est igitur carens principio et fine, totum esse suum simul habens.
	In quo ratio aeternitatis consistit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23625"/>Adhuc.
	Si aliquando non fuit et postmodum fuit, ab aliquo eductus est de non esse in esse.
	Non a seipso: quia quod non est non potest aliquid agere.
	Si autem ab alio, illud est prius eo.
	Ostensum autem est Deum esse primam causam.
	Non igitur esse incoepit.
	Unde nec esse desinet: quia quod semper fuit, habet virtutem semper essendi.
	Est igitur aeternus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23626"/>Amplius.
	Videmus in mundo quaedam quae sunt possibilia esse et non esse, scilicet generabilia et corruptibilia.
	Omne autem quod est possibile esse, causam habet: quia, cum de se aequaliter se habeat ad duo, scilicet esse et non esse, oportet, si ei approprietur esse, quod hoc sit ex aliqua causa.
	Sed in causis non est procedere in infinitum, ut supra probatum est per rationem Aristotelis.
	Ergo oportet ponere aliquid quod sit necesse-esse.
	Omne autem necessarium vel habet causam suae necessitatis aliunde; vel non, sed est per seipsum necessarium.
	Non est autem procedere in infinitum in necessariis quae habent causam suae necessitatis aliunde.
	Ergo oportet ponere aliquod primum necessarium, quod est per seipsum necessarium.
	Et hoc Deus est: cum sit causa prima, ut ostensum est.
	Est igitur Deus aeternus: cum omne necessarium per se sit aeternum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23627"/>Ostendit etiam Aristoteles ex sempiternitate temporis sempiternitatem motus.
	Ex quo iterum ostendit sempiternitatem substantiae moventis.
	Prima autem substantia movens Deus est.
	Est igitur sempiternus.
	Negata autem sempiternitate temporis et motus, adhuc manet ratio ad sempiternitatem substantiae.
	Nam, si motus incoepit, oportet quod ab aliquo movente incoeperit.
	Qui si incoepit, aliquo agente incoepit.
	Et sic vel in infinitum ibitur; vel devenietur ad aliquid quod non incoepit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23628"/>Huic autem veritati divina auctoritas testimonium perhibet.
	Unde Psalmus: <hi>tu autem, domine, in aeternum permanes</hi>.
	Et idem: <hi>tu autem idem ipse es, et anni tui non deficient</hi>.</p>
</div3></div2>
<div2 n="16"><head>Caput 16: Quod in Deo non est potentia passiva</head> 
<div3 n="1"><head>1 </head>
<p><milestone id="n. 1" unit="section"/><A NAME="23630"/>Si autem Deus aeternus est, necesse est ipsum non esse in potentia.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23631"/>Omne enim id in cuius substantia admiscetur potentia, secundum id quod habet de potentia potest non esse: quia quod potest esse, potest non esse.
	Deus autem secundum se non potest non esse: cum sit sempiternus.
	In Deo igitur non est potentia ad esse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23632"/>Adhuc.
	Quamvis id quod quandoque est in potentia quandoque actu, prius sit tempore in potentia quam in actu, tamen simpliciter actus est prior potentia: quia potentia non educit se in actum, sed oportet quod educatur in actum per aliquid quod sit in actu.
	Omne igitur quod est aliquo modo in potentia, habet aliquid prius se.
	Deus autem est primum ens et prima causa, ut ex supra dictis patet.
	Non igitur habet in se aliquid potentiae admixtum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23633"/>Item.
	Illud quod est per se necesse esse, nullo modo est possibile esse: quia quod est per se necesse esse, non habet causam; omne autem quod est possibile esse, habet causam, ut supra ostensum est.
	Deum autem est per se necesse esse.
	Nullo igitur modo est possibile esse.
	Nihil ergo potentiae in sua substantia invenitur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23634"/>Item.
	Unumquodque agit secundum quod est actu.
	Quod igitur non est totus actus, non toto se agit, sed aliquo sui.
	Quod autem non toto se agit, non est primum agens: agit enim alicuius participatione, non per essentiam suam.
	Primum igitur agens, quod Deus est, nullam habet potentiam admixtam, sed est actus purus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23635"/>Adhuc.
	Unumquodque, sicut natum est agere inquantum est actu, ita natum est pati inquantum est potentia: nam motus est actus potentia existentis.
	Sed Deus est omnino impassibilis ac immutabilis, ut patet ex dictis.
	Nihil ergo habet de potentia, scilicet passiva.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23636"/>Item.
	Videmus aliquid esse in mundo quod exit de potentia in actum.
	Non autem educit se de potentia in actum: quia quod est potentia, nondum est; unde nec agere potest.
	Ergo oportet esse aliquid aliud prius, qui educatur de potentia in actum.
	Et iterum, si hoc est exiens de potentia in actum, oportet ante hoc aliquid aliud poni, quo reducatur in actum.
	Hoc autem in infinitum procedere non potest.
	Ergo oportet devenire ad aliquid quod est tantum actu et nullo modo in potentia.
	Et hoc dicimus Deum.</p>
</div3></div2>
<div2 n="17"><head>Caput 17: Quod in Deo non est materia</head> 
<div3 n="1"><head>1 </head>
<p><milestone id="n. 1" unit="section"/><A NAME="23638"/>Apparet etiam ex hoc Deum non esse materiam.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23639"/>Quia materia id quod est, in potentia est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23640"/>Item.
	Materia non est agendi principium: unde efficiens et materia in idem non incidunt, secundum philosophum.
	Deo autem convenit esse primam causam effectivam rerum, ut supra dictum est.
	Ipse igitur materia non est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23641"/>Amplius.
	Sequitur res naturales casu existere his qui omnia in materiam reducebant sicut in causam primam: contra quos agitur in II physicorum.
	Si igitur Deus, qui est prima causa, sit causa materialis rerum, sequitur omnia a casu existere.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23642"/>Item.
	Materia non fit causa alicuius in actu nisi secundum quod alteratur et mutatur.
	Si igitur Deus est immobilis, ut probatum est, nullo modo potest esse rerum causa per modum materiae.
	Hanc autem veritatem fides Catholica confitetur, qua Deum non de sua substantia, sed de nihilo asserit cuncta creasse.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23643"/>In hoc autem insania David de Dinando confunditur, qui ausus est dicere Deum esse idem quod prima materia, ex hoc quod, si non esset idem, oporteret differre ea aliquibus differentiis, et sic non essent simplicia; nam in eo quod per differentiam ab alio differt, ipsa differentia compositionem facit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23644"/>Hoc autem processit ex ignorantia qua nescivit quid inter differentiam et diversitatem intersit.
	Differens enim, ut in X Metaph. determinatur, dicitur ad aliquid, nam omne differens aliquo est differens: diversum autem aliquid absolute dicitur, ex hoc quod non est idem.
	Differentia igitur in his quaerenda est quae in aliquo conveniunt: oportet enim aliquid in eis assignari secundum quod differant; sicut duae species conveniunt in genere, unde oportet quod differentiis distinguantur.
	In his autem quae in nullo conveniunt, non est quaerendum quo differant, sed seipsis diversa sunt.
	Sic enim et oppositae differentiae ab invicem distinguuntur: non enim participant genus quasi partem suae essentiae: et ideo non est quaerendum quibus differant, seipsis enim diversa sunt.
	Sic etiam Deus et materia prima distinguuntur, quorum unus est actus purus, aliud potentia pura, in nullo convenientiam habentes.</p>
</div3></div2>
<div2 n="18"><head>Caput 18: Quod in Deo nulla est compositio</head> 
<div3 n="1"><head>1 </head>
<p><milestone id="n. 1" unit="section"/><A NAME="23646"/>Ex praemissis autem concludi potest quod in Deo nulla sit compositio.
	Nam in omni composito oportet esse actum et potentiam.
	Non enim plura possunt simpliciter unum fieri nisi aliquid sit ibi actus, et aliud potentia.
	Quae enim actu sunt, non uniuntur nisi quasi colligata vel congregata, quae non sunt unum simpliciter.
	In quibus etiam ipsae partes congregatae sunt sicut potentia respectu unionis: sunt enim unitae in actu postquam fuerint in potentia unibiles.
	In Deo autem nulla est potentia.
	Non est igitur in eo aliqua compositio.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23647"/>Item.
	Omne compositum posterius est suis componentibus.
	Primum ergo ens, quod Deus est, ex nullis compositum est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23648"/>Adhuc.
	Omne compositum est potentia dissolubile, quantum est ex ratione compositionis: licet in quibusdam sit aliquid aliud dissolutioni repugnans.
	Quod autem est dissolubile, est in potentia ad non esse.
	Quod Deo non competit: cum sit per se necesse-esse.
	Non est igitur in eo aliqua compositio.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23649"/>Amplius.
	Omnis compositio indiget aliquo componente: si enim compositio est, ex pluribus est; quae autem secundum se sunt plura, in unum non convenirent nisi ab aliquo componente unirentur.
	Si igitur compositus esset Deus, haberet componentem: non enim ipse seipsum componere posset, quia nihil est causa sui ipsius; esset enim prius seipso, quod est impossibile.
	Componens autem est causa efficiens compositi.
	Ergo Deus haberet causam efficientem.
	Et sic non esset causa prima, quod supra habitum est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23650"/>Item.
	In quolibet genere tanto aliquid est nobilius quanto simplicius: sicut in genere calidi ignis, qui non habet aliquam frigidi permixtionem.
	Quod igitur est in fine nobilitatis omnium entium, oportet esse in fine simplicitatis.
	Hoc autem quod est in fine nobilitatis omnium entium, dicimus Deum, cum sit prima causa: causa enim est nobilior effectu.
	Nulla igitur compositio ei accidere potest.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23651"/>Praeterea.
	In omni composito bonum non est huius vel illius partis, sed totius,- et dico bonum secundum illam bonitatem quae est propria totius et perfectio eius: nam partes sunt imperfectae respectu totius: sicut partes hominis non sunt homo, partes etiam numeri senarii non habent perfectionem senarii, et similiter partes lineae non perveniunt ad perfectionem mensurae quae in tota linea invenitur.
	Si ergo Deus est compositus, perfectio et bonitas eius propria invenitur in toto, non autem in aliqua eius partium.
	Et sic non erit in eo pure illud bonum quod est proprium ei.
	Non est ergo ipse primum et summum bonum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23652"/>Item.
	Ante omnem multitudinem oportet invenire unitatem.
	In omni autem composito est multitudo.
	Igitur oportet id quod est ante omnia, scilicet Deum, omni compositione carere.</p>
</div3></div2>
<div2 n="19"><head>Caput 19: Quod in Deo nihil est violentum neque praeter naturam</head> 
<div3 n="1"><head>1 </head>
<p><milestone id="n. 1" unit="section"/><A NAME="23654"/>Ex hoc autem philosophus concludit quod in Deo nihil potest esse violentum neque extra naturam.
	Omne enim illud in quo aliquid violentum et praeter naturam invenitur, aliquid sibi additum habet: nam quod est de substantia rei non potest esse violentum neque praeter naturam.
	Nullum autem simplex habet in se aliquid additum: ex hoc enim compositio relinqueretur.
	Cum igitur Deus sit simplex, ut ostensum est, nihil in eo potest esse violentum neque praeter naturam.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23655"/>Amplius.
	Necessitas coactionis est necessitas ex alio.
	In Deo autem non est necessitas ex alio, sed est per seipsum necessarium, et causa necessitatis aliis.
	Igitur nihil in eo est coactum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23656"/>Adhuc.
	Ubicumque est aliquid violentum, ibi potest esse aliquid praeter id quod rei per se convenit: nam violentum contrariatur ei quod est secundum naturam.
	Sed in Deo non est possibile esse aliquid praeter id quod secundum se ei convenit: cum secundum se sit necesse-esse, ut ostensum est.
	Non potest igitur in eo esse aliquid violentum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23657"/>Item.
	Omne in quo est aliquid violentum vel innaturale, natum est ab alio moveri: nam violentum est cuius principium est extra nil conferente vim passo.
	Deus autem est omnino immobilis, ut ostensum est.
	Igitur non potest in eo esse aliquid violentum vel innaturale.</p>
</div3></div2>
<div2 n="20"><head>Caput 20: Quod Deus non est corpus</head> 
<div3 n="1"><head>1 </head>
<p><milestone id="n. 1" unit="section"/><A NAME="23659"/>Ex praemissis etiam ostenditur quod Deus non est corpus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23660"/>Omne enim corpus, cum sit continuum, compositum est et partes habens.
	Deus autem non est compositus, ut ostensum est.
	Igitur corpus non est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23661"/>Praeterea.
	Omne quantum est aliquo modo in potentia: nam continuum est potentia divisibile in infinitum; numerus autem in infinitum est augmentabilis.
	Omne autem corpus est quantum.
	Ergo omne corpus est in potentia.
	Deus autem non est in potentia, sed actus purus, ut ostensum est.
	Ergo Deus non est corpus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23662"/>Adhuc.
	Si Deus est corpus, oportet quod sit aliquod corpus naturale: nam corpus mathematicum non est per se existens, ut philosophus probat, eo quod dimensiones accidentia sunt.
	Non autem est corpus naturale: cum sit immobilis, ut ostensum est; omne autem corpus naturale mobile est.
	Deus igitur non est corpus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23663"/>Amplius.
	Omne corpus finitum est: quod tam de corpore circulari quam de recto probatur in I caeli et mundi.
	Quodlibet autem corpus finitum intellectu et imaginatione transcendere possumus.
	Si igitur Deus est corpus, intellectus et imaginatio nostra aliquid maius Deo cogitare possunt.
	Et sic Deus non est maior intellectu nostro.
	Quod est inconveniens.
	Non est igitur corpus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23664"/>Adhuc.
	Cognitio intellectiva certior est quam sensitiva.
	Invenitur autem aliquid subiectum sensui in rerum natura.
	Igitur et intellectui.
	Sed secundum ordinem obiectorum est ordo potentiarum, sicut et distinctio.
	Ergo super omnia sensibilia est aliquid intelligibile in rerum natura existens.
	Omne autem corpus in rebus existens est sensibile.
	Igitur super omnia corpora est aliquid accipere nobilius.
	Si igitur Deus est corpus, non erit primum et maximum ens.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23665"/>Praeterea.
	Quolibet corpore non vivente res vivens est nobilior.
	Quolibet autem corpore vivente sua vita est nobilior: cum per hoc habeat supra alia corpora nobilitatem.
	Id igitur quo nihil est nobilius, corpus non est.
	Hoc autem est Deus.
	Igitur non est corpus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23666"/>Item.
	Inveniuntur rationes philosophorum ad idem ostendendum procedentes ex aeternitate motus, in hunc modum.
	In omni motu sempiterno oportet quod primum movens non moveatur neque per se neque per accidens, sicut ex supra dictis patet.
	Corpus autem caeli movetur circulariter motu sempiterno.
	Ergo primus motor eius non movetur neque per se neque per accidens.
	Nullum autem corpus movet localiter nisi moveatur: eo quod oportet movens et motum esse simul; et sic corpus movens moveri oportet, ad hoc quod sit simul cum corpore moto.
	Nulla etiam virtus in corpore movet nisi per accidens moveatur: quia, moto corpore, movetur per accidens virtus corporis.
	Ergo primus motor caeli non est corpus neque virtus in corpore.
	Hoc autem ad quod ultimo reducitur motus caeli sicut ad primum movens immobile, est Deus.
	Deus igitur non est corpus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23667"/>Adhuc.
	Nulla potentia infinita est potentia in magnitudine.
	Potentia primi motoris est potentia infinita.
	Ergo non est in aliqua magnitudine.
	Et sic Deus, qui est primus motor, neque est corpus neque est virtus in corpore.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="23668"/>Prima sic probatur.
	Si potentia magnitudinis alicuius est infinita, aut ergo erit magnitudinis finitae; aut infinitae.
	Magnitudo infinita nulla est, ut probatur in III Physic. et in I caeli et mundi.
	Magnitudinis autem finitae non est possibile esse potentiam infinitam.
	Et sic in nulla magnitudine potest esse potentia infinita.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="23669"/>Quod autem in magnitudine finita non possit esse potentia infinita, sic probatur.
	Aequalem effectum quem facit potentia minor in tempore maiori, facit potentia maior in tempore minori: qualiscumque sit ille effectus, sive sit secundum alterationem, sive secundum motum localem, sive secundum quemcumque alium motum.
	Sed potentia infinita est maior omni potentia finita.
	Ergo oportet quod in minori perficiat effectum, velocius movendo, quam potentia quaecumque finita.
	Nec potest esse quod in minori quod sit tempus.
	Relinquitur igitur quod hoc erit in indivisibili temporis.
	Et sic movere et moveri et motus erunt in instanti.
	Cuius contrarium demonstratum est in VI physicorum.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="23670"/>Quod autem non possit potentia infinita magnitudinis finitae movere in tempore, sic iterum probatur.
	Sit potentia infinita quae est a.
	Accipiatur pars eius quae est ab.
	Pars igitur ista movebit in tempore maiori.
	Oportebit tamen esse aliquam proportionem huius temporis ad tempus in quo movet tota potentia: cum utrumque tempus sit finitum.
	Sint igitur haec duo tempora in decupla proportione se ad invicem habentia: non enim quantum ad hanc rationem differt istam vel aliam proportionem dicere.
	Si autem addatur ad potentiam praedictam finitam, diminui oportebit de tempore secundum proportionem additionis ad potentiam: cum maior potentia in minori tempore moveat.
	Si ergo addatur decuplum, illa potentia movebit in tempore quod erit decima pars temporis in quo movebat prima pars accepta infinitae potentiae, scilicet ab.
	Et tamen haec potentia quae est decuplum eius, est potentia finita: cum habeat proportionem determinatam ad potentiam finitam.
	Relinquitur igitur quod in aequali tempore movet potentia finita et infinita.
	Quod est impossibile.
	Non igitur potentia infinita magnitudinis finitae potest movere in tempore aliquo.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="23671"/>Quod autem potentia primi motoris sit infinita, sic probatur.
	Nulla potentia finita potest movere tempore infinito.
	Sed potentia primi motoris movet in tempore infinito: quia motus primus est sempiternus.
	Ergo potentia primi motoris est infinita.
	Prima sic probatur.
	Si aliqua potentia finita alicuius corporis movet tempore infinito, pars illius corporis, habens partem potentiae, movebit in tempore minori: quia quanto aliquid est maioris potentiae, tanto in maiori tempore motum continuare poterit; et sic pars praedicta movebit tempore finito, maior autem pars in maiori tempore movere poterit.
	Et sic semper, secundum quod addetur ad potentiam motoris, addetur ad tempus secundum eandem proportionem.
	Sed additio aliquoties facta perveniet ad quantitatem totius, vel etiam excedet.
	Ergo et additio ex parte temporis perveniet ad quantitatem temporis in quo movet totum.
	Tempus autem in quo totum movebat, dicebatur esse infinitum.
	Ergo tempus finitum metietur tempus infinitum.
	Quod est impossibile.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="23672"/>Sed contra hunc processum plures sunt obiectiones.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="23673"/>Quarum una est, quia potest poni quod illud corpus quod movet primum motum, non est divisibile: sicut patet de corpore caelesti.
	Praedicta autem probatio procedit ex divisione eius.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="23674"/>Sed ad hoc dicendum quod conditionalis potest esse vera cuius antecedens est impossibile.
	Et si quid est quod destruat veritatem talis conditionalis, est impossibile: sicut, si aliquis destrueret veritatem huius conditionalis, si homo volat, habet alas, esset impossibile.
	Et secundum modum hunc intelligendus est processus probationis praedictae.
	Quia haec conditionalis est vera, si corpus caeleste dividitur, pars eius erit minoris potentiae quam totum.
	Huius autem conditionalis veritas tollitur si ponatur primum movens esse corpus, propter impossibilia quae sequuntur.
	Unde patet hoc esse impossibile.
	Et similiter potest responderi si fiat obiectio de augmento potentiarum finitarum.
	Quia non est accipere in rerum natura potentias secundum omnem proportionem quam habet tempus ad tempus quodcumque.
	Est tamen conditionalis vera, qua in praedicta probatione indigetur.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="23675"/>Secunda obiectio est quia, etsi corpus dividitur, aliqua virtus potest esse alicuius corporis quae non dividitur diviso corpore: sicut anima rationalis non dividitur diviso corpore.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="23676"/>Et ad hoc est dicendum quod per processum praedictum non probatur quod non sit Deus coniunctus corpori sicut anima rationalis corpori humano: sed quod non est virtus in corpore sicut virtus materialis, quae dividitur ad divisionem corporis.
	Unde etiam dicitur de intellectu humano quod non est corpus neque virtus in corpore.
	Quod autem Deus, non sit unitus corpori sicut anima, alterius rationis est.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="23677"/>Tertia obiectio est quia, si cuiuslibet corporis est potentia finita, ut in praedicto processu ostenditur; per potentiam autem finitam non potest aliquid durare tempore infinito: sequetur quod nullum corpus possit durare tempore infinito.
	Et sic corpus caeleste de necessitate corrumpetur.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="23678"/>Ad hoc autem a quibusdam respondetur quod corpus caeleste secundum potentiam suam potest deficere, sed perpetuitatem durationis acquirit ab alio quod est potentiae infinitae.
	Et huic solutioni videtur attestari Plato, qui de corporibus caelestibus Deum loquentem inducit in hunc modum: <hi>natura vestra estis dissolubilia, voluntate autem mea indissolubilia: quia voluntas mea maior est nexu vestro</hi>.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="23679"/>Hanc autem solutionem improbat Commentator, in XI Metaph.
	Nam impossibile est, secundum eum, quod id quod est de se possibile non esse, acquirat perpetuitatem essendi ab alio.
	Sequeretur enim quod corruptibile mutetur in incorruptibilitatem.
	Quod est impossibile secundum ipsum.
	Et ideo ipse in hunc modum respondet: quod in corpore caelesti omnis potentia quae est, finita est: non tamen oportet quod habeat omnem potentiam; est enim in corpore caelesti, secundum Aristotelem, in VIII Metaph., potentia ad ubi, sed non ad esse.
	Et sic non oportet quod insit ei potentia ad non esse.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="23680"/>Sciendum tamen quod haec responsio Commentatoris non est sufficiens.
	Quia, etsi detur quod in corpore caelesti non sit potentia quasi passiva ad esse, quae est potentia materiae, est tamen in eo potentia quasi activa, quae est virtus essendi: cum expresse Aristoteles dicat, in I caeli et mundi, quod caelum habet virtutem ut sit semper.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="23681"/>Et ideo melius dicendum est quod, cum potentia dicatur ad actum, oportet iudicare de potentia secundum modum actus.
	Motus autem de sui ratione quantitatem habet et extensionem: unde duratio eius infinita requirit quod potentia movens sit infinita.
	Esse autem non habet aliquam extensionem quantitatis: praecipue in re cuius esse est invariabile, sicut caelum.
	Et ideo non oportet quod virtus essendi sit infinita in corpore finito, licet in infinitum duret: quia non differt quod per illam virtutem aliquid duret in uno instanti vel tempore infinito, cum esse illud invariabile non attingatur a tempore nisi per accidens.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="23682"/>Quarta obiectio est de hoc quod non videtur esse necessarium quod id quod movet tempore infinito, habeat potentiam infinitam, in illis moventibus quae movendo non alterantur.
	Quia talis motus nihil consumit de potentia eorum: unde non minore tempore movere possunt postquam aliquo tempore moverunt quam ante; sicut solis virtus finita est, et, quia in agendo eius virtus activa non minuitur, infinito tempore potest agere in haec inferiora, secundum naturam.</p>
</div3> 
<div3 n="25"><head>25 </head>
<p><milestone id="n. 25" unit="section"/><A NAME="23683"/>Et ad hoc dicendum est quod corpus non movet nisi motum, ut probatum est.
	Et ideo, si contingat corpus aliquod non moveri, sequetur ipsum non movere.
	In omni autem quod movetur est potentia ad opposita: quia termini motus sunt oppositi.
	Et ideo, quantum est de se, omne corpus quod movetur possibile est non moveri.
	Et quod possibile est non moveri, non habet de se ut perpetuo tempore moveatur.
	Et sic nec quod in perpetuo tempore moveat.</p>
</div3> 
<div3 n="26"><head>26 </head>
<p><milestone id="n. 26" unit="section"/><A NAME="23684"/>Procedit ergo praedicta demonstratio de potentia finita corporis finiti, quae non potest de se movere tempore infinito.
	Sed corpus quod de se possibile est moveri et non moveri, movere et non movere, acquirere potest perpetuitatem motus ab aliquo.
	Quod oportet esse incorporeum.
	Et ideo oportet primum movens esse incorporeum.
	Et sic nihil prohibet secundum naturam corpus finitum, quod acquirit ab alio perpetuitatem in moveri, habere etiam perpetuitatem in movere: nam et ipsum primum corpus caeleste, secundum naturam, potest perpetuo motu inferiora corpora caelestia revolvere, secundum quod sphaera movet sphaeram.</p>
</div3> 
<div3 n="27"><head>27 </head>
<p><milestone id="n. 27" unit="section"/><A NAME="23685"/>Nec est inconveniens secundum Commentatorem quod illud quod de se est in potentia moveri et non moveri, acquirat ab alio perpetuitatem motus, sicut ponebatur esse impossibile de perpetuitate essendi.
	Nam motus est quidam defluxus a movente in mobile: et ideo potest aliquod mobile acquirere ab alio perpetuitatem motus, quam non habet de se.
	Esse autem est aliquid fixum et quietum in ente: et ideo quod de se est in potentia ad non esse, non potest, ut ipse dicit, secundum viam naturae acquirere ab alio perpetuitatem essendi.</p>
</div3> 
<div3 n="28"><head>28 </head>
<p><milestone id="n. 28" unit="section"/><A NAME="23686"/>Quinta obiectio est quod per praedictum processum non videtur maior ratio quare non sit potentia infinita in magnitudine quam extra magnitudinem: nam utrobique sequetur quod moveat non in tempore.</p>
</div3> 
<div3 n="29"><head>29 </head>
<p><milestone id="n. 29" unit="section"/><A NAME="23687"/>Et ad hoc dicendum quod finitum et infinitum in magnitudine et tempore et motu inveniuntur secundum unam rationem, sicut probatur in III et in VI Physic.: et ideo infinitum in uno eorum aufert proportionem finitam in aliis.
	In his autem quae carent magnitudine, non est finitum et infinitum nisi aequivoce.
	Unde praedictus modus demonstrandi in talibus potentiis locum non habet.</p>
</div3> 
<div3 n="30"><head>30 </head>
<p><milestone id="n. 30" unit="section"/><A NAME="23688"/>Aliter autem respondetur et melius, quod caelum habet duos motores: unum proximum, qui est finitae virtutis, et ab hoc habet quod motus eius sit finitae velocitatis; et alium remotum, qui est infinitae virtutis, a quo habet quod motus eius possit esse infinitae durationis.
	Et sic patet quod potentia infinita quae non est in magnitudine, potest movere corpus non immediate in tempore.
	Sed potentia quae est in magnitudine oportet quod moveat immediate: cum nullum corpus moveat nisi motum.
	Unde, si moveret, sequeretur quod moveret in non tempore.</p>
</div3> 
<div3 n="31"><head>31 </head>
<p><milestone id="n. 31" unit="section"/><A NAME="23689"/>Potest adhuc melius dici quod potentia quae non est in magnitudine est intellectus, et movet per voluntatem.
	Unde movet secundum exigentiam mobilis, et non secundum proportionem suae virtutis.
	Potentia autem quae est in magnitudine non potest movere nisi per necessitatem naturae: quia probatum est quod intellectus non est virtus corporea.
	Et sic movet de necessitate secundum proportionem suae quantitatis.
	Unde sequitur, si movet, quod moveat in instanti.</p>
</div3> 
<div3 n="32"><head>32 </head>
<p><milestone id="n. 32" unit="section"/><A NAME="23690"/>Secundum hoc ergo, remotis praedictis obiectionibus, procedit demonstratio Aristotelis.</p>
</div3> 
<div3 n="33"><head>33 </head>
<p><milestone id="n. 33" unit="section"/><A NAME="23691"/>Amplius.
	Nullus motus qui est a movente corporeo potest esse continuus et regularis: eo quod movens corporale in motu locali movet attrahendo vel expellendo; id autem quod attrahitur vel expellitur non in eadem dispositione se habet ad moventem a principio motus usque ad finem, cum quandoque sit propinquius, quandoque remotius; et sic nullum corpus potest movere motum continuum et regularem.
	Motus autem primus est continuus et regularis, ut probatur in VIII Physic.
	Igitur movens primum motum non est corpus.</p>
</div3> 
<div3 n="34"><head>34 </head>
<p><milestone id="n. 34" unit="section"/><A NAME="23692"/>Item.
	Nullus motus qui est ad finem qui exit de potentia in actum, potest esse perpetuus: quia, cum perventum fuerit ad actum, motus quiescit.
	Si ergo motus primus est perpetuus, oportet quod sit ad finem qui sit semper et omnibus modis in actu.
	Tale autem non est aliquod corpus neque aliqua virtus in corpore: cum omnia huiusmodi sint mobilia per se vel per accidens.
	Igitur finis primi motus non est corpus neque virtus in corpore.
	Finis autem primi motus est primum movens, quod movet sicut desideratum.
	Hoc autem est Deus.
	Deus igitur neque est corpus neque virtus in corpore.</p>
</div3> 
<div3 n="35"><head>35 </head>
<p><milestone id="n. 35" unit="section"/><A NAME="23693"/>Quamvis autem falsum sit, secundum fidem nostram, quod motus caeli sit perpetuus, ut infra patebit; tamen verum est quod motus ille non deficiet neque propter impotentiam motoris, neque propter corruptionem substantiae mobilis, cum non videatur motus caeli per diuturnitatem temporis lentescere.
	Unde demonstrationes praedictae suam efficaciam non perdunt.</p>
</div3> 
<div3 n="36"><head>36 </head>
<p><milestone id="n. 36" unit="section"/><A NAME="23694"/>Huic autem veritati demonstratae concordat divina auctoritas.
	Dicitur enim Ioan. 4-24: <hi>spiritus est Deus, et eos qui eum adorant, in spiritu et veritate adorare oportet</hi>.
	Dicitur etiam 1 Tim. 1-17: <hi>regi saeculorum immortali, invisibili, soli Deo</hi>.
	Et Rom. 1-20: <hi>invisibilia Dei per ea quae facta sunt intellecta conspiciuntur</hi>: quae enim non visu sed intellectu conspiciuntur, incorporea sunt.</p>
</div3> 
<div3 n="37"><head>37 </head>
<p><milestone id="n. 37" unit="section"/><A NAME="23695"/>Per hoc autem destruitur error primorum philosophorum naturalium, qui non ponebant nisi causas materiales, ut ignem vel aquam vel aliquid huiusmodi; et sic prima rerum principia corpora dicebant, et eadem vocabant deos.</p>
</div3> 
<div3 n="38"><head>38 </head>
<p><milestone id="n. 38" unit="section"/><A NAME="23696"/>Inter quos etiam quidam fuerunt ponentes causas moventes amicitiam et litem.
	Qui etiam propter praedictas rationes confutantur.
	Nam, cum lis et amicitia sint in corporibus secundum eos, sequetur prima principia moventia esse virtutes in corpore.</p>
</div3> 
<div3 n="39"><head>39 </head>
<p><milestone id="n. 39" unit="section"/><A NAME="23697"/>Ipsi etiam ponebant Deum esse compositum ex quatuor elementis et amicitia.
	Per quod datur intelligi quod posuerunt Deum esse corpus caeleste.</p>
</div3> 
<div3 n="40"><head>40 </head>
<p><milestone id="n. 40" unit="section"/><A NAME="23698"/>Inter antiquos autem solus Anaxagoras ad veritatem accessit, ponens intellectum moventem omnia.</p>
</div3> 
<div3 n="41"><head>41 </head>
<p><milestone id="n. 41" unit="section"/><A NAME="23699"/>Hac etiam veritate redarguuntur gentiles ponentes ipsa elementa mundi et virtutes in eis existentes deos esse, ut solem, lunam, terram, aquam et huiusmodi, occasionem habentes ex praedictis philosophorum erroribus.</p>
</div3> 
<div3 n="42"><head>42 </head>
<p><milestone id="n. 42" unit="section"/><A NAME="23700"/>Praedictis etiam rationibus excluduntur deliramenta Iudaeorum simplicium, Tertulliani, Vadianorum sive Anthropomorphitarum haereticorum qui Deum corporalibus lineamentis figurabant: necnon et Manichaeorum, qui quandam infinitam lucis substantiam per infinitum spatium distentam Deum aestimabant.</p>
</div3> 
<div3 n="43"><head>43 </head>
<p><milestone id="n. 43" unit="section"/><A NAME="23701"/>Quorum omnium errorum fuit occasio quod de divinis cogitantes ad imaginationem deducebantur, per quam non potest accipi nisi corporis similitudo.
	Et ideo eam in incorporeis meditandis derelinquere oportet.</p>
</div3></div2>
<div2 n="21"><head>Caput 21: Quod Deus est sua essentia</head> 
<div3 n="1"><head>1 </head>
<p><milestone id="n. 1" unit="section"/><A NAME="23703"/>Ex praemissis autem haberi potest quod Deus est sua essentia, quidditas seu natura.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23704"/>In omni enim eo quod non est sua essentia sive quidditas, oportet aliquam esse compositionem.
	Cum enim in unoquoque sit sua essentia, si nihil in aliquo esset praeter eius essentiam, totum quod res est esset eius essentia: et sic ipsum esset sua essentia.
	Si igitur aliquid non esset sua essentia, oportet aliquid in eo esse praeter eius essentiam.
	Et sic oportet in eo esse compositionem.
	Unde etiam essentia in compositis significatur per modum partis, ut humanitas in homine.
	Ostensum est autem in Deo nullam esse compositionem.
	Deus igitur est sua essentia.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23705"/>Adhuc.
	Solum illud videtur esse praeter essentiam vel quidditatem rei quod non intrat definitionem ipsius: definitio enim significat quid est res.
	Sola autem accidentia rei sunt quae in definitione non cadunt.
	Sola igitur accidentia sunt in re aliqua praeter essentiam eius.
	In Deo autem non sunt aliqua accidentia, ut ostendetur.
	Nihil igitur est in eo praeter essentiam eius.
	Est igitur ipse sua essentia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23706"/>Amplius.
	Formae quae de rebus subsistentibus non praedicantur, sive in universali sive in singulari acceptis, sunt formae quae non per se singulariter subsistunt in seipsis individuatae.
	Non enim dicitur quod Socrates aut homo aut animal sit albedo, quia albedo non est per se singulariter subsistens, sed individuatur per subiectum subsistens.
	Similiter etiam formae naturales non subsistunt per se singulariter, sed individuantur in propriis materiis: unde non dicimus quod hic ignis, aut ignis, sit sua forma.
	Ipsae etiam essentiae vel quidditates generum vel specierum individuantur per materiam signatam huius vel illius individui, licet etiam quidditas generis vel speciei formam includat et materiam in communi: unde non dicitur quod Socrates, vel homo, sit humanitas.
	Sed divina essentia est per se singulariter existens et in seipsa individuata: cum non sit in aliqua materia, ut ostensum est.
	Divina igitur essentia praedicatur de Deo, ut dicatur: Deus est sua essentia.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23707"/>Praeterea.
	Essentia rei vel est res ipsa vel se habet ad ipsam aliquo modo ut causa: cum res per suam essentiam speciem sortiatur.
	Sed nullo modo potest esse aliquid causa Dei: cum sit primum ens, ut ostensum est.
	Deus igitur est sua essentia.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23708"/>Item.
	Quod non est sua essentia, se habet secundum aliquid sui ad ipsam ut potentia ad actum.
	Unde et per modum formae significatur essentia, ut puta, humanitas.
	Sed in Deo nulla est potentialitas, ut supra ostensum est.
	Oportet igitur quod ipse sit sua essentia.</p>
</div3></div2>
<div2 n="22"><head>Caput 22: Quod in Deo idem est esse et essentia</head> 
<div3 n="1"><head>1 </head>
<p><milestone id="n. 1" unit="section"/><A NAME="23710"/>Ex his autem quae supra ostensa sunt, ulterius probari potest quod in Deo non est aliud essentia vel quidditas quam suum esse.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23711"/>Ostensum est enim supra aliquid esse quod per se necesse est esse, quod Deus est.
	Hoc igitur esse quod necesse est, si est alicui quidditati quae non est quod ipsum est, aut est dissonum illi quidditati seu repugnans, sicut per se existere quidditati albedinis: aut ei consonum sive affine, sicut albedini esse in alio.
	Si primo modo, illi quidditati non conveniet esse quod est per se necesse: sicut nec albedini per se existere.
	Si autem secundo modo, oportet quod vel esse huiusmodi dependeat ab essentia; vel utrumque ab alia causa; vel essentia ab esse.
	Prima duo sunt contra rationem eius quod est per se necesse-esse: quia, si ab alio dependet, iam non est necesse esse.
	Ex tertio vero sequitur quod illa quidditas accidentaliter adveniat ad rem quae per se necesse est esse: quia omne quod sequitur ad esse rei, est ei accidentale.
	Et sic non erit eius quidditas.
	Deus igitur non habet essentiam quae non sit suum esse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23712"/>Sed contra hoc potest dici quod illud esse non absolute dependet ab essentia illa, ut omnino non sit nisi illa esset: sed dependet quantum ad coniunctionem qua ei coniungitur.
	Et sic illud esse per se necesse est, sed ipsum coniungi non per se necesse est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23713"/>Haec autem responsio praedicta inconvenientia non evadit.
	Quia si illud esse potest intelligi sine illa essentia, sequetur quod illa essentia accidentaliter se habet ad illud esse.
	Sed id quod est per se necesse-esse est illud esse.
	Ergo illa essentia se habet accidentaliter ad id quod est per se necesse esse.
	Non ergo est quidditas eius.
	Hoc autem quod est per per se necesse-esse, est Deus.
	Non igitur illa est essentia Dei, sed aliqua essentia Deo posterior.
	Si autem non potest intelligi illud esse sine illa essentia, tunc illud esse absolute dependet ab eo a quo dependet coniunctio sua ad essentiam illam.
	Et sic redit idem quod prius.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23714"/>Item.
	Unumquodque est per suum esse.
	Quod igitur non est suum esse, non est per se necesse-esse.
	Deus autem est per se necesse-esse.
	Ergo Deus est suum esse.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23715"/>Amplius.
	Si esse Dei non est sua essentia, non autem pars eius esse potest, cum essentia divina sit simplex, ut ostensum est, oportet quod huiusmodi esse sit aliquid praeter essentiam eius.
	Omne autem quod convenit alicui quod non est de essentia eius, convenit ei per aliquam causam: ea enim quae per se non sunt unum, si coniungantur, oportet per aliquam causam uniri.
	Esse igitur convenit illi quidditati per aliquam causam.
	Aut igitur per aliquid quod est de essentia illius rei, sive per essentiam ipsam, aut per aliquid aliud.
	Si primo modo, essentia autem est secundum illud esse, sequitur quod aliquid sit sibi ipsi causa essendi.
	Hoc autem est impossibile: quia prius secundum intellectum est causam esse quam effectum; si ergo aliquid sibi ipsi esset causa essendi, intelligeretur esse antequam haberet esse, quod est impossibile:- nisi intelligatur quod aliquid sit sibi causa essendi secundum esse accidentale, quod esse est secundum quid.
	Hoc enim non est impossibile: invenitur enim aliquod ens accidentale causatum ex principiis sui subiecti, ante quod esse intelligitur esse substantiale subiecti.
	Nunc autem non loquimur de esse accidentali, sed de substantiali.
	Si autem illi conveniat per aliquam aliam causam; omne autem quod acquirit esse ab alia causa, est causatum, et non est causa prima; Deus autem est prima causa non habens causam, ut supra demonstratum est: igitur ista quidditas quae acquirit esse aliunde, non est quidditas Dei.
	Necesse est igitur quod Dei esse quidditas sua sit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23716"/>Amplius.
	Esse actum quendam nominat: non enim dicitur esse aliquid ex hoc quod est in potentia, sed ex eo quod est in actu.
	Omne autem cui convenit actus aliquis diversum ab eo existens, se habet ad ipsum ut potentia ad actum: actus enim et potentia ad se invicem dicuntur.
	Si ergo divina essentia est aliud quam suum esse, sequitur quod essentia et esse se habeant sicut potentia et actus.
	Ostensum est autem in Deo nihil esse de potentia, sed ipsum esse purum actum.
	Non igitur Dei essentia est aliud quam suum esse.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23717"/>Item.
	Omne illud quod non potest esse nisi concurrentibus pluribus, est compositum.
	Sed nulla res in qua est aliud essentia et aliud esse, potest esse nisi concurrentibus pluribus, scilicet essentia et esse.
	Ergo omnis res in qua est aliud essentia et aliud esse, est composita.
	Deus autem non est compositus, ut ostensum est.
	Ipsum igitur esse Dei est sua essentia.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23718"/>Amplius.
	Omnis res est per hoc quod habet esse.
	Nulla igitur res cuius essentia non est suum esse, est per essentiam suam, sed participatione alicuius, scilicet ipsius esse.
	Quod autem est per participationem alicuius, non potest esse primum ens: quia id quod aliquid participat ad hoc quod sit, est eo prius.
	Deus autem est primum ens, quo nihil est prius.
	Dei igitur essentia est suum esse.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="23719"/>Hanc autem sublimem veritatem Moyses a domino est edoctus, qui cum quaereret a domino, Exod. 3 dicens: <hi>si dixerint ad me filii Israel, quod nomen eius? Quid dicam eis?</hi> Dominus respondit: <hi>ego sum qui sum.
	Sic dices filiis Israel: qui est misit me ad vos</hi>, ostendens suum proprium nomen esse qui est.
	Quodlibet autem nomen est institutum ad significandum naturam seu essentiam alicuius rei.
	Unde relinquitur quod ipsum divinum esse est sua essentia vel natura.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="23720"/>Hanc etiam veritatem Catholici doctores professi sunt.
	Ait namque Hilarius, in libro de Trin.: <hi>esse non est accidens Deo, sed subsistens veritas, et manens causa, et naturalis generis proprietas</hi>.
	Boetius etiam dicit, in libro de Trin., quod <hi>divina substantia est ipsum esse et ab ea est esse</hi>.</p>
</div3></div2>
<div2 n="23"><head>Caput 23: Quod in Deo non est accidens</head> 
<div3 n="1"><head>1 </head>
<p><milestone id="n. 1" unit="section"/><A NAME="23722"/>Ex hac etiam veritate de necessitate sequitur quod Deo supra eius essentiam nihil supervenire possit, neque aliquid ei accidentaliter inesse.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23723"/>Ipsum enim esse non potest participare aliquid quod non sit de essentia sua: quamvis id quod est possit aliquid aliud participare.
	Nihil enim est formalius aut simplicius quam esse.
	Et sic ipsum esse nihil participare potest.
	Divina autem substantia est ipsum esse.
	Ergo nihil habet quod non sit de sua substantia.
	Nullum ergo accidens ei inesse potest.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23724"/>Amplius.
	Omne quod inest alicui accidentaliter, habet causam quare insit: cum sit praeter essentiam eius cui inest.
	Si igitur aliquid accidentaliter sit in Deo, oportet quod hoc sit per aliquam causam.
	Aut ergo causa accidentis est ipsa divina substantia, aut aliquid aliud.
	Si aliquid aliud, oportet quod illud agat in divinam substantiam: nihil enim inducit aliquam formam, vel substantialem vel accidentalem, in aliquo recipiente, nisi aliquo modo agendo in ipsum; eo quod agere nihil aliud est quam facere aliquid actu, quod quidem est per formam.
	Ergo Deus patietur et movebitur ab alio agente.
	Quod est contra praedeterminata.
	Si autem ipsa divina substantia est causa accidentis quod sibi inest; impossibile est autem quod sit causa illius secundum quod est recipiens ipsum, quia sic idem secundum idem faceret seipsum in actu; ergo oportet, si in Deo est aliquod accidens, quod secundum aliud et aliud recipiat et causet accidens illud, sicut corporalia recipiunt propria accidentia per naturam materiae et causant per formam.
	Sic igitur Deus erit compositus.
	Cuius contrarium superius probatum est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23725"/>Item.
	Omne subiectum accidentis comparatur ad ipsum ut potentia ad actum: eo quod accidens quaedam forma est faciens esse actu secundum esse accidentale.
	Sed in Deo nulla est potentialitas, ut supra ostensum est.
	In eo igitur nullum accidens esse potest.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23726"/>Adhuc.
	Cuicumque inest aliquid accidentaliter, est aliquo modo secundum suam naturam mutabile: accidens enim de se natum est inesse et non inesse.
	Si igitur Deus habet aliquid accidentaliter sibi conveniens, sequetur quod ipse sit mutabilis.
	Cuius contrarium supra demonstratum est.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23727"/>Amplius.
	Cuicumque inest aliquod accidens, non est quidquid habet in se: quia accidens non est de essentia subiecti.
	Sed Deus est quidquid in se habet.
	In Deo igitur nullum est accidens.
	Media sic probatur.
	Unumquodque nobilius invenitur in causa quam in effectu.
	Deus autem est omnium causa.
	Ergo quidquid est in eo, nobilissimo modo in eo invenitur.
	Perfectissime autem convenit aliquid alicui quod est ipsummet: hoc enim perfectius est unum quam cum aliquid alteri substantialiter unitur ut forma materiae; quae etiam unio perfectior est quam cum aliquid accidentaliter inest.
	Relinquitur ergo quod Deus sit quidquid habet.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23728"/>Item.
	Substantia non dependet ab accidente: quamvis accidens dependeat a substantia.
	Quod autem non dependet ab aliquo, potest aliquando inveniri sine illo.
	Ergo potest aliqua substantia inveniri sine accidente.
	Hoc autem praecipue videtur simplicissimae substantiae convenire, qualis est substantia divina.
	Divinae igitur substantiae omnino accidens non inest.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23729"/>In hanc autem sententiam etiam Catholici tractatores conveniunt.
	Unde Augustinus, in libro de Trin., dicit quod <hi>in Deo nullum est accidens</hi>.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23730"/>Ex hac autem veritate ostensa, error quorundam in lege Sarracenorum loquentium confutatur, qui ponunt quasdam intentiones divinae essentiae superadditas.</p>
</div3></div2>
<div2 n="24"><head>Caput 24: Quod divinum esse non potest designari per additionem alicuius differentiae substantialis</head> 
<div3 n="1"><head>1 </head>
<p><milestone id="n. 1" unit="section"/><A NAME="23732"/>Ostendi etiam ex praedictis potest quod supra ipsum divinum esse non potest aliquid superaddi quod designet ipsum designatione essentiali, sicut designatur genus per differentias.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23733"/>Impossibile est enim aliquid esse in actu nisi omnibus existentibus quibus esse substantiale designatur: non enim potest esse animal in actu quin sit animal rationale vel irrationale.
	Unde etiam Platonici, ponentes ideas, non posuerunt ideas per se existentes generum, quae designantur ad esse speciei per differentias essentiales; sed posuerunt ideas per se existentes solarum specierum, quae ad sui designationem non indigent essentialibus differentiis.
	Si igitur divinum esse per aliquid aliud superadditum designetur designatione essentiali, ipsum esse non erit in actu nisi illo superaddito existente.
	Sed ipsum esse divinum est sua substantia, ut ostensum est.
	Ergo substantia divina non potest esse in actu nisi aliquo superveniente.
	Ex quo potest concludi quod non sit per se necesse-esse.
	Cuius contrarium supra ostensum est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23734"/>Item.
	Omne illud quod indiget aliquo superaddito ad hoc quod possit esse, est in potentia respectu illius.
	Sed divina substantia non est aliquo modo in potentia, ut supra ostensum est.
	Sed sua substantia est suum esse.
	Igitur esse suum non potest designari aliqua designatione substantiali per aliquid sibi superadditum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23735"/>Amplius.
	Omne illud per quod res consequitur esse in actu et est intrinsecum rei, vel est tota essentia rei, vel pars essentiae.
	Quod autem designat aliquid designatione essentiali, facit rem esse actu et est intrinsecum rei designatae: alias per id designari non posset substantialiter.
	Ergo oportet quod sit vel ipsa essentia rei, vel pars essentiae.
	Sed si aliquid superadditur ad esse divinum, hoc non potest esse tota essentia Dei: quia iam ostensum est quod esse Dei non est aliud ab essentia eius.
	Relinquitur ergo quod sit pars essentiae divinae.
	Et sic Deus erit compositus ex partibus essentialiter.
	Cuius contrarium supra ostensum est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23736"/>Item.
	Quod additur alicui ad designationem alicuius designatione essentiali, non constituit eius rationem, sed solum esse in actu: rationale enim additum animali acquirit animali esse in actu, non autem constituit rationem animalis inquantum est animal; nam differentia non intrat definitionem generis.
	Sed si in Deo addatur aliquid per quod designetur designatione essentiali, oportet quod illud constituat ei cui additur rationem propriae eius quidditatis seu naturae: nam quod sic additur, acquirit rei esse in actu; hoc autem, scilicet esse in actu, est ipsa divina essentia, ut supra ostensum est.
	Relinquitur ergo quod supra divinum esse nihil possit addi quod designet ipsum designatione essentiali, sicut differentia designat genus.</p>
</div3></div2>
<div2 n="25"><head>Caput 25: Quod Deus non est in aliquo genere</head> 
<div3 n="1"><head>1 </head>
<p><milestone id="n. 1" unit="section"/><A NAME="23738"/>Ex hoc autem de necessitate concluditur quod Deus non sit in aliquo genere.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23739"/>Nam omne quod est in aliquo genere, habet aliquid in se per quod natura generis designatur ad speciem: nihil enim est in genere quod non sit in aliqua eius specie.
	Hoc autem in Deo est impossibile, ut ostensum est.
	Impossibile est igitur Deum esse in aliquo genere.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23740"/>Amplius.
	Si Deus sit in genere, aut est in genere accidentis, aut in genere substantiae.
	In genere accidentis non est: accidens enim non potest esse primum ens et prima causa.
	In genere etiam substantiae esse non potest: quia substantia quae est genus, non est ipsum esse; alias omnis substantia esset esse suum, et sic non esset causata ab alio, quod esse non potest, ut patet ex dictis.
	Deus autem est ipsum esse.
	Igitur non est in aliquo genere.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23741"/>Item.
	Quicquid est in genere secundum esse differt ab aliis quae in eodem genere sunt.
	Alias genus de pluribus non praedicaretur.
	Oportet autem omnia quae sunt in eodem genere, in quidditate generis convenire quia de omnibus genus in quod quid est praedicatur.
	Esse igitur cuiuslibet in genere existentis est praeter generis quidditatem.
	Hoc autem in Deo impossibile est.
	Deus igitur in genere non est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23742"/>Amplius.
	Unumquodque collocatur in genere per rationem suae quidditatis: genus enim praedicatur in quid est.
	Sed quidditas Dei est ipsum suum esse.
	Secundum quod non collocatur aliquid in genere: quia sic ens esset genus, quod significat ipsum esse.
	Relinquitur igitur quod Deus non sit in genere.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23743"/>Quod autem ens non possit esse genus, probatur per philosophum in hunc modum.
	Si ens esset genus, oporteret differentiam aliquam inveniri per quam traheretur ad speciem.
	Nulla autem differentia participat genus, ita scilicet quod genus sit in ratione differentiae, quia sic genus poneretur bis in definitione speciei: sed oportet differentiam esse praeter id quod intelligitur in ratione generis.
	Nihil autem potest esse quod sit praeter id quod intelligitur per ens, si ens sit de intellectu eorum de quibus praedicatur.
	Et sic per nullam differentiam contrahi potest.
	Relinquitur igitur quod ens non sit genus.
	Unde ex hoc de necessitate concluditur quod Deus non sit in genere.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23744"/>Ex quo etiam patet quod Deus definiri non potest: quia omnis definitio est ex genere et differentiis.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23745"/>Patet etiam quod non potest demonstratio de ipso fieri, nisi per effectum: quia principium demonstrationis est definitio eius de quo fit demonstratio.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23746"/>Potest autem alicui videri quod, quamvis nomen substantiae Deo proprie convenire non possit, quia Deus non substat accidentibus; res tamen significata per nomen ei conveniat, et ita sit in genere substantiae.
	Nam substantia est ens per se: quod Deo constat convenire, ex quo probatum est ipsum non esse accidens.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="23747"/>Sed ad hoc dicendum est ex dictis quod in definitione substantiae non est ens per se.
	Ex hoc enim quod dicitur ens non posset esse genus: quia iam probatum est quod ens non habet rationem generis.
	Similiter nec ex hoc quod dicitur per se.
	Quia hoc non videtur importare nisi negationem tantum: dicitur enim ens per se ex hoc quod non est in alio; quod est negatio pura.
	Quae nec potest rationem generis constituere: quia sic genus non diceret quid est res, sed quid non est.
	Oportet igitur quod ratio substantiae intelligatur hoc modo, quod substantia sit res cui conveniat esse non in subiecto; nomen autem rei a quidditate imponitur, sicut nomen entis ab esse; et sic in ratione substantiae intelligitur quod habeat quidditatem cui conveniat esse non in alio.
	Hoc autem Deo non convenit: nam non habet quidditatem nisi suum esse.
	Unde relinquitur quod nullo modo est in genere substantiae.
	Et sic nec in aliquo genere: cum ostensum sit ipsum non esse in genere accidentis.</p>
</div3></div2>
<div2 n="26"><head>Caput 26: Quod Deus non est esse formale omnium</head> 
<div3 n="1"><head>1 </head>
<p><milestone id="n. 1" unit="section"/><A NAME="23749"/>Ex his autem confutatur quorundam error qui dixerunt Deum nihil aliud esse quam esse formale uniuscuiusque rei.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23750"/>Nam esse hoc dividitur per esse substantiae et esse accidentis.
	Divinum autem esse neque est esse substantiae neque esse accidentis, ut probatum est.
	Impossibile est igitur Deum esse illud esse quo formaliter unaquaeque res est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23751"/>Item.
	Res ad invicem non distinguuntur secundum quod habent esse: quia in hoc omnia conveniunt.
	Si ergo res differunt ad invicem, oportet quod vel ipsum esse specificetur per aliquas differentias additas, ita quod rebus diversis sit diversum esse secundum speciem: vel quod res differant per hoc quod ipsum esse diversis naturis secundum speciem convenit.
	Sed primum horum est impossibile: quia enti non potest fieri aliqua additio secundum modum quo differentia additur generi, ut dictum est.
	Relinquitur ergo quod res propter hoc differant quod habent diversas naturas, quibus acquiritur esse diversimode.
	Esse autem divinum non advenit alii naturae, sed est ipsa natura, ut ostensum est.
	Si igitur esse divinum esset formale esse omnium, oporteret omnia simpliciter esse unum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23752"/>Amplius.
	Principium naturaliter prius est eo cuius est principium.
	Esse autem in quibusdam rebus habet aliquid quasi principium: forma enim dicitur esse principium essendi; et similiter agens, quod facit aliqua esse actu.
	Si igitur esse divinum sit esse uniuscuiusque rei, sequetur quod Deus, qui est suum esse, habeat aliquam causam; et sic non sit necesse-esse per se.
	Cuius contrarium supra ostensum est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23753"/>Adhuc.
	Quod est commune multis, non est aliquid praeter multa nisi sola ratione: sicut animal non est aliud praeter Socratem et Platonem et alia animalia nisi intellectu, qui apprehendit formam animalis expoliatam ab omnibus individuantibus et specificantibus; homo enim est quod vere est animal; alias sequeretur quod in Socrate et Platone essent plura animalia, scilicet ipsum animal commune, et homo communis, et ipse Plato.
	Multo igitur minus et ipsum esse commune est aliquid praeter omnes res existentes nisi in intellectu solum.
	Si igitur Deus sit esse commune, Deus non erit aliqua res nisi quae sit in intellectu tantum.
	Ostensum autem est supra Deum esse aliquid non solum in intellectu, sed in rerum natura.
	Non est igitur Deus ipsum esse commune omnium.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23754"/>Item.
	Generatio per se loquendo est via in esse, et corruptio via in non esse: non enim generationis terminus est forma et corruptionis privatio, nisi quia forma facit esse et privatio non esse; dato enim quod aliqua forma non faceret esse, non diceretur generari quod talem formam acciperet.
	Si igitur Deus sit omnium rerum esse formale, sequetur quod sit terminus generationis.
	Quod est falsum: cum ipse sit aeternus, ut supra ostensum est.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23755"/>Praeterea.
	Sequetur quod esse cuiuslibet rei fuerit ab aeterno.
	Non igitur potest esse generatio vel corruptio.
	Si enim sit, oportet quod esse praeexistens alicui rei de novo acquiratur.
	Aut ergo alicui prius existenti: aut nullo modo prius existenti.
	Si primo modo, cum unum sit esse omnium existentium secundum positionem praedictam, sequetur quod res quae generari dicitur, non accipiat novum esse, sed novum modum essendi: quod non facit generationem, sed alterationem.
	Si autem nullo modo prius existebat, sequetur quod fiat ex nihilo: quod est contra rationem generationis.
	Igitur haec positio omnino generationem et corruptionem destruit.
	Et ideo patet eam esse impossibilem.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23756"/>Hunc etiam errorem sacra doctrina repellit, dum confitetur Deum excelsum et elevatum, ut dicitur Isaiae 6-1; et eum super omnia esse, ut Rom. 9-5 habetur.
	Si enim esse omnium, tunc est aliquid omnium, non autem super omnia.
	Hi etiam errantes eadem sententia procelluntur qua et idolatrae, qui <hi>incommunicabile nomen</hi>, scilicet Dei, <hi>lignis et lapidibus imposuerunt</hi>, ut habetur Sap. 14-21.
	Si enim Deus est esse omnium, non magis dicetur vere lapis est ens, quam lapis est Deus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23757"/>Huic autem errori quatuor sunt quae videntur praestitisse fomentum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="23758"/>Primum est quarundam auctoritatum intellectus perversus.
	Invenitur enim a Dionysio dictum, IV cap.
	Cael.
	Hier.: <hi>esse omnium est superessentialis divinitas</hi>.
	Ex quo intelligere voluerunt ipsum esse formale omnium rerum Deum esse, non considerantes hunc intellectum ipsis verbis consonum esse non posse.
	Nam si divinitas est omnium esse formale, non erit super omnia, sed inter omnia, immo aliquid omnium.
	Cum ergo divinitatem super omnia dixit, ostendit secundum suam naturam ab omnibus distinctum et super omnia collocatum.
	Ex hoc vero quod dixit quod divinitas est esse omnium, ostendit quod a Deo in omnibus quaedam divini esse similitudo reperitur.
	Hunc etiam eorum perversum intellectum alibi apertius excludens, dixit in II cap. de Div.
	Nom., quod ipsius Dei neque tactus neque aliqua commixtio est ad res alias, sicut est puncti ad lineam vel figurae sigilli ad ceram.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="23759"/>Secundum quod eos in hunc errorem promovit, est rationis defectus.
	Quia enim id quod commune est per additionem specificatur vel individuatur, aestimaverunt divinum esse, cui nulla fit additio, non esse aliquod esse proprium, sed esse commune omnium; non considerantes quod id quod commune est vel universale sine additione esse non potest, sed sine additione consideratur: non enim animal potest esse absque rationali differentia, quamvis absque his differentiis cogitetur.
	Licet etiam cogitetur universale absque additione, non tamen absque receptibilitate additionis: nam si animali nulla differentia addi posset, genus non esset; et similiter est de omnibus aliis nominibus.
	Divinum autem esse est absque additione non solum in cogitatione, sed etiam in rerum natura: nec solum absque additione, sed etiam absque receptibilitate additionis.
	Unde ex hoc ipso quod additionem, non recipit nec recipere potest, magis concludi potest quod Deus non sit esse commune, sed proprium: etiam ex hoc ipso suum esse ab omnibus aliis distinguitur quod nihil ei addi potest.
	Unde Commentator in libro de causis dicit quod causa prima ex ipsa puritate suae bonitatis ab aliis distinguitur et quodammodo individuatur.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="23760"/>Tertium quod eos in hunc errorem induxit, est divinae simplicitatis consideratio.
	Quia enim Deus in fine simplicitatis est, aestimaverunt illud quod in ultimo resolutionis invenitur eorum quae fiunt in nobis, Deum esse, quasi simplicissimum: non enim est in infinitum procedere in compositione eorum quae sunt in nobis.
	In hoc etiam eorum defecit ratio, dum non attenderunt id quod in nobis simplicissimum invenitur, non tam rem completam, quam rei aliquid esse.
	Deo autem simplicitas attribuitur sicut rei alicui perfectae subsistenti.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="23761"/>Quartum etiam quod eos ad hoc inducere potuit, est modus loquendi quo dicimus Deum in omnibus rebus esse: non intelligentes quod non sic est in rebus quasi aliquid rei, sed sicut rei causa quae nullo modo suo effectui deest.
	Non enim similiter dicimus esse formam in corpore, et nautam in navi.</p>
</div3></div2>
<div2 n="27"><head>Caput 27: Quod Deus non sit forma alicuius corporis</head> 
<div3 n="1"><head>1 </head>
<p><milestone id="n. 1" unit="section"/><A NAME="23763"/>Ostenso igitur quod Deus non sit esse omnium, similiter ostendi potest quod Deus non sit alicuius rei forma.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23764"/>Nam divinum esse non potest esse alicuius quidditatis quae non sit ipsum esse, ut ostensum est.
	Quod autem est ipsum esse divinum, non est aliud quam Deus.
	Impossibile est igitur Deum esse alicuius alterius formam.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23765"/>Amplius.
	Forma corporis non est ipsum esse, sed essendi principium.
	Deus autem est ipsum esse.
	Non ergo est Deus forma corporis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23766"/>Item.
	Ex unione formae et materiae resultat aliquid compositum, quod est totum respectu materiae et formae.
	Partes autem sunt in potentia respectu totius.
	In Deo autem nulla est potentialitas.
	Impossibile est igitur Deum esse formam unitam alicui rei.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23767"/>Adhuc.
	Quod per se habet esse, nobilius est eo quod habet esse in alio.
	Omnis autem forma alicuius corporis habet esse in alio.
	Cum igitur Deus sit ens nobilissimum, quasi prima essendi causa, non potest esse alicuius forma.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23768"/>Praeterea.
	Hoc idem potest ostendi ex aeternitate motus, sic.
	Si Deus est forma alicuius mobilis, cum ipse sit primum movens, compositum erit movens seipsum.
	Sed movens seipsum potest moveri et non moveri.
	Utrumque igitur in ipso est.
	Quod autem est huiusmodi, non habet motus indeficientiam ex seipso.
	Oportet igitur supra movens seipsum ponere aliud primum movens, quod largiatur ei perpetuitatem motus.
	Et sic Deus, qui est primum movens, non est forma corporis moventis seipsum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23769"/>Est autem hic processus utilis ponentibus aeternitatem motus.
	Quo non posito, eadem conclusio haberi potest ex regularitate motus caeli.
	Sicut enim movens seipsum potest quiescere et moveri, ita potest velocius et tardius moveri.
	Necessitas igitur uniformitatis motus caeli dependet ex aliquo principio superiori omnino immobili, quod non est pars corporis moventis seipsum quasi aliqua forma eius.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23770"/>Huic autem veritati Scripturae concordat auctoritas.
	Dicitur enim in Psalmo: <hi>elevata est magnificentia tua super caelos, Deus</hi>.
	Et Iob 8: <hi>excelsior caelo est et quid facies? Longior terra mensura eius est et profundior mari</hi>.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23771"/>Sic igitur gentilium error evacuatur, qui dicebant Deum esse animam caeli vel etiam animam totius mundi, et ex hoc errore, idolatriam defendebant, dicentes totum mundum esse Deum, non ratione corporis, sed ratione animae, sicut homo dicitur sapiens non ratione corporis sed animae: quo supposito, sequi opinabantur quod mundo et partibus eius non indebite divinus cultus exhibeatur.
	Commentator etiam dicit, in XI Metaphys., quod <hi>hic locus fuit lapsus sapientum gentis Zabiorum</hi>, idest idolatrarum quia scilicet posuerunt Deum esse formam caeli.</p>
</div3></div2>
<div2 n="28"><head>Caput 28: De perfectione divina</head> 
<div3 n="1"><head>1 </head>
<p><milestone id="n. 1" unit="section"/><A NAME="23773"/>Licet autem ea quae sunt et vivunt, perfectiora sint quam ea quae tantum sunt, Deus tamen qui non est aliud quam suum esse, est universaliter ens perfectum.
	Et dico universaliter perfectum, cui non deest alicuius generis nobilitas.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23774"/>Omnis enim nobilitas cuiuscumque rei est sibi secundum suum esse: nulla enim nobilitas esset homini ex sua sapientia nisi per eam sapiens esset, et sic de aliis.
	Sic ergo secundum modum quo res habet esse, est suus modus in nobilitate: nam res secundum quod suum esse contrahitur ad aliquem specialem modum nobilitatis maiorem vel minorem, dicitur esse secundum hoc nobilior vel minus nobilis.
	Igitur si aliquid est cui competit tota virtus essendi, ei nulla nobilitatum deesse potest quae alicui rei conveniat.
	Sed rei quae est suum esse, competit esse secundum totam essendi potestatem: sicut, si esset aliqua albedo separata, nihil ei de virtute albedinis deesse posset; nam alicui albo aliquid de virtute albedinis deest ex defectu recipientis albedinem, quae eam secundum modum suum recipit, et fortasse non secundum totum posse albedinis.
	Deus igitur, qui est suum esse, ut supra probatum est, habet esse secundum totam virtutem ipsius esse.
	Non potest ergo carere aliqua nobilitate quae alicui rei conveniat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23775"/>Sicut autem omnis nobilitas et perfectio inest rei secundum quod est, ita omnis defectus inest ei secundum quod aliqualiter non est.
	Deus autem, sicut habet esse totaliter, ita ab eo totaliter absistit non esse: quia per modum per quem habet aliquid esse, deficit a non esse.
	A Deo ergo omnis defectus absistit.
	Est igitur universaliter perfectus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23776"/>Illa vero quae tantum sunt, non sunt imperfecta propter imperfectionem ipsius esse absoluti: non enim ipsa habent esse secundum suum totum posse, sed participant esse per quendam particularem modum et imperfectissimum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23777"/>Item.
	Omne imperfectum ab aliquo perfecto necesse est ut praecedatur: semen enim est ab animali vel a planta.
	Igitur primum ens oportet esse perfectissimum.
	Ostensum est autem Deum esse primum ens.
	Est igitur perfectissimus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23778"/>Amplius.
	Unumquodque perfectum est inquantum est actu; imperfectum autem secundum quod est potentia cum privatione actus.
	Id igitur quod nullo modo est potentia sed est actus purus, oportet perfectissimum esse.
	Tale autem Deus est.
	Est igitur perfectissimus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23779"/>Amplius.
	Nihil agit nisi secundum quod est in actu.
	Actio igitur consequitur modum actus in agente.
	Impossibile est igitur effectum qui per actionem educitur, esse in nobiliori actu quam sit actus agentis: possibile est tamen actum effectus imperfectiorem esse quam sit actus causae agentis, eo quod actio potest debilitari ex parte eius in quod terminatur.
	In genere autem causae efficientis fit reductio ad unam primam quae Deus dicitur, ut ex dictis patet, a quo sunt omnes res, ut in sequentibus ostendetur.
	Oportet igitur quicquid actu est in quacumque re alia, inveniri in Deo multo eminentius quam sit in re illa, non autem e converso.
	Est igitur Deus perfectissimus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23780"/>Item.
	In unoquoque genere est aliquid perfectissimum in genere illo, ad quod omnia quae sunt illius generis mensurantur: quia ex eo unumquodque ostenditur magis vel minus perfectum esse, quod ad mensuram sui generis magis vel minus appropinquat; sicut album dicitur esse mensura in omnibus coloribus, et virtuosus inter omnes homines.
	Id autem quod est mensura omnium entium non potest esse aliud quam Deus, qui est suum esse.
	Ipsi igitur nulla deest perfectionum quae aliquibus rebus conveniat: alias non esset omnium communis mensura.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23781"/>Hinc est quod, cum quaereret Moyses divinam videre faciem seu gloriam, responsum est ei a domino, <hi>ego ostendam tibi omne bonum</hi>, ut habetur Exod. 33-19, per hoc dans intelligere in se omnis bonitatis plenitudinem esse.
	Dionysius etiam, in V cap. de Div.
	Nom. dicit: <hi>Deus non quodam modo est existens, sed simpliciter et incircumscriptive totum esse in seipso accepit et praeaccepit</hi>.
	Sciendum tamen est quod perfectio Deo convenienter attribui non potest si nominis significatio quantum ad sui originem attendatur: quod enim factum non est, nec perfectum posse dici videtur.
	Sed quia omne quod fit, de potentia in actum deductum est et de non esse in esse quando factum est, tunc recte perfectum esse dicitur, quasi totaliter factum, quando potentia totaliter est ad actum reducta, ut nihil de non esse retineat, sed habeat esse completum.
	Per quandam igitur nominis extensionem perfectum dicitur non solum quod fiendo pervenit ad actum completum, sed id etiam quod est in actu completo absque omni factione.
	Et sic Deum perfectum esse dicimus, secundum illud Matth. 5-48: <hi>estote perfecti sicut et pater vester caelestis perfectus est</hi>.</p>

</div3></div2>
<div2 n="29"><head>Caput 29: De similitudine creaturarum</head> 
<div3 n="1"><head>1 </head>
<p><milestone id="n. 1" unit="section"/><A NAME="23783"/>Ex hoc autem quomodo in rebus possit similitudo ad Deum inveniri vel non possit, considerari potest.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23784"/>Effectus enim a suis causis deficientes non conveniunt cum eis in nomine et ratione, necesse est tamen aliquam inter ea similitudinem inveniri: de natura enim actionis est ut agens sibi simile agat cum unumquodque agat secundum quod actu est.
	Unde forma effectus in causa excedente invenitur quidem aliqualiter, sed secundum alium modum et aliam rationem, ratione cuius causa aequivoca dicitur.
	Sol enim in corporibus inferioribus calorem causat agendo secundum quod actu est; unde oportet quod calor a sole generatus aliqualem similitudinem obtineat ad virtutem activam solis, per quam calor in istis inferioribus causatur, ratione cuius sol calidus dicitur, quamvis non una ratione.
	Et sic sol omnibus illis similis aliqualiter dicitur in quibus suos effectus efficaciter inducit: a quibus tamen rursus omnibus dissimilis est, inquantum huiusmodi effectus non eodem modo possident calorem et huiusmodi quo in sole invenitur.
	Ita etiam et Deus omnes perfectiones rebus tribuit, ac per hoc cum omnibus similitudinem habet et dissimilitudinem simul.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23785"/>Et inde est quod sacra Scriptura aliquando similitudinem inter eum et creaturam commemorat, ut cum dicitur Gen. 1-26: <hi>faciamus hominem ad imaginem et similitudinem nostram</hi>; aliquando similitudo negatur, secundum illud Isaiae 40-18: <hi>cui ergo similem fecistis Deum, aut quam imaginem ponetis ei?</hi> Et in Psalmo: <hi>Deus, quis similis erit tibi?</hi></p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23786"/>Huic autem rationi Dionysius concordat, qui in IX cap. de Div.
	Nom. dicit: <hi>eadem similia sunt Deo et dissimilia</hi>: similia quidem, secundum imitationem eius qui non est perfecte imitabilis, qualem in eis contingit esse; dissimilia autem, secundum quod causata habent minus suis causis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23787"/>Secundum tamen hanc similitudinem convenientius dicitur Deo creatura similis quam e converso.
	Simile enim alicui dicitur quod eius possidet qualitatem vel formam.
	Quia igitur id quod in Deo perfecte est, in rebus aliis per quandam deficientem participationem invenitur, illud secundum quod similitudo attenditur, Dei quidem simpliciter est, non autem creaturae.
	Et sic creatura habet quod Dei est: unde et Deo recte similis dicitur.
	Non autem sic potest dici Deum habere quod creaturae est.
	Unde nec convenienter dicitur Deum creaturae similem esse: sicut nec hominem dicimus suae imagini esse similem, cui tamen sua imago recte similis enuntiatur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23788"/>Multo etiam minus proprie dicitur quod Deus creaturae similetur.
	Nam assimilatio motum ad similitudinem dicit et sic competit et quod ab alio accipit unde simile sit.
	Creatura autem accipit a Deo unde ei sit similis: non autem e converso.
	Non igitur Deus creaturae assimilatur, sed magis e converso.</p>
</div3></div2>
<div2 n="30"><head>Caput 30: Quae nomina de Deo possint praedicari</head> 
<div3 n="1"><head>1 </head>
<p><milestone id="n. 1" unit="section"/><A NAME="23790"/>Ex his etiam considerari potest quid de Deo dici vel non dici possit, quidve de eo tantum dicatur, quid etiam de eo simul et aliis rebus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23791"/>Quia enim omnem perfectionem creaturae est in Deo invenire sed per alium modum eminentiorem, quaecumque nomina absolute perfectionem absque defectu designant, de Deo praedicantur et de aliis rebus: sicut est bonitas, sapientia, esse, et alia huiusmodi.
	Quodcumque vero nomen huiusmodi perfectiones exprimit cum modo proprio creaturis, de Deo dici non potest nisi per similitudinem et metaphoram, per quam quae sunt unius rei alteri solent adaptari, sicut aliquis homo dicitur lapis propter duritiam intellectus.
	Huiusmodi autem sunt omnia nomina imposita ad designandum speciem rei creatae, sicut homo et lapis: nam cuilibet speciei debetur proprius modus perfectionis et esse.
	Similiter etiam quaecumque nomina proprietates rerum designant quae ex propriis principiis specierum causatur.
	Unde de Deo dici non possunt nisi metaphorice.
	Quae vero huiusmodi perfectiones exprimunt cum supereminentiae modo quo Deo conveniunt, de solo Deo dicuntur: sicut summum bonum, primum ens, et alia huiusmodi.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23792"/>Dico autem aliqua praedictorum nominum perfectionem absque defectu importare, quantum ad illud ad quod significandum nomen fuit impositum: quantum enim ad modum significandi, omne nomen cum defectu est.
	Nam nomine res exprimimus eo modo quo intellectu concipimus.
	Intellectus autem noster, ex sensibus cognoscendi initium sumens, illum modum non transcendit qui in rebus sensibilibus invenitur, in quibus aliud est forma et habens formam, propter formae et materiae compositionem.
	Forma vero in his rebus invenitur quidem simplex, sed imperfecta, utpote non subsistens: habens autem formam invenitur quidem subsistens, sed non simplex, immo concretionem habens.
	Unde intellectus noster, quidquid significat ut subsistens, significat in concretione: quod vero ut simplex, significat non ut quod est, sed ut quo est.
	Et sic in omni nomine a nobis dicto, quantum ad modum significandi, imperfectio invenitur, quae Deo non competit, quamvis res significata aliquo eminenti modo Deo conveniat: ut patet in nomine bonitatis et boni; nam bonitas significat ut non subsistens, bonum autem ut concretum.
	Et quantum ad hoc nullum nomen Deo convenienter aptatur, sed solum quantum ad id ad quod significandum nomen imponitur.
	Possunt igitur, ut Dionysius docet, huiusmodi nomina et affirmari de Deo et negari: affirmari quidem, propter nominis rationem; negari vero, propter significandi modum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23793"/>Modus autem supereminentiae quo in Deo dictae perfectiones inveniuntur, per nomina a nobis imposita significari non potest nisi vel per negationem, sicut cum dicimus Deum aeternum vel infinitum; vel etiam per relationem ipsius ad alia, ut cum dicitur prima causa, vel summum bonum.
	Non enim de Deo capere possumus quid est, sed quid non est, et qualiter alia se habeant ad ipsum, ut ex supra dictis patet.</p>
</div3></div2>
<div2 n="31"><head>Caput 31: Quod divina perfectio et pluralitas nominum divinorum divinae simplicitati non repugnant</head> 
<div3 n="1"><head>1 </head>
<p><milestone id="n. 1" unit="section"/><A NAME="23795"/>Ex praedictis etiam videri potest quod divina perfectio et plura nomina dicta de Deo ipsius simplicitati non repugnant.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23796"/>Sic enim omnes perfectiones in rebus aliis inventas Deo attribui diximus sicut effectus in suis causis aequivocis inveniuntur.
	Qui quidem effectus in suis causis sunt virtute, ut calor in sole.
	Virtus autem huiusmodi nisi aliqualiter esset de genere caloris, sol per eam agens non sibi simile generaret.
	Ex hac igitur virtute sol calidus dicitur, non solum quia calorem facit, sed quia virtus per quam hoc facit, est aliquid conforme calori.
	Per eandem autem virtutem per quam sol facit calorem, facit et multos alios effectus in inferioribus corporibus, utpote siccitatem.
	Et sic calor et siccitas, quae in igne sunt qualitates diversae, soli attribuuntur per unam virtutem.
	Ita et omnium perfectiones, quae rebus aliis secundum diversas formas conveniunt, Deo secundum unam eius virtutem attribui est necesse.
	Quae item virtus non est aliud a sua essentia: cum ei nihil accidere possit, ut probatum est.
	Sic igitur sapiens Deus dicitur non solum secundum hoc quod sapientiam efficit, sed quia, secundum quod sapientes sumus, virtutem eius, qua sapientes nos facit, aliquatenus imitamur.
	Non autem dicitur lapis, quamvis lapides fecerit, quia in nomine lapidis intelligitur modus determinatus essendi, secundum quem lapis a Deo distinguitur.
	Imitatur autem lapis Deum ut causam secundum esse, secundum bonitatem, et alia huiusmodi, sicut et aliae creaturae.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23797"/>Huius autem simile inveniri potest in potentiis cognoscitivis et in virtutibus operativis humanis.
	Intellectus enim unica virtute cognoscit omnia quae pars sensitiva diversis potentiis apprehendit, et etiam alia multa.
	Intellectus etiam, quanto fuerit altior, tanto aliquo uno plura cognoscere potest, ad quae cognoscenda intellectus inferior non pertingit nisi per multa.
	Potestas etiam regia ad omnia illa extenditur ad quae diversae sub ipso potestates ordinem habent.
	Sic igitur et Deus per unum simplex suum esse omnimodam perfectionem possidet, quam res aliae, immo multo minorem, per quaedam diversa consequuntur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23798"/>Ex quo patet necessitas plura nomina Deo dandi.
	Quia enim eum non possumus cognoscere naturaliter nisi ex effectibus deveniendo in ipsum, oportet quod nomina quibus perfectionem ipsius significamus, diversa sint, sicut et perfectiones in rebus inveniuntur diversae.
	Si autem ipsam essentiam prout est possemus intelligere et ei nomen proprium adaptare, uno nomine tantum eam exprimeremus.
	Quod promittitur his qui eum per essentiam videbunt, Zach. ult.: <hi>in die illa erit dominus unus et nomen eius unum</hi>.</p>
</div3></div2>
<div2 n="32"><head>Caput 32: Quod nihil de Deo et rebus aliis univoce praedicatur</head> 
<div3 n="1"><head>1 </head>
<p><milestone id="n. 1" unit="section"/><A NAME="23800"/>Ex his autem patet quod nihil de Deo et rebus aliis potest univoce praedicari.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23801"/>Nam effectus qui non recipit formam secundum speciem similem ei per quam agens agit, nomen ab illa forma sumptum secundum univocam praedicationem recipere non potest: non enim univoce dicitur calidus ignis a sole generatus, et sol.
	Rerum quarum Deus est causa, formae ad speciem divinae virtutis non perveniunt: cum divisim et particulariter recipiant quod in Deo simpliciter et universaliter invenitur.
	Patet igitur quod de Deo et rebus aliis nihil univoce dici potest.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23802"/>Amplius.
	Si aliquis effectus ad speciem causae pertingat, praedicationem nominis univoce non consequetur nisi secundum eundem essendi modum eandem specie formam suscipiat: non enim univoce dicitur domus quae est in arte, et in materia, propter hoc quod forma domus habet esse dissimile utrobique.
	Res autem aliae, etiam si omnino similem formam consequerentur, non tamen consequuntur secundum eundem modum essendi: nam nihil est in Deo quod non sit ipsum esse divinum, ut ex dictis patet, quod in aliis rebus non accidit.
	Impossibile est igitur aliquid univoce de Deo et rebus aliis praedicari.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23803"/>Adhuc.
	Omne quod de pluribus univoce praedicatur, vel est genus, vel species, vel differentia, vel accidens aut proprium.
	De Deo autem nihil praedicatur ut genus nec ut differentia, ut supra ostensum est; et sic nec ut definitio, nec etiam ut species, quae ex genere et differentia constituitur.
	Nec aliquid ei accidere potest, ut supra demonstratum est: et ita nihil de eo praedicatur neque ut accidens neque ut proprium; nam proprium de genere accidentium est.
	Relinquitur igitur nihil de Deo et rebus aliis univoce praedicari.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23804"/>Item.
	Quod univoce de pluribus praedicatur, utroque illorum ad minus secundum intellectum simplicius est.
	Deo autem neque secundum rem neque secundum intellectum potest esse aliquid simplicius.
	Nihil igitur univoce de Deo et rebus aliis praedicatur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23805"/>Amplius.
	Omne quod de pluribus praedicatur univoce, secundum participationem cuilibet eorum convenit de quo praedicatur: nam species participare dicitur genus, et individuum speciem.
	De Deo autem nihil dicitur per participationem: nam omne quod participatur determinatur ad modum participati, et sic partialiter habetur et non secundum omnem perfectionis modum.
	Oportet igitur nihil de Deo et rebus aliis univoce praedicari.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23806"/>Adhuc.
	Quod praedicatur de aliquibus secundum prius et posterius, certum est univoce non praedicari: nam prius in definitione posterioris includitur: sicut substantia in definitione accidentis secundum quod est ens.
	Si igitur diceretur univoce ens de substantia et accidente, oporteret quod substantia etiam poneretur in definitione entis secundum quod de substantia praedicatur.
	Quod patet esse impossibile.
	Nihil autem de Deo et rebus aliis praedicatur eodem ordine, sed secundum prius et posterius: cum de Deo omnia praedicentur essentialiter, dicitur enim ens quasi ipsa essentia, et bonus quasi ipsa bonitas; de aliis autem praedicationes fiunt per participationem, sicut Socrates dicitur homo non quia sit ipsa humanitas, sed humanitatem habens.
	Impossibile est igitur aliquid de Deo et rebus aliis univoce dici.</p>
</div3></div2>
<div2 n="33"><head>Caput 33: Quod non omnia nomina dicuntur de Deo et creaturis pure aequivoce</head> 
<div3 n="1"><head>1 </head>
<p><milestone id="n. 1" unit="section"/><A NAME="23808"/>Ex praemissis etiam patet quod non quicquid de Deo et rebus aliis praedicatur, secundum puram aequivocationem dicitur, sicut ea quae sunt a casu aequivoca.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23809"/>Nam in his quae sunt a casu aequivoca, nullus ordo aut respectus attenditur unius ad alterum, sed omnino per accidens est quod unum nomen diversis rebus attribuitur: non enim nomen impositum uni significat ipsum habere ordinem ad aliud.
	Sic autem non est de nominibus quae de Deo dicuntur et creaturis.
	Consideratur enim in huiusmodi nominum communitate ordo causae et causati, ut ex dictis patet.
	Non igitur secundum puram aequivocationem aliquid de Deo et rebus aliis praedicatur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23810"/>Amplius.
	Ubi est pura aequivocatio, nulla similitudo in rebus attenditur, sed solum unitas nominis.
	Rerum autem ad Deum est aliquis modus similitudinis, ut ex supra dictis patet.
	Relinquitur igitur quod non dicuntur de Deo secundum puram aequivocationem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23811"/>Item.
	Quando unum de pluribus secundum puram aequivocationem praedicatur, ex uno eorum non possumus duci in cognitionem alterius: nam cognitio rerum non dependet ex vocibus, sed ex nominum ratione.
	Ex his autem quae in rebus aliis inveniuntur in divinorum cognitionem pervenimus, ut ex dictis patet.
	Non igitur secundum puram aequivocationem dicuntur huiusmodi de Deo et aliis rebus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23812"/>Adhuc.
	Aequivocatio nominis processum argumentationis impedit.
	Si igitur nihil diceretur de Deo et creaturis nisi pure aequivoce, nulla argumentatio fieri posset procedendo de creaturis ad Deum.
	Cuius contrarium patet ex omnibus loquentibus de divinis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23813"/>Amplius.
	Frustra aliquod nomen de aliquo praedicatur nisi per illud nomen aliquid de eo intelligamus.
	Sed si nomina dicuntur de Deo et creaturis omnino aequivoce, nihil per illa nomina de Deo intelligimus: cum significationes illorum nominum notae sint nobis solum secundum quod de creaturis dicuntur.
	Frustra igitur diceretur aut probaretur de Deo quod Deus est ens, bonus, vel si quid aliud huiusmodi est.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23814"/>Si autem dicatur quod per huiusmodi nomina solum de Deo cognoscimus quid non est, ut scilicet ea ratione dicatur vivens quia non est de genere rerum inanimatarum et sic de aliis; ad minus oportebit quod vivum de Deo et creaturis dictum conveniat in negatione inanimati.
	Et sic non erit pure aequivocum.</p>
</div3></div2>
<div2 n="34"><head>Caput 34: Quod ea quae dicuntur de Deo et creaturis dicuntur analogice</head> 
<div3 n="1"><head>1 </head>
<p><milestone id="n. 1" unit="section"/><A NAME="23816"/>Sic igitur ex dictis relinquitur quod ea quae de Deo et rebus aliis dicuntur, praedicantur neque univoce neque aequivoce, sed analogice: hoc est, secundum ordinem vel respectum ad aliquid unum.
	Quod quidem dupliciter contingit: uno modo, secundum quod multa habent respectum ad aliquid unum: sicut secundum respectum ad unam sanitatem animal dicitur sanum ut eius subiectum, medicina ut eius effectivum, cibus ut conservativum, urina ut signum.
	Alio modo, secundum quod duorum attenditur ordo vel respectus, non ad aliquid alterum, sed ad unum ipsorum: sicut ens de substantia et accidente dicitur secundum quod accidens ad substantiam respectum habet, non quod substantia et accidens ad aliquid tertium referantur.
	Huiusmodi igitur nomina de Deo et rebus aliis non dicuntur analogice secundum primum modum, oporteret enim aliquid Deo ponere prius: sed modo secundo.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23817"/>In huiusmodi autem analogica praedicatione ordo attenditur idem secundum nomen et secundum rem quandoque, quandoque vero non idem.
	Nam ordo nominis sequitur ordinem cognitionis: quia est signum intelligibilis conceptionis.
	Quando igitur id quod est prius secundum rem, invenitur etiam cognitione prius, idem invenitur prius et secundum nominis rationem et secundum rei naturam: sicut substantia est prior accidente et natura, inquantum substantia est causa accidentis; et cognitione, inquantum substantia in definitione accidentis ponitur.
	Et ideo ens dicitur prius de substantia quam de accidente et secundum rei naturam et secundum nominis rationem.
	Quando vero id quod est prius secundum naturam, est posterius secundum cognitionem, tunc in analogicis non est idem ordo secundum rem et secundum nominis rationem: sicut virtus sanandi quae est in sanativis, prior est naturaliter sanitate quae est in animali, sicut causa effectu; sed quia hanc virtutem per effectum cognoscimus, ideo etiam ex effectu nominamus.
	Et inde est quod sanativum est prius ordine rei, sed animal dicitur per prius sanum secundum nominis rationem.
	Sic igitur, quia ex rebus aliis in Dei cognitionem pervenimus, res nominum de Deo et rebus aliis dictorum per prius est in Deo secundum suum modum, sed ratio nominis per posterius.
	Unde et nominari dicitur a suis causatis.</p>
</div3></div2>
<div2 n="35"><head>Caput 35: Quod plura nomina dicta de Deo non sunt synonyma</head> 
<div3 n="1"><head>1 </head>
<p><milestone id="n. 1" unit="section"/><A NAME="23819"/>Ostenditur etiam ex dictis quod, quamvis nomina de Deo dicta eandem rem significent, non tamen sunt synonyma: quia non significant rationem eandem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23820"/>Nam sicut diversae res uni simplici rei quae Deus est similantur per formas diversas, ita intellectus noster per diversas conceptiones ei aliqualiter similatur, inquantum per diversas perfectiones creaturarum in ipsum cognoscendum perducitur.
	Et ideo de uno, intellectus noster multa concipiens non est falsus neque vanus: quia illud simplex esse divinum huiusmodi est ut ei secundum formas multiplices aliqua similari possint, ut supra ostensum est.
	Secundum autem diversas conceptiones diversa nomina intellectus adinvenit quae Deo attribuit.
	Et ita, cum non secundum eandem rationem attribuantur, constat ea non esse synonyma, quamvis rem omnino unam significent: non enim est eadem nominis significatio, cum nomen per prius conceptionem intellectus quam rem intellectam significet.</p>
</div3></div2>
<div2 n="36"><head>Caput 36: Qualiter intellectus noster de Deo propositionem formet</head> 
<div3 n="1"><head>1 </head>
<p><milestone id="n. 1" unit="section"/><A NAME="23822"/>Ex hoc etiam ulterius patet quod intellectus noster de Deo simplici non in vanum enuntiationes format componendo et dividendo, quamvis Deus omnino sit simplex.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23823"/>Quamvis namque intellectus noster in Dei cognitionem per diversas conceptiones deveniat, ut dictum est, intelligit tamen id quod omnibus eis respondet omnino unum esse: non enim intellectus modum quo intelligit rebus attribuit intellectis; sicut nec lapidi immaterialitatem, quamvis eum immaterialiter cognoscat.
	Et ideo rei unitatem proponit per compositionem verbalem, quae est identitatis nota, cum dicit, Deus est bonus vel bonitas: ita quod si qua diversitas in compositione est, ad intellectum referatur, unitas vero ad rem intellectam.
	Et ex hac ratione quandoque intellectus noster enuntiationem de Deo format cum aliqua diversitatis nota, praepositionem interponendo, ut cum dicitur, bonitas est in Deo: quia et hic designatur aliqua diversitas, quae competit intellectui, et aliqua unitas, quam oportet ad rem referre.</p>

</div3></div2>
<div2 n="37"><head>Caput 37: Quod Deus est bonus</head> 
<div3 n="1"><head>1 </head>
<p><milestone id="n. 1" unit="section"/><A NAME="23825"/>Ex perfectione autem divina, quam ostendimus, bonitas ipsius concludi potest.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23826"/>Id enim quo unumquodque bonum dicitur, est propria virtus eius: nam virtus est uniuscuiusque quae bonum facit habentem et opus eius bonum reddit.
	Virtus autem est perfectio quaedam: <hi>tunc enim unumquodque perfectum dicimus quando attingit propriam virtutem</hi>, ut patet in VII physicorum.
	Ex hoc igitur unumquodque bonum est quod perfectum est.
	Et inde est quod unumquodque suam perfectionem appetit sicut proprium bonum.
	Ostensum est autem Deum esse perfectum.
	Est igitur bonus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23827"/>Item.
	Ostensum est supra esse aliquod primum movens immobile, quod Deus est.
	Movet autem sicut movens omnino immobile.
	Quod movet sicut desideratum.
	Deus igitur, cum sit primum movens immobile, est primum desideratum.
	Desideratur autem dupliciter aliquid: aut quia est bonum; aut quia apparet bonum.
	Quorum primum est quod est bonum: nam apparens bonum non movet per seipsum, sed secundum quod habet aliquam speciem boni; bonum vero movet per seipsum.
	Primum igitur desideratum, quod Deus est, est vere bonum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23828"/>Adhuc. <hi>Bonum est quod omnia appetunt</hi>: ut philosophus optime dictum introducit, I Ethicorum.
	Omnia autem appetunt esse actu secundum suum modum: quod patet ex hoc quod unumquodque secundum naturam suam repugnat corruptioni.
	Esse igitur actu boni rationem constituit: unde et per privationem actus a potentia consequitur malum, quod est bono oppositum, ut per philosophum patet, in IX metaphysicae.
	Deus autem est ens actu non in potentia, ut supra ostensum est.
	Est igitur vere bonus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23829"/>Amplius.
	Communicatio esse et bonitatis ex bonitate procedit.
	Quod quidem patet et ex ipsa natura boni, et ex eius ratione.
	Naturaliter enim bonum uniuscuiusque est actus et perfectio eius.
	Unumquodque autem ex hoc agit quod actu est.
	Agendo autem esse et bonitatem in alia diffundit.
	Unde et signum perfectionis est alicuius quod simile possit producere: ut patet per philosophum in IV Meteororum.
	Ratio vero boni est ex hoc quod est appetibile.
	Quod est finis.
	Qui etiam movet agentem ad agendum.
	Propter quod dicitur bonum esse diffusivum sui et esse.
	Haec autem diffusio Deo competit: ostensum enim est supra quod aliis est causa essendi, sicut per se ens necesse.
	Est igitur vere bonus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23830"/>Hinc est quod in Psalmo dicitur: <hi>quam bonus Israel Deus his qui recto sunt corde</hi>.
	Et Thren. 3-25 dicitur: <hi>bonus est dominus sperantibus in se, animae quaerenti illum</hi>.</p>
</div3></div2>
<div2 n="38"><head>Caput 38: Quod Deus est ipsa bonitas</head> 
<div3 n="1"><head>1 </head>
<p><milestone id="n. 1" unit="section"/><A NAME="23832"/>Ex his autem haberi potest quod Deus sit sua bonitas.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23833"/>Esse enim actu in unoquoque est bonum ipsius.
	Sed Deus non solum est ens actu, sed est ipsum suum esse, ut supra ostensum est.
	Est igitur ipsa bonitas, non tantum bonus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23834"/>Praeterea.
	Perfectio uniuscuiusque est bonitas eius, ut ostensum est.
	Perfectio autem divini esse non attenditur secundum aliquid additum supra ipsum, sed quia ipsum secundum seipsum perfectum est, ut supra ostensum est.
	Bonitas igitur Dei non est aliquid additum suae substantiae, sed sua substantia est sua bonitas.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23835"/>Item.
	Unumquodque bonum quod non est sua bonitas, participative dicitur bonum.
	Quod autem per participationem dicitur, aliquid ante se praesupponit, a quo rationem suscipit bonitatis.
	Hoc autem in infinitum non est possibile abire: quia in causis finalibus non proceditur in infinitum, infinitum enim repugnat fini; bonum autem rationem finis habet.
	Oportet igitur devenire ad aliquod bonum primum, quod non participative sit bonum per ordinem ad aliquid aliud, sed sit per essentiam suam bonum.
	Hoc autem Deus est.
	Est igitur Deus sua bonitas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23836"/>Item.
	Id quod est participare aliquid potest, ipsum autem esse nihil: quod enim participat potentia est, esse autem actus est.
	Sed Deus est ipsum esse, ut probatum est.
	Non est igitur bonus participative, sed essentialiter.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23837"/>Amplius.
	Omne simplex suum esse et id quod est unum habet: nam, si sit aliud et aliud, iam simplicitas tolletur.
	Deus autem est omnino simplex, ut ostensum est.
	Igitur ipsum esse bonum non est aliud quam ipse.
	Est igitur sua bonitas.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23838"/>Per eadem etiam patet quod nullum aliud bonum est sua bonitas.
	Propter quod dicitur Matth. 19-17: <hi>nemo bonus nisi solus Deus</hi>.</p>
</div3></div2>
<div2 n="39"><head>Caput 39: Quod in Deo non potest esse malum</head> 
<div3 n="1"><head>1 </head>
<p><milestone id="n. 1" unit="section"/><A NAME="23840"/>Ex hoc autem manifeste apparet quod in Deo non potest esse malum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23841"/>Esse enim et bonitas, et omnia quae per essentiam dicuntur, nihil praeter se habent admixtum: licet id quod est vel bonum possit aliquid praeter esse et bonitatem habere.
	Nihil enim prohibet quod est uni perfectioni suppositum, etiam alii supponi, sicut quod est corpus potest esse album et dulce: unaquaeque autem natura suae rationis termino concluditur, ut nihil extraneum intra se capere possit.
	Deus autem est bonitas, non solum bonus, ut ostensum est.
	Non potest igitur in eo esse aliquid non bonitas.
	Et ita malum in eo omnino esse non potest.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23842"/>Amplius.
	Id quod est oppositum essentiae alicuius rei, sibi omnino convenire non potest dum manet: sicut homini non potest convenire irrationalitas vel insensibilitas nisi homo esse desistat.
	Sed divina essentia est ipsa bonitas, ut ostensum est.
	Ergo malum, quod est bono oppositum, in eo locum habere non potest nisi esse desisteret.
	Quod est impossibile: cum sit aeternus, ut supra ostensum est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23843"/>Adhuc.
	Cum Deus sit suum esse, nihil participative de ipso dici potest, ut patet ex ratione supra inducta.
	Si igitur malum de ipso dicatur; non dicetur participative, sed essentialiter.
	Sic autem malum de nullo dici potest ut sit essentia alicuius: ei enim esse deficeret, quod bonum est, ut ostensum est; in malitia autem non potest esse aliquid extraneum admixtum, sicut nec in bonitate.
	Malum igitur de Deo dici non potest.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23844"/>Item.
	Malum bono oppositum est.
	Ratio autem boni in perfectione consistit.
	Ergo ratio mali in imperfectione.
	Defectus autem vel imperfectio in Deo, qui est universaliter perfectus, esse non potest, ut supra ostensum est.
	In Deo igitur malum esse non potest.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23845"/>Praeterea.
	Perfectum est aliquid secundum quod est actu.
	Ergo imperfectum erit secundum quod est deficiens ab actu.
	Ergo malum vel privatio est, vel privationem includit.
	Privationis autem subiectum est potentia.
	Haec autem in Deo esse non potest.
	Igitur nec malum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23846"/>Praeterea.
	Si bonum est quod ab omnibus appetitur, igitur malum unaquaeque natura refugit inquantum huiusmodi.
	Quod autem inest alicui contra motum naturalis appetitus, est violentum et praeter naturam.
	Malum igitur in unoquoque est violentum et praeter naturam secundum quod est ei malum: etsi possit ei esse naturale secundum aliquid eius in rebus compositis.
	Deus autem compositus non est, nec aliquid esse potest in eo violentum vel praeter naturam, ut ostensum est.
	Malum igitur in Deo esse non potest.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23847"/>Hoc etiam sacra Scriptura confirmat.
	Dicitur enim prima canonica Ioannis: <hi>Deus lux est, et tenebrae in eo non sunt ullae</hi>.
	Et in Iob 34-10: <hi>absit a Deo impietas, et ab omnipotente iniquitas</hi>.</p>
</div3></div2>
<div2 n="40"><head>Caput 40: Quod Deus est omnis boni bonum</head> 
<div3 n="1"><head>1 </head>
<p><milestone id="n. 1" unit="section"/><A NAME="23849"/>Ostenditur etiam ex praedictis quod Deus sit omnis boni bonum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23850"/>Bonitas enim uniuscuiusque est perfectio ipsius, ut dictum est.
	Deus autem, cum sit simpliciter perfectus, sua perfectione omnes rerum perfectiones comprehendit, ut ostensum est.
	Sua igitur bonitas omnes bonitates comprehendit.
	Et ita est omnis boni bonum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23851"/>Item.
	Quod per participationem dicitur aliquale, non dicitur tale nisi inquantum habet quandam similitudinem eius quod per essentiam dicitur: sicut ferrum dicitur ignitum inquantum quandam similitudinem ignis participat.
	Sed Deus est bonus per essentiam, omnia vero alia per participationem, ut ostensum est.
	Igitur nihil dicetur bonum nisi inquantum habet aliquam similitudinem divinae bonitatis.
	Est igitur ipse bonum omnis boni.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23852"/>Adhuc.
	Cum unumquodque appetibile sit propter finem; boni autem ratio consistat in hoc quod est appetibile: oportet quod unumquodque dicatur bonum vel quia est finis, vel quia ordinatur ad finem.
	Finis igitur ultimus est a quo omnia rationem boni accipiunt.
	Hoc autem Deus est, ut infra probabitur.
	Est igitur Deus omnis boni bonum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23853"/>Hinc est quod dominus, suam visionem Moysi promittens, dicit, Exodi 33-19: <hi>ego ostendam tibi omne bonum</hi>.
	Et Sap. 8, dicitur de divina sapientia: <hi>venerunt mihi omnia bona pariter cum illa</hi>.</p>
</div3></div2>
<div2 n="41"><head>Caput 41: Quod Deus sit summum bonum</head> 
<div3 n="1"><head>1 </head>
<p><milestone id="n. 1" unit="section"/><A NAME="23855"/>Ex hoc autem ostenditur quod Deus sit summum bonum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23856"/>Nam bonum universale praeminet cuilibet bono particulari, sicut bonum gentis est melius quam bonum unius: bonitas enim totius et perfectio praeminet bonitati et perfectioni partis.
	Sed divina bonitas comparatur ad omnia alia sicut universale bonum ad particulare: cum sit omnis boni bonum, ut ostensum est.
	Est igitur ipse summum bonum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23857"/>Praeterea.
	Id quod per essentiam dicitur, verius dicitur quam id quod est per participationem dictum.
	Sed Deus est bonus per suam essentiam, alia vero per participationem, ut ostensum est.
	Est igitur ipse summum bonum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23858"/>Item.
	Quod est maximum in unoquoque genere est causa aliorum quae sunt in illo genere: causa enim potior est effectu.
	Ex Deo autem omnia habent rationem boni, ut ostensum est.
	Est igitur ipse summum bonum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23859"/>Amplius.
	Sicut albius est quod est nigro impermixtius, ita melius est quod est malo impermixtius.
	Sed Deus est maxime malo impermixtus: quia in eo nec actu nec potentia malum esse potest, et hoc ei ex sua natura competit, ut ostensum est.
	Est igitur ipse summum bonum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23860"/>Hinc est quod dicitur 1 Reg. 2-2: <hi>non est sanctus ut est dominus</hi>.</p>
</div3></div2>
<div2 n="42"><head>Caput 42: Quod Deus est unus</head> 
<div3 n="1"><head>1 </head>
<p><milestone id="n. 1" unit="section"/><A NAME="23862"/>Hoc autem ostenso, manifestum est Deum non esse nisi unum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23863"/>Non enim possibile est esse duo summe bona.
	Quod enim per superabundantiam dicitur, in uno tantum invenitur.
	Deus autem est summum bonum, ut ostensum est.
	Deus igitur est unus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23864"/>Praeterea.
	Ostensum est Deum esse omnino perfectum, cui nulla perfectio desit.
	Si igitur sunt plures dii, oportet esse plura huiusmodi perfecta.
	Hoc autem est impossibile: nam si nulli eorum deest aliqua perfectio, nec aliqua imperfectio admiscetur, quod requiritur ad hoc quod aliquid sit simpliciter perfectum, non erit in quo ad invicem distinguantur.
	Impossibile est igitur plures deos ponere.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23865"/>Item.
	Quod sufficienter fit uno posito, melius est per unum fieri quam per multa.
	Sed rerum ordo est sicut melius potest esse: non enim potentia agentis primi deest potentiae quae est in rebus ad perfectionem.
	Sufficienter autem omnia complentur reducendo in unum primum principium.
	Non est igitur ponere plura principia.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23866"/>Amplius.
	Impossibile est unum motum continuum et regularem a pluribus motoribus esse.
	Nam, si simul movent, nullus eorum est perfectus motor, sed omnes se habent loco unius perfecti motoris: quod non competit in primo motore, perfectum enim est prius imperfecto.
	Si autem non simul moveant, quilibet eorum est quandoque movens et quandoque non.
	Ex quo sequitur quod motus non sit continuus neque regularis.
	Motus enim continuus et unus est ab uno motore.
	Motor etiam qui non semper movet, irregulariter invenitur movere: sicut patet in motoribus inferioribus, in quibus motus violentus in principio intenditur et in fine remittitur, motus autem naturalis e converso.
	Sed primus motus est unus et continuus, ut a philosophis probatum est.
	Ergo oportet eius motorem primum esse unum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23867"/>Adhuc.
	Substantia corporalis ordinatur ad spiritualem sicut ad suum bonum: nam est in ista bonitas plenior, cui corporalis substantia intendit assimilari, cum omne quod est desideret optimum quantum possibile est.
	Sed omnes motus corporalis creaturae inveniuntur reduci ad unum primum, praeter quem non est alius primus qui nullo modo reducatur in ipsum.
	Ergo praeter substantiam spiritualem quae est finis primi motus, non est aliqua quae non reducatur in ipsam.
	Hoc autem nomine Dei intelligimus.
	Non est igitur nisi unus Deus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23868"/>Amplius.
	Omnium diversorum ordinatorum ad invicem, ordo eorum ad invicem est propter ordinem eorum ad aliquid unum: sicut ordo partium exercitus ad invicem est propter ordinem totius exercitus ad ducem.
	Nam quod aliqua diversa in habitudine aliqua uniuntur, non potest esse ex propriis naturis secundum quod sunt diversa: quia ex hoc magis disiungerentur.
	Nec potest esse ex diversis ordinantibus: quia non posset esse quod unum ordinem intenderent ex seipsis secundum quod sunt diversi.
	Et sic vel ordo multorum ad invicem est per accidens: vel oportet reducere ad aliquod unum primum ordinans, qui ad finem quem intendit omnia alia ordinat.
	Omnes autem partes huius mundi inveniuntur ordinatae ad invicem, secundum quod quaedam a quibusdam iuvantur sicut corpora inferiora moventur per superiora, et haec per substantias incorporeas, ut ex supra dictis patet.
	Nec hoc est per accidens: cum sit semper vel in maiori parte.
	Igitur totus hic mundus non habet nisi unum ordinatorem et gubernatorem.
	Sed praeter hunc mundum non est alius.
	Non est igitur nisi unus omnium rerum gubernator, quem Deum dicimus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23869"/>Adhuc.
	Si sunt duo quorum utrumque est necesse-esse, oportet quod conveniant in intentione necessitatis essendi.
	Oportet igitur quod distinguantur per aliquid quod additur uni tantum, vel utrique.
	Et sic oportet vel alterum vel utrumque esse compositum.
	Nullum autem compositum est necesse-esse, per seipsum, sicut supra ostensum est.
	Impossibile est igitur esse plura quorum utrumque sit necesse-esse.
	Et sic nec plures deos.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23870"/>Amplius.
	Illud in quo differunt, ex quo ponuntur convenire in necessitate essendi, aut requiritur ad complementum necessitatis essendi aliquo modo, aut non.
	Si non requiritur, ergo est aliquid accidentale: quia omne quod advenit rei nihil faciens ad esse ipsius, est accidens.
	Ergo hoc accidens habet causam.
	Aut ergo essentiam eius quod est necesse-esse, aut aliquid aliud.
	Si essentiam eius, cum ipsa necessitas essendi sit essentia eius, ut ex supra dictis patet, necessitas essendi erit causa illius accidentis.
	Sed necessitas essendi invenitur in utroque.
	Ergo utrumque habebit illud accidens.
	Et sic non distinguentur secundum illud.
	Si autem causa illius accidentis sit aliquid aliud, nisi ergo illud aliud esset, hoc accidens non esset.
	Et nisi hoc accidens esset, distinctio praedicta non esset.
	Ergo, nisi esset illud aliud, ista duo quae ponuntur necesse-esse, non essent duo sed unum.
	Ergo esse proprium utriusque est dependens ab altero.
	Et sic neutrum est necesse-esse per seipsum.
	Si autem illud in quo distinguuntur sit necessarium ad necessitatem essendi complendam, aut hoc erit quia illud includitur in ratione necessitatis essendi, sicut animatum includitur in definitione animalis: aut hoc erit quia necessitas essendi specificatur per illud, sicut animal completur per rationale.
	Si primo modo, oportet quod, ubicumque sit necessitas essendi, sit illud quod in eius ratione includitur: sicut cuicumque convenit animal, convenit animatum.
	Et sic, cum ambobus praedictis attribuatur necessitas essendi, secundum illud distingui non poterunt.
	Si autem secundo modo, hoc iterum esse non potest.
	Nam differentia specificans genus non complet generis rationem, sed per eam acquiritur generi esse in actu: ratio enim animalis completa est ante additionem rationalis, sed non potest esse animal actu nisi sit rationale vel irrationale.
	Sic ergo aliquid complet necessitatem essendi quantum ad esse in actu et non quantum ad intentionem necessitatis essendi.
	Quod est impossibile, propter duo.
	Primo, quia eius quod est necesse-esse, sua quidditas est suum esse, ut supra probatum est.
	Secundo, quia sic necesse-esse acquireret esse per aliquid aliud: quod est impossibile.
	Non est igitur possibile ponere plura quorum quodlibet sit necesse-esse per seipsum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="23871"/>Adhuc.
	Si sunt duo dii, aut hoc nomen Deus de utroque praedicatur univoce, aut aequivoce.
	Si aequivoce, hoc est praeter intentionem praesentem: nam nihil prohibet rem quamlibet quolibet nomine aequivoce nominari, si usus loquentium admittat.
	Si autem dicatur univoce, oportet quod de utroque praedicetur secundum unam rationem.
	Et sic oportet quod in utroque sit una natura secundum rationem.
	Aut igitur haec natura est in utroque secundum unum esse, aut secundum aliud et aliud.
	Si secundum unum, ergo non erunt duo sed unum tantum: duorum enim non est unum esse si substantialiter distinguantur.
	Si autem est aliud et aliud esse in utroque, ergo neutri erit sua quidditas suum esse.
	Sed hoc oportet in Deo ponere, ut probatum est.
	Ergo neutrum illorum duorum est hoc quod intelligimus nomine Dei.
	Sic igitur impossibile est ponere duos deos.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="23872"/>Amplius.
	Nihil eorum quae conveniunt huic signato inquantum est hoc signatum, possibile est alii convenire: quia singularitas alicuius rei non est alteri praeter ipsum singulare.
	Sed ei quod est necesse-esse sua necessitas essendi convenit inquantum est hoc signatum.
	Ergo impossibile est quod alicui alteri conveniat.
	Et sic impossibile est quod sint plura quorum quodlibet sit necesse-esse.
	Et per consequens impossibile est esse plures deos.
	Probatio mediae: si enim illud quod est necesse-esse non est hoc signatum inquantum est necesse-esse, oportet quod designatio sui esse non sit necessaria secundum se, sed ex alio dependeat.
	Unumquodque autem secundum quod est actu est distinctum ab omnibus aliis: quod est esse hoc signatum.
	Ergo quod est necesse-esse dependet ab alio quantum ad hoc quod est esse in actu.
	Quod est contra rationem eius quod est necesse-esse.
	Oportet igitur quod id quod est necesse-esse sit necesse-esse secundum hoc quod est hoc signatum.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="23873"/>Adhuc.
	Natura significata hoc nomine Deus aut est per seipsam individuata in hoc Deo, aut per aliquid aliud.
	Si per aliud oportet quod sit ibi compositio.
	Si per seipsam, ergo impossibile est quod alteri conveniat: illud enim quod est individuationis principium, non potest esse pluribus commune.
	Impossibile igitur est esse plures deos.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="23874"/>Amplius.
	Si sunt plures dii, oportet quod natura deitatis non sit una numero in utroque.
	Oportet igitur esse aliquid distinguens naturam divinam in hoc et in illo.
	Sed hoc est impossibile: quia natura divina non recipit additionem neque differentiarum essentialium neque accidentium, ut supra ostensum est; nec etiam natura divina est forma alicuius materiae, ut possit dividi ad materiae divisionem.
	Impossibile est igitur esse plures deos.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="23875"/>Item.
	Esse proprium uniuscuiusque rei est tantum unum.
	Sed ipse Deus est esse suum, ut supra ostensum est.
	Impossibile est igitur esse nisi unum Deum.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="23876"/>Adhuc.
	Secundum hunc modum res habet esse quo possidet unitatem: unde unumquodque suae divisioni pro posse repugnat, ne per hoc in non esse tendat.
	Sed divina natura est potissime habens esse.
	Est igitur in ea maxima unitas.
	Nullo igitur modo in plura distinguitur.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="23877"/>Amplius.
	In unoquoque genere videmus multitudinem ab aliqua unitate procedere: et ideo in quolibet genere invenitur unum primum, quod est mensura omnium quae in illo genere inveniuntur.
	Quorumcumque igitur invenitur in aliquo uno convenientia, oportet quod ab aliquo uno principio dependeant.
	Sed omnia in esse conveniunt.
	Oportet igitur esse unum tantum quod est rerum omnium principium.
	Quod Deus est.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="23878"/>Item.
	In quolibet principatu ille qui praesidet unitatem desiderat: unde inter principatus est potissima monarchia, sive regnum.
	Multorum etiam membrorum unum est caput: ac per hoc evidenti signo apparet ei cui convenit principatus, unitatem deberi.
	Unde et Deum, qui est omnium causa, oportet unum simpliciter confiteri.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="23879"/>Hanc autem confessionem divinae unitatis etiam ex sacris eloquiis accipere possumus.
	Nam Deut. 6-4 dicitur: <hi>audi, Israel, dominus Deus tuus Deus unus est</hi>; et Exod. 20-3: <hi>non erunt tibi dii alii praeter me</hi>; et Ephes. 4-5: <hi>unus dominus, una fides</hi>, et cetera.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="23880"/>Hac autem veritate repelluntur gentiles deorum multitudinem confitentes.
	Quamvis plures eorum unum Deum summum esse dicerent, a quo omnes alios quos deos nominabant causatos esse asserebant, omnibus substantiis sempiternis divinitatis nomen adscribentes, et praecipue ratione sapientiae et felicitatis et rerum gubernationis.
	Quae quidem consuetudo loquendi etiam in sacra Scriptura invenitur, dum sancti Angeli, aut etiam homines vel iudices, dii nominantur; sicut illud Psalmi: <hi>non est similis tibi in diis, domine</hi>; et alibi, <hi>ego dixi, dii estis</hi>; et multa huiusmodi per varia Scripturae loca inveniuntur.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="23881"/>Unde magis huic veritati videntur contrarii Manichaei, duo prima ponentes principia, quorum alterum alterius causa non sit.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="23882"/>Hanc etiam veritatem Ariani suis erroribus impugnaverunt, dum confitentur patrem et filium non unum, sed plures deos esse: cum tamen filium verum Deum auctoritate Scripturae credere cogantur.</p>
</div3></div2>
<div2 n="43"><head>Caput 43: Quod Deus est infinitus</head> 
<div3 n="1"><head>1 </head>
<p><milestone id="n. 1" unit="section"/><A NAME="23884"/>Cum autem infinitum quantitatem sequatur, ut philosophi tradunt, non potest infinitas Deo attribui ratione multitudinis: cum ostensum sit solum unum Deum esse, nullamque in eo compositionem vel partium vel accidentium inveniri.
	Secundum etiam quantitatem continuam infinitus dici non potest: cum ostensum sit eum incorporeum esse.
	Relinquitur igitur investigare an secundum spiritualem magnitudinem esse infinitum ei conveniat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23885"/>Quae quidem spiritualis magnitudo quantum ad duo attenditur: scilicet quantum ad potentiam; et quantum ad propriae naturae bonitatem sive completionem.
	Dicitur enim aliquid magis vel minus album secundum modum quo in eo sua albedo completur.
	Pensatur etiam magnitudo virtutis ex magnitudine actionis vel factorum.
	Harum autem magnitudinem una aliam consequitur: nam ex hoc ipso quo aliquid actu est, activum est; secundum igitur modum quo in actu suo completur, est modus magnitudinis suae virtutis.
	Et sic relinquitur res spirituales magnas dici secundum modum suae completionis: nam et Augustinus dicit quod <hi>in his quae non mole magna sunt, idem est esse maius quod melius</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23886"/>Ostendendum est igitur secundum huius magnitudinis modum Deum infinitum esse.
	Non autem sic ut infinitum privative accipiatur, sicut in quantitate dimensiva vel numerali: nam huiusmodi quantitas nata est finem habere; unde secundum subtractionem eius quod sunt nata habere, infinita dicuntur; et propter hoc in eis infinitum imperfectionem designat.
	Sed in Deo infinitum negative tantum intelligitur: quia nullus est perfectionis suae terminus sive finis, sed est summe perfectum.
	Et sic Deo infinitum attribui debet.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23887"/>Omne namque quod secundum suam naturam finitum est, ad generis alicuius rationem determinatur.
	Deus autem non est in aliquo genere, sed eius perfectio omnium generum perfectiones continet, ut supra ostensum est.
	Est igitur infinitus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23888"/>Amplius.
	Omnis actus alteri inhaerens terminationem recipit ex eo in quo est: quia quod est in altero, est in eo per modum recipientis.
	Actus igitur in nullo existens nullo terminatur: puta, si albedo esset per se existens, perfectio albedinis in ea non terminaretur, quominus haberet quicquid de perfectione albedinis haberi potest.
	Deus autem est actus nullo modo in alio existens: quia nec est forma in materia, ut probatum est; nec esse suum inhaeret alicui formae vel naturae, cum ipse sit suum esse, ut supra ostensum est.
	Relinquitur igitur ipsum esse infinitum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23889"/>Adhuc.
	In rebus invenitur aliquid quod est potentia tantum, ut materia prima; aliquid quod est actus tantum, ut Deus, sicut supra ostensum est; aliquid quod est actu et potentia, sicut res ceterae.
	Sed potentia, cum dicatur ad actum, non potest actum excedere, sicut nec in unoquoque, ita nec simpliciter.
	Cum igitur materia prima sit infinita in sua potentialitate, relinquitur quod Deus, qui est actus purus, sit infinitus in sua actualitate.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23890"/>Item.
	Tanto actus aliquis perfectior est, quanto minus habet potentiae permixtum.
	Unde omnis actus cui permiscetur potentia, habet terminum suae perfectionis: cui autem non permiscetur aliqua potentia, est absque termino perfectionis.
	Deus autem est actus purus absque omni potentia, ut supra ostensum est.
	Est igitur infinitus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23891"/>Amplius.
	Ipsum esse absolute consideratum infinitum est: nam ab infinitis et infinitis modis participari possibile est.
	Si igitur alicuius esse sit finitum, oportet quod limitetur esse illud per aliquid aliud quod sit aliqualiter causa illius esse.
	Sed esse divini non potest esse aliqua causa: quia ipse est necesse per seipsum.
	Igitur esse suum est infinitum, et ipse infinitus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23892"/>Adhuc.
	Omne quod habet aliquam perfectionem, tanto est perfectius quanto illam perfectionem plenius participat.
	Sed non potest esse aliquis modus, nec etiam cogitari, quo plenius habeatur aliqua perfectio quam ab eo quod per suam essentiam est perfectum et cuius essentia est sua bonitas.
	Hoc autem Deus est.
	Nullo igitur modo potest cogitari aliquid melius vel perfectius Deo.
	Est igitur infinitus in bonitate.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="23893"/>Amplius.
	Intellectus noster ad infinitum in intelligendo extenditur: cuius signum est quod, qualibet quantitate finita data, intellectus noster maiorem excogitare potest.
	Frustra autem esset haec ordinatio intellectus ad infinitum nisi esset aliqua res intelligibilis infinita.
	Oportet igitur esse aliquam rem intelligibilem infinitam, quam oportet esse maximam rerum.
	Et hanc dicimus Deum.
	Deus igitur est infinitus.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="23894"/>Item.
	Effectus non potest extendi ultra suam causam.
	Intellectus autem noster non potest esse nisi a Deo, qui est prima omnium causa.
	Non igitur potest aliquid cogitare intellectus noster maius Deo.
	Si igitur omni finito potest aliquid maius cogitare, relinquitur Deum finitum non esse.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="23895"/>Amplius.
	Virtus infinita non potest esse in essentia finita: quia unumquodque agit per suam formam, quae vel est essentia eius vel pars essentiae; virtus autem principium actionis nominat.
	Sed Deus non habet virtutem activam finitam: movet enim in tempore infinito, quod non potest esse nisi a virtute infinita, ut supra ostensum est.
	Relinquitur igitur Dei essentiam esse infinitam.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="23896"/>Haec autem ratio est secundum ponentes aeternitatem mundi.
	Qua non posita, adhuc magis confirmatur opinio de infinitate divinae virtutis.
	Nam unumquodque agens tanto est virtuosius in agendo quanto potentiam magis remotam ab actu in actum reducit: sicut maiori virtute opus est ad calefaciendum aquam quam aerem.
	Sed id quod omnino non est, infinite distat ab actu, nec est aliquo modo in potentia.
	Igitur, si mundus factus est postquam omnino prius non erat, oportet factoris virtutem esse infinitam.
	Haec autem ratio, etiam secundum eos qui ponunt aeternitatem mundi, valet ad probandum infinitatem divinae virtutis.
	Confitentur enim Deum esse causam mundanae substantiae, quamvis eam sempiternam arbitrentur, dicentes hoc modo Deum aeternum sempiterni mundi causam existere sicut pes ab aeterno fuisset causa vestigii si ab aeterno fuisset impressus in pulvere.
	Hac autem positione facta, secundum rationem praedictam nihilominus sequitur Dei virtutem esse infinitam.
	Nam sive ex tempore, secundum nos, sive ab aeterno, secundum eos, produxerit, nihil esse potest in re quod ipse non produxerit: cum sit universale essendi principium.
	Et sic, nulla praesupposita materia vel potentia, produxit.
	Oportet autem proportionem virtutis activae accipere secundum proportionem potentiae passivae: nam, quanto potentia passiva maior praeexistit vel praeintelligitur, tanto maiori virtute activa in actum completur.
	Relinquitur igitur, cum virtus finita producat aliquem effectum praesupposita potentia materiae, quod Dei virtus, quae nullam potentiam praesupponit, non sit finita, sed infinita: et ita essentia infinita.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="23897"/>Amplius.
	Unaquaeque res tanto est diuturnior quanto eius esse causa est efficacior.
	Illud igitur cuius diuturnitas est infinita, oportet quod habeat esse per causam efficaciae infinitae.
	Sed diuturnitas Dei est infinita: ostensum est enim supra ipsum esse aeternum.
	Cum igitur non habeat, aliam causam sui esse praeter seipsum, oportet ipsum esse infinitum.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="23898"/>Huic autem veritati sacrae Scripturae auctoritas testimonium perhibet.
	Ait namque Psalmista: <hi>magnus dominus et laudabilis nimis, et magnitudinis eius non est finis</hi>.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="23899"/>Huic etiam veritati attestantur antiquissimorum philosophorum dicta, qui omnes infinitum posuerunt primum rerum principium, quasi ab ipsa veritate coacti.
	Propriam enim vocem ignorabant, aestimantes, infinitatem primi principii ad modum quantitatis discretae, secundum Democritum, qui posuit atomos infinitos rerum principia, et secundum Anaxagoram, qui posuit infinitas partes consimiles principia rerum; vel ad modum quantitatis continuae, secundum illos qui posuerunt aliquod elementum, vel confusum aliquod infinitum corpus, esse primum omnium principium.
	Sed cum ostensum sit per sequentium philosophorum studium quod non est aliquod corpus infinitum; et huic coniungatur quod oportet esse primum principium aliquo modo infinitum: concluditur quod neque est corpus neque virtus in corpore infinitum quod est primum principium.</p>

</div3></div2>
<div2 n="44"><head>Caput 44: Quod Deus est intelligens</head> 
<div3 n="1"><head>1 </head>
<p><milestone id="n. 1" unit="section"/><A NAME="23901"/>Ex praemissis autem ostendi potest quod Deus sit intelligens.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23902"/>Ostensum enim est supra quod in moventibus et motis non est possibile in infinitum procedere, sed oportet mobilia omnia reducere, ut probabile est, in unum primum movens seipsum.
	Movens autem seipsum se movet per appetitum et apprehensionem: sola enim huiusmodi inveniuntur seipsa movere, utpote in quibus est moveri et non moveri.
	Pars igitur movens in primo movente seipsum oportet et quod sit appetens et apprehendens.
	In motu autem qui est per appetitum et apprehensionem, appetens et apprehendens est movens motum: appetibile autem et apprehensum est movens non motum.
	Cum igitur id quod est omnium primum movens, quod Deum dicimus, sit movens omnino non motum, oportet quod comparetur ad motorem qui est pars moventis seipsum sicut appetibile ad appetentem.
	Non autem sicut appetibile sensuali appetitu: nam appetitus sensibilis non est boni simpliciter, sed huius particulati boni, cum et apprehensio sensus non sit nisi particularis; id autem quod est bonum et appetibile simpliciter, est prius eo quod est bonum et appetibile ut hic et nunc.
	Oportet igitur primum movens esse appetibile ut intellectum.
	Et ita oportet movens quod appetit ipsum, esse intelligens.
	Multo igitur magis et ipsum primum appetibile erit intelligens: quia appetens ipsum fit intelligens actu per hoc quod ei tamquam intelligibili unitur.
	Oportet igitur Deum esse intelligentem facta suppositione quod primum motum moveat seipsum, ut philosophi voluerunt.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23903"/>Adhuc.
	Idem necesse est sequi si fiat reductio mobilium non in aliquod primum movens seipsum, sed in movens omnino immobile.
	Nam primum movens est universale principium motus.
	Oportet igitur, cum omne movens moveat per aliquam formam quam intendit in movendo, quod forma per quam movet primum movens, sit universalis forma et universale bonum.
	Forma autem per modum universalem non invenitur nisi in intellectu.
	Oportet igitur primum movens, quod Deus est, esse intelligens.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23904"/>Amplius.
	In nullo ordine moventium invenitur quod movens per intellectum sit instrumentum eius quod movet absque intellectu, sed magis e converso.
	Omnia autem moventia quae sunt in mundo, comparantur ad primum movens, quod Deus est, sicut instrumenta ad agens principale.
	Cum igitur in mundo inveniantur multa moventia per intellectum, impossibile est quod primum movens moveat absque intellectu.
	Necesse est igitur Deum esse intelligentem.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23905"/>Item.
	Ex hoc aliqua res est intelligens quod est sine materia: cuius signum est quod formae fiunt intellectae in actu per abstractionem a materia.
	Unde et intellectus est universalium et non singularium: quia materia est individuationis principium.
	Formae autem intellectae in actu fiunt unum cum intellectu actu intelligente.
	Unde, si ex hoc sunt formae intellectae in actu quod sunt sine materia, oportet rem aliquam ex hoc esse intelligentem quod est sine materia.
	Ostensum est autem supra Deum esse omnino immaterialem.
	Est igitur intelligens.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23906"/>Adhuc.
	Deo nulla perfectio deest quae in aliquo genere entium inveniatur, ut supra ostensum est: nec ex hoc aliqua compositio in eo consequitur, ut etiam ex superioribus patet.
	Inter perfectiones autem rerum potissima est quod aliquid sit intellectivum: nam per hoc ipsum est quodammodo omnia, habens in se omnium perfectionem.
	Deus igitur est intelligens.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23907"/>Item.
	Omne quod tendit determinate in aliquem finem, aut ipsum praestituit sibi finem, aut praestituitur ei finis ab alio: alias non magis in hunc quam in illum finem tenderet.
	Naturalia autem tendunt in fines determinatos: non enim a casu naturales utilitates consequuntur: sic enim non essent semper aut in pluribus, sed raro; horum enim est casus.
	Cum ergo ipsa non praestituant sibi finem, quia rationem finis non cognoscunt; oportet quod eis praestituatur finis ab alio, qui sit naturae institutor.
	Hic autem est qui praebet omnibus esse, et est per seipsum necesse-esse, quem Deum dicimus, ut ex supra dictis patet.
	Non autem posset naturae finem praestituere nisi intelligeret.
	Deus igitur est intelligens.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23908"/>Amplius.
	Omne quod est imperfectum, derivatur ab aliquo perfecto: nam perfecta naturaliter sunt priora imperfectis, sicut actus potentia.
	Sed formae in rebus particularibus existentes sunt imperfectae: quia partialiter, et non secundum communitatem suae rationis.
	Oportet igitur quod deriventur ab aliquibus formis perfectis et non particulatis.
	Tales autem formae esse non possunt nisi intellectae: cum non inveniatur aliqua forma in sua universalitate nisi in intellectu.
	Et per consequens oportet eas esse intelligentes, si sint subsistentes: sic enim solum possunt esse operantes.
	Deum igitur, qui est actus primus subsistens, a quo omnia alia derivantur, oportet esse intelligentem.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23909"/>Hanc autem veritatem etiam fides Catholica confitetur.
	Dicitur enim Iob 9-4 de Deo: <hi>sapiens corde est et fortis robore</hi>.
	Et 12-16: <hi>apud ipsum est fortitudo et sapientia</hi>.
	In Psalmo: <hi>mirabilis facta est scientia tua ex me</hi>.
	Et Rom. 11-33: <hi>o altitudo divitiarum sapientiae et scientiae Dei</hi>.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="23910"/>Huius autem fidei veritas in tantum apud homines invaluit ut ab intelligendo nomen Dei imponerent: nam Theos, quod secundum Graecos Deum significat, dicitur a theasthe, quod est considerare vel videre.</p>
</div3></div2>
<div2 n="45"><head>Caput 45: Quod intelligere Dei est sua essentia</head> 
<div3 n="1"><head>1 </head>
<p><milestone id="n. 1" unit="section"/><A NAME="23912"/>Ex hoc autem quod Deus est intelligens, sequitur quod suum intelligere sit sua essentia.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23913"/>Intelligere enim est actus intelligentis in ipso existens, non in aliud extrinsecum transiens, sicut calefactio transit in calefactum: non enim aliquid patitur intelligibile ex hoc quod intelligitur, sed intelligens perficitur.
	Quicquid autem est in Deo, est divina essentia.
	Intelligere ergo Dei est divina essentia, et divinum esse, et ipse Deus: nam Deus est sua essentia et suum esse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23914"/>Praeterea.
	Intelligere comparatur ad intellectum sicut esse ad essentiam.
	Sed esse divinum est eius essentia, ut supra probatum est.
	Ergo et intelligere divinum eius intellectus.
	Intellectus autem divinus est Dei essentia: alias esset accidens Deo.
	Oportet igitur quod intelligere divinum sit eius essentia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23915"/>Amplius.
	Actus secundus est perfectior quam actus primus: sicut consideratio quam scientia.
	Scientia autem vel intellectus Dei est ipsa eius essentia, si est intelligens, ut ostensum est: cum nulla perfectio conveniat ei participative, sed per essentiam, ut ex superioribus patet.
	Si igitur sua consideratio non sit sua essentia, aliquid erit sua essentia nobilius et perfectius.
	Et sic non erit in fine perfectionis et bonitatis.
	Unde non erit primum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23916"/>Adhuc.
	Intelligere est actus intelligentis.
	Si igitur Deus intelligens non sit suum intelligere, oportet quod comparetur ad ipsum sicut potentia ad actum.
	Et ita in Deo erit potentia et actus.
	Quod est impossibile, ut supra probatum est.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23917"/>Item.
	Omnis substantia est propter suam operationem.
	Si igitur operatio Dei sit aliud quam divina substantia, erit finis eius aliquid aliud a se.
	Et sic Deus non erit sua bonitas: cum bonum cuiuslibet sit finis eius.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23918"/>Si autem divinum intelligere est eius esse, necesse est quod intelligere eius sit simplex, aeternum et invariabile, et actu tantum existens, et omnia quae de divino esse probata sunt.
	Non est igitur Deus in potentia intelligens, aut de novo aliquid intelligere incipiens, vel quamcumque mutationem aut compositionem in intelligendo habens.</p>
</div3></div2>
<div2 n="46"><head>Caput 46: Quod Deus per nihil aliud intelligit quam per suam essentiam</head> 
<div3 n="1"><head>1 </head>
<p><milestone id="n. 1" unit="section"/><A NAME="23920"/>Ex his autem quae supra ostensa sunt, evidenter apparet quod intellectus divinus nulla alia specie intelligibili intelligat quam sua essentia.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23921"/>Species enim intelligibilis principium formale est intellectualis operationis: sicut forma cuiuslibet agentis principium est propriae operationis.
	Divina autem operatio intellectualis est eius essentia, ut ostensum est.
	Esset igitur aliquid aliud divinae essentiae principium et causa si alia intelligibili specie quam sua essentia intellectus divinus intelligeret.
	Quod supra ostensis repugnat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23922"/>Adhuc.
	Per speciem intelligibilem fit intellectus intelligens actu: sicut per speciem sensibilem sensus actu sentiens.
	Comparatur igitur species intelligibilis ad intellectum sicut actus ad potentiam.
	Si igitur intellectus divinus aliqua alia specie intelligibili intelligeret quam seipso, esset in potentia respectu alicuius.
	Quod esse non potest, ut supra ostensum est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23923"/>Amplius.
	Species intelligibilis in intellectu praeter essentiam eius existens esse accidentale habet: ratione cuius scientia nostra inter accidentia computatur.
	In Deo autem non potest aliquod esse accidens, ut supra ostensum est.
	Igitur non est in intellectu eius aliqua species praeter ipsam divinam essentiam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23924"/>Adhuc.
	Species intelligibilis similitudo est alicuius intellecti.
	Si igitur in intellectu divino sit aliqua intelligibilis species praeter essentiam ipsius, similitudo alicuius intellecti erit.
	Aut igitur divinae essentiae: aut alterius rei.
	Ipsius quidem divinae essentiae non potest esse: quia sic divina essentia non esset intelligibilis per seipsam, sed illa species faceret eam intelligibilem.
	Nec etiam potest esse in intellectu divino species alia praeter essentiam ipsius quae sit alterius rei similitudo.
	Illa enim similitudo imprimeretur ei ab aliquo.
	Non autem a seipso: quia sic idem esset agens et patiens; essetque aliquod agens quod non suam sed alterius similitudinem induceret patienti, et sic non omne agens sibi simile ageret.
	Nec ab alio: esset enim aliquod agens prius eo.
	Ergo impossibile est quod in ipso sit aliqua species intelligibilis praeter ipsius essentiam.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23925"/>Praeterea.
	Intelligere Dei est eius esse, ut ostensum est.
	Si igitur intelligeret per aliquam speciem quae non sit sua essentia, esset per aliquod aliud a sua essentia.
	Quod est impossibile.
	Non igitur intelligit per aliquam speciem quae non sit sua essentia.</p>
</div3></div2>
<div2 n="47"><head>Caput 47: Quod Deus intelligit perfecte seipsum</head> 
<div3 n="1"><head>1 </head>
<p><milestone id="n. 1" unit="section"/><A NAME="23927"/>Ex hoc autem ulterius patet quod ipse seipsum perfecte intelligit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23928"/>Cum enim per speciem intelligibilem intellectus in rem intellectam feratur, ex duobus perfectio intellectualis operationis dependet.
	Unum est ut species intelligibilis perfecte rei intellectae conformetur.
	Aliud est ut perfecte intellectui coniungatur: quod quidem tanto fit amplius quanto intellectus in intelligendo maiorem efficaciam habet.
	Ipsa autem divina essentia quae est species intelligibilis qua intellectus divinus intelligit, est ipsi Deo penitus idem; estque intellectui ipsius idem omnino.
	Seipsum igitur Deus perfectissime cognoscit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23929"/>Adhuc.
	Res materialis intelligibilis efficitur per hoc quod a materia et materialibus conditionibus separatur.
	Quod ergo est per sui naturam ab omni materia et materialibus conditionibus separatum, hoc est intelligibile secundum suam naturam.
	Sed omne intelligibile intelligitur secundum quod est unum actu cum intelligente.
	Ipse autem Deus intelligens est, ut probatum est.
	Igitur, cum sit immaterialis omnino, et sibi ipsi maxime sit unum, maxime seipsum intelligit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23930"/>Item.
	Ex hoc aliquid actu intelligitur quod intellectus in actu et intellectum in actu unum sunt.
	Divinus autem intellectus est semper intellectus in actu: nihil enim est in potentia et imperfectum in Deo.
	Essentia autem Dei secundum seipsam perfecte intelligibilis est, ut ex dictis patet.
	Cum igitur intellectus divinus et essentia divina sint unum, ex dictis, manifestum est quod Deus perfecte seipsum intelligat: Deus enim est et suus intellectus et sua essentia.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23931"/>Adhuc.
	Omne quod est in aliquo per modum intelligibilem, intelligitur ab eo.
	Essentia autem divina est in Deo per modum intelligibilem: nam esse naturale Dei et esse intelligibile unum et idem est, cum esse suum sit suum intelligere.
	Deus igitur intelligit essentiam suam.
	Ergo seipsum: cum ipse sit sua essentia.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23932"/>Amplius.
	Actus intellectus, sicut et aliarum animae potentiarum, secundum obiecta distinguuntur.
	Tanto igitur erit perfectior intellectus operatio quanto erit perfectius intelligibile.
	Sed perfectissimum intelligibile est essentia divina: cum sit perfectissimus actus et prima veritas.
	Operatio autem intellectus divini est etiam nobilissima: cum sit ipsum esse divinum, ut ostensum est.
	Deus igitur seipsum intelligit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23933"/>Adhuc.
	Rerum omnium perfectiones in Deo maxime inveniuntur.
	Inter alias autem perfectiones in rebus creatis inventas maxima est intelligere Deum: cum natura intellectualis aliis praemineat, cuius perfectio est intelligere; nobilissimum autem intelligibile Deus est.
	Deus igitur maxime seipsum intelligit.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23934"/>Hoc autem auctoritate divina confirmatur.
	Ait namque apostolus, I Cor. 2-10, quod <hi>spiritus Dei scrutatur etiam profunda Dei</hi>.</p>
</div3></div2>
<div2 n="48"><head>Caput 48: Quod Deus primo et per se solum seipsum cognoscit</head> 
<div3 n="1"><head>1 </head>
<p><milestone id="n. 1" unit="section"/><A NAME="23936"/>Ex praemissis autem apparet quod Deus primo et per se solum seipsum cognoscit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23937"/>Illa enim solum res est primo et per se ab intellectu cognita cuius specie intelligit: operatio enim formae quae est operationis principium proportionatur.
	Sed id quod Deus intelligit nihil est aliud quam sua essentia, ut probatum est.
	Igitur intellectum ab ipso primo et per se nihil est aliud quam ipsemet.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23938"/>Adhuc.
	Impossibile est simul multa primo et per se intelligere: una enim operatio non potest simul multis terminari.
	Deus autem seipsum quandoque intelligit, ut probatum est.
	Si igitur intelligat aliquid aliud quasi primo et per se intellectum, oportet quod intellectus eius mutetur de consideratione sui in considerationem illius.
	Illud autem est eo ignobilius.
	Sic igitur intellectus divinus mutatur in peius.
	Quod est impossibile.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23939"/>Amplius.
	Operationes intellectus distinguuntur penes obiecta.
	Si igitur Deus intelligit se et aliud a se quasi principale obiectum, habebit plures operationes intellectuales.
	Ergo vel sua essentia erit in plura divisa: vel aliquam operationem intellectualem habebit quae non est sua substantia.
	Quorum utrumque impossibile esse monstratum est.
	Restat igitur nihil a Deo esse cognitum quasi primo et per se intellectum, nisi suam essentiam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23940"/>Item.
	Intellectus, secundum quod est differens a suo intellecto, est in potentia respectu illius.
	Si igitur aliquid aliud sit intellectum a Deo primo et per se, sequetur quod ipse sit in potentia respectu alicuius alterius.
	Quod est impossibile, ut ex dictis patet.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23941"/>Praeterea.
	Intellectum est perfectio intelligentis: secundum enim hoc intellectus perfectus est quod actu intelligit; quod quidem est per hoc quod est unum cum eo quod intelligitur.
	Si igitur aliquid aliud a Deo sit primo intellectum ab ipso, erit aliquid aliud perfectio ipsius, et eo nobilius.
	Quod est impossibile.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23942"/>Amplius.
	Ex multis intellectis intelligentis scientia integratur.
	Si igitur sunt multa scita a Deo quasi principaliter cognita et per se, sequitur quod scientia Dei sit ex multis composita.
	Et sic vel erit divina essentia composita: vel scientia erit accidens Deo.
	Quorum utrumque impossibile esse ex dictis manifestum est.
	Relinquitur igitur quod id quod est primo et per se intellectum a Deo, nihil est aliud quam sua substantia.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23943"/>Adhuc.
	Operatio intellectualis speciem et nobilitatem habet secundum id quod est per se et primo intellectum: cum hoc sit eius obiectum.
	Si igitur Deus aliud a se intelligeret quasi per se et primo intellectum, eius operatio intellectualis speciem et nobilitatem haberet secundum id quod est aliud ab ipso.
	Hoc autem est impossibile: cum sua operatio sit eius essentia, ut ostensum est.
	Sic igitur impossibile est quod intellectum a Deo primo et per se sit aliud ab ipso.</p>
</div3></div2>
<div2 n="49"><head>Caput 49: Quod Deus cognoscit alia a se</head> 
<div3 n="1"><head>1 </head>
<p><milestone id="n. 1" unit="section"/><A NAME="23945"/>Ex hoc autem quod seipsum cognoscit primo et per se, quod alia a se in seipso cognoscat ponere oportet.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23946"/>Effectus enim cognitio sufficienter habetur per cognitionem suae causae: unde et scire dicimur unumquodque cum causam cognoscimus.
	Ipse autem Deus est per suam essentiam causa essendi aliis.
	Cum igitur suam essentiam plenissime cognoscat, oportet ponere quod etiam alia cognoscat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23947"/>Adhuc.
	Omnis effectus in sua causa aliqualiter praeexistit similitudo: cum omne agens agat sibi simile.
	Omne autem quod est in aliquo, est in eo per modum eius in quo est.
	Si igitur Deus aliquarum rerum est causa, cum ipse sit secundum suam naturam intellectualis, similitudo causati sui in eo erit intelligibiliter.
	Quod autem est in aliquo per modum intelligibilem, ab eo intelligitur.
	Deus igitur res alias a se in seipso intelligit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23948"/>Amplius.
	Quicumque cognoscit perfecte rem aliquam, cognoscit omnia quae de re illa vere possunt dici et quae ei conveniunt secundum suam naturam.
	Deo autem secundum suam naturam convenit quod sit aliorum causa.
	Cum igitur perfecte seipsum cognoscat, cognoscit se esse causam.
	Quod esse non potest nisi cognoscat aliqualiter causatum.
	Quod est aliud ab ipso: nihil enim sui ipsius causa est.
	Ergo Deus cognoscit alia a se.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23949"/>Colligentes igitur has duas conclusiones, apparet Deum cognoscere seipsum quasi primo et per se notum, alia vero sicut in essentia sua visa.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23950"/>Quam quidem veritatem expresse Dionysius tradit, in VII cap. de Div.
	Nom., dicens: <hi>non secundum visionem singulis se immittit, sed secundum unam causae continentiam scit omnia</hi>.
	Et infra: <hi>divina sapientia seipsam cognoscens scit alia</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23951"/>Cui etiam sententiae attestari videtur Scripturae sacrae auctoritas.
	Nam in Psalmo de Deo dicitur: <hi>prospexit de excelso sancto suo</hi>, quasi de seipso excelso alia videns.</p>
</div3></div2>
<div2 n="50"><head>Caput 50: Quod Deus habet propriam cognitionem de omnibus rebus</head> 
<div3 n="1"><head>1 </head>
<p><milestone id="n. 1" unit="section"/><A NAME="23953"/>Quia vero quidam dixerunt quod Deus de aliis rebus non habet cognitionem nisi universalem, utpote cognoscens ea inquantum sunt entia, ex hoc quod naturam essendi cognoscit per cognitionem sui ipsius; restat ostendendum quod Deus cognoscit omnes alias res prout ab invicem sunt distinctae et a Deo.
	Quod est cognoscere res secundum proprias rationes earum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23954"/>Ad huius autem ostensionem, Deum esse causam omnis entis supponatur: quod et ex supra dictis aliquatenus patet, et infra plenius ostendetur.
	Sic igitur nihil in aliqua re esse potest quod non sit ab eo causatum vel mediate vel immediate.
	Cognita autem causa, cognoscitur eius effectus.
	Quicquid igitur est in quacumque re potest cognosci cognito Deo et omnibus causis mediis quae sunt inter Deum et res.
	Sed Deus seipsum cognoscit et omnes causas medias quae sunt inter ipsum et rem quamlibet.
	Quod enim seipsum perfecte cognoscat, iam ostensum est.
	Seipso autem cognito, cognoscit quod ab ipso immediate est.
	Quo cognito, cognoscit iterum quod ab illo immediate est: et sic de omnibus causis mediis usque ad ultimum effectum.
	Ergo Deus cognoscit quicquid est in re.
	Hoc autem est habere propriam et completam cognitionem de re, cognoscere scilicet omnia quae in re sunt, communia et propria.
	Deus ergo propriam de rebus cognitionem habet, secundum quod sunt ab invicem distinctae.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23955"/>Adhuc.
	Omne quod agit per intellectum, habet cognitionem de re quam agit secundum propriam facti rationem: quia cognitio facientis determinat formam facto.
	Deus autem causa est rerum per intellectum: cum suum esse sit suum intelligere, unumquodque autem agit inquantum est actu.
	Cognoscit igitur causatum suum proprie, secundum quod est distinctum ab aliis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23956"/>Amplius.
	Rerum distinctio non potest esse a casu: habet enim ordinem certum.
	Oportet ergo ex alicuius causae intentione distinctionem in rebus esse.
	Non autem ex intentione alicuius causae per necessitatem naturae agentis: quia natura determinatur ad unum, et sic nullius rei per naturae necessitatem agentis intentio potest esse ad multa inquantum distincta sunt.
	Restat ergo quod distinctio in rebus provenit ex intentione alicuius causae cognoscentis.
	Videtur autem intellectus proprium esse rerum distinctionem considerare: unde et Anaxagoras distinctionis principium intellectum dixit.
	Universalis autem rerum distinctio non potest esse ex intentione alicuius causarum secundarum: quia omnes huiusmodi causae sunt de universitate causatorum distinctorum.
	Est igitur hoc primae causae, quae per seipsam ab omnibus aliis distinguitur, intendere distinctionem omnium rerum.
	Deus igitur cognoscit res ut distinctas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23957"/>Item.
	Quicquid Deus cognoscit, perfectissime cognoscit: est enim in eo omnis perfectio sicut in simpliciter perfecto, ut supra ostensum est.
	Quod autem cognoscitur in communi tantum, non perfecte cognoscitur: ignorantur enim ea quae sunt praecipua illius rei, scilicet ultimae perfectiones, quibus perficitur proprium esse eius; unde tali cognitione magis cognoscitur res in potentia quam in actu.
	Si igitur Deus cognoscendo essentiam suam cognoscit omnia in universali, oportet quod etiam propriam habeat cognitionem de rebus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23958"/>Adhuc.
	Quicumque cognoscit naturam aliquam, cognoscit per se accidentia illius naturae.
	Per se autem accidentia entis, inquantum est ens, sunt unum et multa, ut probatur in IV Metaph.
	Deus igitur, si cognoscendo essentiam suam cognoscit in universali naturam entis, sequitur quod cognoscat multitudinem.
	Multitudo autem sine distinctione intelligi non potest.
	Intelligit igitur res prout sunt ab invicem distinctae.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23959"/>Amplius.
	Quicumque cognoscit perfecte aliquam naturam universalem, cognoscit modum quo natura illa haberi potest: sicut qui cognoscit albedinem, scit quod recipit magis et minus.
	Sed ex diverso modo essendi constituuntur diversi gradus entium.
	Si igitur Deus cognoscendo se cognoscit naturam universalem entis; non autem imperfecte, quia ab eo omnis imperfectio longe est, ut supra probatum est: oportet quod cognoscat omnes gradus entium.
	Et sic de rebus aliis a se habebit propriam cognitionem.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23960"/>Praeterea.
	Quicumque cognoscit perfecte aliquid, cognoscit omnia quae sunt in illo.
	Sed Deus cognoscit seipsum perfecte.
	Ergo cognoscit omnia quae sunt in ipso secundum potentiam activam.
	Sed omnia secundum proprias formas sunt in ipso secundum potentiam activam: cum ipse sit omnis entis principium.
	Ipse igitur habet cognitionem propriam de omnibus rebus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23961"/>Adhuc.
	Quicumque scit naturam aliquam, scit an illa natura sit communicabilis: non enim animalis naturam sciret perfecte qui nesciret eam pluribus communicabilem esse.
	Divina autem natura communicabilis est per similitudinem.
	Scit ergo Deus quot modis eius essentiae aliquid simile esse potest.
	Sed ex hoc sunt diversitates formarum quod divinam essentiam res diversimode imitantur: unde philosophus formam naturalem divinum quoddam nominat.
	Deus igitur de rebus habet cognitionem secundum proprias formas.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="23962"/>Praeterea.
	Apud homines et alios cognoscentes habetur cognitio de rebus prout in sua multitudine sunt ab invicem distinctae.
	Si igitur Deus res in sua distinctione non cognoscit, sequitur eum insipientissimum esse: sicut et illis qui ponebant Deum non cognoscere litem, quam omnes cognoscunt; quod pro inconvenienti habet philosophus, in I de anima et in III metaphysicae.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="23963"/>Hoc etiam auctoritate Scripturae canonicae edocemur.
	Dicitur namque Gen. 1-31: <hi>vidit Deus cuncta quae fecerat, et erant valde bona</hi>.
	Et Heb. 4-13: <hi>non est ulla creatura invisibilis in conspectu eius: omnia nuda et aperta sunt oculis eius</hi>.</p>
</div3></div2>
<div2 n="51"><head>Caput 51 et 52: Rationes ad inquirendum qualiter multitudo intellectorum sit in intellectu divino</head> 
<div3 n="1"><head>1 </head>
<p><milestone id="n. 1" unit="section"/><A NAME="23965"/>Sed ne multitudo intellectorum in intellectum divinum compositionem inducat, investigandus est modus quo ista intellecta sint multa.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23966"/>Non autem haec multitudo sic intelligi potest quasi multa intellecta habeant esse distinctum in Deo.
	Ista enim intellecta aut essent idem quod essentia divina: et sic in essentia Dei poneretur aliqua multitudo, quod supra multipliciter est remotum.
	Aut essent superaddita essentiae divinae: et sic esset in Deo aliquod accidens, quod supra impossibile esse ostendimus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23967"/>Nec iterum potest poni huiusmodi formas intelligibilia per se existere: quod Plato, praedicta inconvenientia vitans, videtur posuisse, introducendo ideas.
	Nam formae rerum naturalium sine materia existere non possunt: cum nec sine materia intelligantur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23968"/>Quod etiam si poneretur, nec hoc sufficeret ad ponendum Deum intelligere multitudinem.
	Nam cum formae praedictae sint extra Dei essentiam, si sine his Deus multitudinem rerum intelligere non posset, quod ad perfectionem sui intellectus requiritur, sequeretur quod sua perfectio in intelligendo ab alio dependeret: et per consequens in essendo, cum suum esse sit suum intelligere.
	Cuius contrarium supra ostensum est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23969"/>Item.
	Cum omne quod est praeter essentiam suam sit causatum ab eo, ut infra ostendetur, necesse est, si formae praedictae extra Deum sunt, ab eo causatas esse.
	Ipse autem est causa rerum per intellectum, ut infra ostendetur.
	Ergo Deum intelligere huiusmodi intelligibilia praeexigitur ordine naturae ad hoc quod huiusmodi intelligibilia sint.
	Non igitur per hoc Deus intelligit multitudinem quod intelligibilia multa per se existunt extra eum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23970"/>Adhuc.
	Intelligibile in actu est intellectus in actu: sicut et sensibile in actu est sensus in actu.
	Secundum vero quod intelligibile ab intellectu distinguitur, est utrumque in potentia, sicut et in sensu patet: nam neque visus est videns actu, neque visibile videtur actu, nisi cum visus informatur visibilis specie, ut sic ex visu et visibili unum fiat.
	Si igitur intelligibilia Dei sunt extra intellectum ipsius, sequetur quod intellectus suus sit in potentia, et similiter intelligibilia ipsius.
	Et sic indigebit aliquo reducente in actu.
	Quod est impossibile: nam hoc esset eo prius.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23971"/>Praeterea.
	Intellectum oportet esse in intelligente.
	Non igitur sufficit ponere formas rerum per se existentes extra intellectum divinum ad hoc quod Deus multitudinem rerum intelligat, sed oportet quod sint in ipso intellectu divino.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23972"/>Ex eisdem etiam rationibus apparet quod non potest poni quod multitudo intelligibilium praedictorum sit in aliquo alio intellectu praeter divinum, vel animae vel Angeli sive intelligentiae.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23973"/>Nam sic intellectus divinus, quantum ad aliquam suam operationem, dependeret ab aliquo posteriori intellectu.
	Quod etiam est impossibile.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="23974"/>Sicut etiam res in se subsistentes a Deo sunt, ita et quae rebus insunt.
	Unde et ad esse praedictorum intelligibilium in aliquo posteriorum intellectuum praeexigitur intelligere divinum, per quod Deus est causa.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="23975"/>Sequetur etiam intellectum divinum esse in potentia: cum sua intelligibilia non sint ei coniuncta.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="23976"/>Sicut etiam unicuique est proprium esse, ita et propria operatio.
	Non igitur esse potest ut per hoc quod aliquis intellectus ad operandum disponitur, alius operationem intellectualem exequatur, sed ipsemet intellectus apud quem dispositio invenitur: sicut unumquodque est per essentiam suam, non per essentiam alterius.
	Per hoc igitur quod intelligibilia multa sunt apud aliquem secundorum intellectuum, non poterit esse quod intellectus primus multitudinem cognoscat.</p>
</div3></div2>
<div2 n="53"><head>Caput 53: Solutio praemissae dubitationis</head> 
<div3 n="1"><head>1 </head>
<p><milestone id="n. 1" unit="section"/><A NAME="23978"/>Praemissa autem dubitatio faciliter solvi potest, si diligenter inspiciatur qualiter res intellectae in intellectu existant.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23979"/>Et ut ab intellectu nostro ad divini intellectus cognitionem, prout est possibile, procedamus, considerandum est quod res exterior intellecta a nobis in intellectu nostro non existit secundum propriam naturam, sed oportet quod species eius sit in intellectu nostro, per quam fit intellectus in actu.
	Existens autem in actu per huiusmodi speciem sicut per propriam formam, intelligit rem ipsam.
	Non autem ita quod ipsum intelligere sit actio transiens in intellectum, sicut calefactio transit in calefactum, sed manet in intelligente: sed habet relationem ad rem quae intelligitur, ex eo quod species praedicta, quae est principium intellectualis operationis ut forma, est similitudo illius.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23980"/>Ulterius autem considerandum est quod intellectus, per speciem rei formatus, intelligendo format in seipso quandam intentionem rei intellectae, quae est ratio ipsius, quam significat definitio.
	Et hoc quidem necessarium est: eo quod intellectus intelligit indifferenter rem absentem et praesentem, in quo cum intellectu imaginatio convenit; sed intellectus hoc amplius habet, quod etiam intelligit rem ut separatam a conditionibus materialibus, sine quibus in rerum natura non existit; et hoc non posset esse nisi intellectus sibi intentionem praedictam formaret.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23981"/>Haec autem intentio intellecta, cum sit quasi terminus intelligibilis operationis, est aliud a specie intelligibili quae facit intellectum in actu, quam oportet considerari ut intelligibilis operationis principium: licet utrumque sit rei intellectae similitudo.
	Per hoc enim quod species intelligibilis quae est forma intellectus et intelligendi principium, est similitudo rei exterioris, sequitur quod intellectus intentionem formet illi rei similem: quia quale est unumquodque, talia operatur.
	Et ex hoc quod intentio intellecta est similis alicui rei, sequitur quod intellectus, formando huiusmodi intentionem, rem illam intelligat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23982"/>Intellectus autem divinus nulla alia specie intelligit quam essentia sua, ut supra ostensum est.
	Sed tamen essentia sua est similitudo omnium rerum.
	Per hoc ergo sequitur quod conceptio intellectus divini, prout seipsum intelligit, quae est verbum ipsius, non solum sit similitudo ipsius Dei intellecti, sed etiam omnium quorum est divina essentia similitudo.
	Sic ergo per unam speciem intelligibilem, quae est divina essentia, et per unam intentionem intellectam, quae est verbum divinum, multa possunt a Deo intelligi.</p>
</div3></div2>
<div2 n="54"><head>Caput 54: Qualiter divina essentia una et simplex sit propria similitudo omnium intelligibilium</head> 
<div3 n="1"><head>1 </head>
<p><milestone id="n. 1" unit="section"/><A NAME="23984"/>Sed rursus difficile vel impossibile alicui videri potest quod unum et idem simplex, ut divina essentia, sit propria ratio sive similitudo diversorum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23985"/>Nam, cum diversarum rerum sit distinctio ratione propriarum formarum, quod alicui secundum propriam formam simile fuerit, alteri necesse est ut dissimile inveniatur.
	Secundum vero quod diversa aliquid commune habent, nihil prohibet ea similitudinem unam habere, sicut homo et asinus inquantum sunt animalia.
	Ex quo sequetur quod Deus de rebus propriam cognitionem non habeat, sed communem: nam secundum modum quo similitudo cogniti est in cognoscente, sequitur cognitionis operatio, sicut et calefactio secundum modum caloris; similitudo enim cogniti in cognoscente est sicut forma qua agitur.
	Oportet igitur, si Deus de pluribus propriam cognitionem habet, quod ipse sit propria ratio singulorum.
	Quod qualiter sit investigandum est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23986"/>Ut enim philosophus dicit, in VIII Metaph., formae et definitiones rerum, quae eas significant, sunt similes numeris.
	Nam in numeris, una unitate addita vel subtracta, species numeri variatur: ut patet in binario et ternario.
	Similiter autem est et in definitionibus: nam una differentia addita vel subtracta variat speciem; substantia enim sensibilis absque rationali, et rationali addito, specie differt.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23987"/>In his autem quae in se multa continent, non sic se habet intellectus ut natura.
	Nam ea quae ad esse alicuius rei requiruntur illius rei natura divisa esse non patitur: non enim remanebit animalis natura si a corpore anima subtrahatur.
	Intellectus vero ea quae sunt in esse coniuncta, interdum disiunctim accipere potest, quando unum eorum in alterius rationem non cadit.
	Et per hoc in ternario potest considerare binarium tantum; et in animali rationali id quod est sensibile tantum.
	Unde intellectus id quod plura complectitur potest accipere ut propriam rationem plurimorum, apprehendendo aliqua illorum absque aliis.
	Potest enim accipere denarium ut propriam rationem novenarii, una unitate subtracta; et similiter ut propriam rationem singulorum numerorum infra inclusorum.
	Similiter etiam in homine accipere potest proprium exemplar animalis irrationalis inquantum huiusmodi, et singularum specierum eius, nisi aliquas differentias adderent positivas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23988"/>Propter hoc quidam philosophus, Clemens nomine, dixit quod nobiliora in entibus, sunt minus nobilium exemplaria.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23989"/>Divina autem essentia in se nobilitates omnium entium comprehendit, non quidem per modum compositionis, sed per modum perfectionis, ut supra ostensum est.
	Forma autem omnis, tam propria quam communis, secundum id quod aliquid ponit, est perfectio quaedam: non autem imperfectionem includit nisi secundum quod deficit a vero esse.
	Intellectus igitur divinus id quod est proprium unicuique in essentia sua comprehendere potest, intelligendo in quo eius essentiam imitetur, et in quo ab eius perfectione deficit unumquodque: utpote, intelligendo essentiam suam ut imitabilem per modum vitae et non cognitionis, accipit propriam formam plantae; si vero ut imitabilem per modum cognitionis et non intellectus, propriam formam animalis; et sic de aliis.
	Sic igitur patet quod essentia divina, inquantum est absolute perfecta, potest accipi ut propria ratio singulorum.
	Unde per eam Deus propriam cognitionem de omnibus habere potest.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="23990"/>Quia vero propria ratio unius distinguitur a propria ratione alterius; distinctio autem est pluralitatis principium: oportet in intellectu divino distinctionem quandam et pluralitatem rationum intellectarum considerare, secundum quod id quod est in intellectu divino est propria ratio diversorum.
	Unde, cum hoc sit secundum quod Deus intelligit proprium respectum assimilationis quam habet unaquaeque creatura ad ipsum, relinquitur quod rationes rerum in intellectu divino non sint plures vel distinctae nisi secundum quod Deus cognoscit res pluribus et diversis modis esse assimilabiles sibi.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="23991"/>Et secundum hoc Augustinus dicit quod Deus alia ratione facit hominem et alia equum; et rationes rerum pluraliter in mente divina esse dicit.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="23992"/>In quo etiam aliqualiter salvatur Platonis opinio ponentis ideas, secundum quas formarentur omnia quae in rebus materialibus existunt.</p>
</div3></div2>
<div2 n="55"><head>Caput 55: Quod Deus omnia simul intelligit</head> 
<div3 n="1"><head>1 </head>
<p><milestone id="n. 1" unit="section"/><A NAME="23994"/>Ex his autem ulterius apparet quod Deus omnia simul intelligit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="23995"/>Intellectus enim noster simul multa actu intelligere non potest, quia, cum intellectus in actu sit intellectum in actu, si plura simul actu intelligeret, sequeretur quod intellectus simul esset plura secundum unum genus, quod est impossibile.
	Dico autem secundum unum genus: quia nihil prohibet idem subiectum informari diversis formis diversorum generum, sicut idem corpus est figuratum et coloratum.
	Species autem intelligibiles, quibus intellectus formatur ad hoc quod sit ipsa intellecta in actu, omnes sunt unius generis: habent enim unam rationem essendi secundum esse intelligibile, licet res quarum sunt species in una essendi non conveniant ratione; unde nec contrariae sunt per contrarietatem rerum quae sunt extra animam.
	Et inde est quod, quando aliqua multa accipiuntur quocumque modo unita, simul intelliguntur: simul enim intelligit totum continuum, non partem post partem; et similiter simul intelligit propositionem, non prius subiectum et postea praedicatum; quia secundum unam totius speciem omnes partes cognoscit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="23996"/>Ex his igitur accipere possumus quod quaecumque plura una specie cognoscuntur, simul possunt intelligi.
	Omnia autem quae Deus cognoscit, una specie cognoscit, quae est sua essentia.
	Omnia igitur simul intelligere potest.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="23997"/>Item.
	Vis cognoscitiva non cognoscit aliquid actu nisi adsit intentio: unde et phantasmata in organo conservata interdum non actu imaginamur, quia intentio non fertur ad ea; appetitus enim alias potentias in actum movet in agentibus per voluntatem.
	Multa igitur ad quae simul intentio non fertur, non simul intuemur.
	Quae autem oportet sub una intentione cadere, oportet simul esse intellecta: qui enim comparationem duorum considerat, intentionem ad utrumque dirigit et simul intuetur utrumque.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="23998"/>Omnia autem quae sunt in divina scientia sub una intentione necesse est cadere.
	Intendit enim Deus suam essentiam perfecte videre.
	Quod est videre ipsam secundum totam virtutem suam, sub qua omnia concluduntur.
	Deus igitur, videndo essentiam suam, simul omnia intuetur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="23999"/>Amplius.
	Intellectus successive multa considerantis impossibile est esse unam tantum operationem: cum enim operationes secundum obiecta differant, oportebit diversam esse operationem intellectus qua considerabitur primum, et qua considerabitur secundum.
	Intellectus autem divini est una operatio, quae est sua essentia, ut probatum est supra.
	Non igitur successive, sed simul omnia sua cognita considerat.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24000"/>Adhuc.
	Successio sine tempore intelligi non potest, nec tempus sine motu: cum tempus sit numerus motus secundum prius et posterius.
	In Deo autem impossibile est esse motum aliquem, ut ex supra dictis haberi potest.
	Nulla igitur est in consideratione divina successio.
	Et sic omnia quae cognoscit simul considerat.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24001"/>Item.
	Intelligere Dei est ipsum suum esse, ut ex supra dictis patet.
	In esse autem divino non est prius et posterius, sed est totum simul, ut supra ostensum est.
	Igitur nec consideratio Dei habet prius et posterius, sed omnia simul intelligit.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24002"/>Praeterea.
	Omnis intellectus intelligens unum post aliud est quandoque potentia intelligens et quandoque actu: dum enim intelligit primum in actu, intelligit secundum in potentia.
	Intellectus autem divinus nunquam est in potentia sed semper actu intelligens.
	Non igitur intelligit res successive, sed omnia simul intelligit.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24003"/>Huic autem veritati testimonium sacra Scriptura affert: dicitur enim Iac. 1-17, quod <hi>apud Deum non est transmutatio nec vicissitudinis obumbratio</hi>.</p>
</div3></div2>
<div2 n="56"><head>Caput 56: Quod cognitio Dei non est habitualis</head> 
<div3 n="1"><head>1 </head>
<p><milestone id="n. 1" unit="section"/><A NAME="24005"/>Ex hoc autem apparet quod in Deo non est habitualis cognitio.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24006"/>In quibuscumque enim est habitualis cognitio, non omnia simul cognoscuntur, sed dum quaedam cognoscuntur actu, alia cognoscuntur habitu.
	Deus autem omnia simul actu intelligit, ut probatum est.
	Non est igitur in eo habitualis cognitio.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24007"/>Praeterea.
	Habens habitum et non considerans est quodammodo in potentia, aliter tamen quam ante intelligere.
	Ostensum est autem quod intellectus divinus nullo modo est in potentia.
	Nullo igitur modo est in ipso habitualis cognitio.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24008"/>Adhuc.
	Omnis intellectus habitualiter aliquid cognoscentis est aliud eius essentia quam sua operatio intellectualis, quae est ipsa consideratio: intellectui enim habitualiter cognoscenti deest sua operatio; non autem eius essentia deesse ei potest.
	In Deo autem sua essentia est sua operatio, ut supra ostensum est.
	Non est igitur in eius intellectu habitualis cognitio.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24009"/>Item.
	Intellectus habitualiter tantum cognoscens non est in sua ultima perfectione: unde nec felicitas, quae est optimum, ponitur secundum habitum, sed secundum actum.
	Si igitur Deus est habitualiter cognoscens per suam substantiam, secundum suam substantiam consideratus non erit universaliter perfectus.
	Cuius contrarium ostensum est supra.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24010"/>Amplius.
	Ostensum est quod ipse est intelligens per essentiam suam, non autem per aliquas species intelligibiles essentiae superadditas.
	Omnis autem intellectus in habitu per aliquas species intelligit: nam habitus vel est habilitatio quaedam intellectus ad recipiendum species intelligibiles quibus actu fiat intelligens; vel est ordinata aggregatio ipsarum specierum existentium in intellectu non secundum completum actum, sed medio modo inter potentiam et actum.
	Non est igitur in ipso habitualis scientia.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24011"/>Praeterea.
	Habitus quaedam qualitas est.
	Deo autem non potest nec qualitas nec aliquod accidens accidere, ut supra probatum est.
	Non igitur Deo competit habitualis cognitio.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24012"/>Quia vero dispositio qua quis est habitu tantum considerans aut volens vel agens assimilatur dispositioni dormientis, hinc est quod David, ut habitualem dispositionem a Deo removeret, dicit: <hi>ecce, non dormitavit neque dormiet qui custodit Israel</hi>.
	Hinc etiam est quod Eccli. 23-28 dicitur: <hi>oculi domini multo sunt lucidiores super solem</hi>: nam sol semper est in actu lucendi.</p>
</div3></div2>
<div2 n="57"><head>Caput 57: Quod cognitio Dei non est discursiva</head> 
<div3 n="1"><head>1 </head>
<p><milestone id="n. 1" unit="section"/><A NAME="24014"/>Ex hoc autem ulterius habetur quod divina consideratio non est ratiocinativa vel discursiva.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24015"/>Tunc enim ratiocinativa est nostra consideratio quando ab uno considerato in aliud transimus, sicut syllogizando a principiis in conclusiones.
	Non enim ex hoc aliquis ratiocinatur vel discurrit quod inspicit qualiter conclusio ex praemissis sequatur, simul utrumque considerans: hoc enim contingit non argumentando, sed argumenta iudicando; sicut nec cognitio materialis est ex hoc quod materialia diiudicat.
	Ostensum est autem quod Deus non considerat unum post aliud quasi successive, sed simul omnia.
	Non ergo eius cognitio est ratiocinativa vel discursiva: quamvis omnem discursum et ratiocinationem cognoscat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24016"/>Item.
	Omnis ratiocinans alia consideratione intuetur principia et conclusionem: non enim oporteret, consideratis principiis, ad conclusionem procedere, si ex hoc ipso quod principia considerantur conclusiones etiam considerarentur.
	Deus autem cognoscit omnia operatione una, quae est sua essentia, ut supra probatum est.
	Non est igitur sua cognitio ratiocinativa.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24017"/>Praeterea.
	Omnis ratiocinativa cognitio habet aliquid de potentia et aliquid de actu: nam conclusiones in principiis sunt in potentia.
	In divino autem intellectu potentia locum non habet, ut supra ostensum est.
	Non est igitur eius intellectus discursivus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24018"/>Amplius.
	In omni scientia discursiva oportet aliquid esse causatum: nam principia sunt quodammodo causa efficiens conclusionis; unde et demonstratio dicitur syllogismus faciens scire.
	In divina autem scientia nihil potest esse causatum: cum sit ipse Deus, ut ex superioribus patet.
	Dei igitur scientia non potest esse discursiva.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24019"/>Adhuc.
	Ea quae naturaliter cognoscuntur, absque ratiocinatione nobis sunt nota: sicut patet de primis principiis.
	Sed in Deo non potest esse cognitio nisi naturalis, immo nisi essentialis: sua enim scientia est sua essentia, ut supra probatum est.
	Dei igitur cognitio non est ratiocinativa.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24020"/>Praeterea.
	Omnem motum necesse est reduci in primum movens quod est movens tantum et non motum.
	Illud igitur a quo est prima origo motus, oportet omnino esse movens non motum.
	Hoc autem est intellectus divinus, ut supra ostensum est.
	Oportet igitur intellectum divinum omnino esse moventem non motum.
	Ratiocinatio autem est quidam motus intellectus transeuntis ab uno in aliud.
	Non est igitur divinus intellectus ratiocinativus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24021"/>Item.
	Quod est supremum in nobis est inferius eo quod in Deo est: nam inferius non attingit superius nisi in sui summo.
	Supremum autem in nostra cognitione est, non ratio, sed intellectus, qui est rationis origo.
	Dei igitur cognitio non est ratiocinativa, sed intellectualis tantum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24022"/>Amplius.
	A Deo omnis defectus removendus est: eo quod ipse est simpliciter perfectus, ut supra ostensum est.
	Sed ex imperfectione intellectualis naturae provenit ratiocinativa cognitio.
	Nam quod per aliud cognoscitur minus est notum eo quod per se cognoscitur; nec ad id quod per aliud est notum natura cognoscentis sufficit sine eo per quod fit notum.
	In cognitione autem ratiocinativa fit aliquid notum per aliud: quod autem intellectualiter cognoscitur per se est notum, et ad ipsum cognoscendum natura cognoscentis sufficit absque exteriori medio.
	Unde manifestum est quod defectivus quidam intellectus est ratio.
	Divina igitur scientia non est ratiocinativa.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24023"/>Adhuc.
	Absque rationis discursu comprehenduntur ea quorum species sunt in cognoscente: non enim visus discurrit ad lapidem cognoscendum cuius similitudo in visu est.
	Divina autem essentia est omnium similitudo, ut supra probatum est.
	Non igitur procedit ad aliquid cognoscendum per rationis discursum.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24024"/>Patet etiam solutio eorum quae discursum in divinam scientiam inducere videntur.
	Tum ex hoc quod per essentiam suam alia novit.
	Quod quidem ostensum est non fieri discursive: cum eius essentia se habeat ad alia non sicut principium ad conclusiones, sed sicut species ad res cognitas.
	Tum ex hoc quod inconveniens forte aliquibus videretur si Deus syllogizare non posset.
	Habet enim syllogizandi scientiam tanquam iudicans, et non sicut syllogizando discurrens.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24025"/>Huic autem veritati, rationibus probatae, etiam sacra Scriptura testimonium perhibet.
	Dicitur enim Hebr. 4-13: <hi>omnia nuda et aperta sunt oculis eius</hi>.
	Quae enim ratiocinando scimus non sunt secundum se nobis nuda et aperta, sed ratione aperiuntur et nudantur.</p>
</div3></div2>
<div2 n="58"><head>Caput 58: Quod Deus non intelligit componendo et dividendo</head> 
<div3 n="1"><head>1 </head>
<p><milestone id="n. 1" unit="section"/><A NAME="24027"/>Per eadem etiam ostendi potest quod intellectus divinus non intelligit per modum intellectus componentis et dividentis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24028"/>Cognoscit enim omnia cognoscendo essentiam suam.
	Essentiam autem suam non cognoscit componendo et dividendo: cognoscit enim seipsum sicut est: in ipso autem nulla est compositio.
	Non igitur intelligit per modum intellectus componentis et dividentis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24029"/>Adhuc.
	Ea quae intellectu componuntur et dividuntur nata sunt seorsum ab eo considerari: compositione enim et divisione opus non esset si in hoc ipso quod de aliquo apprehenderetur quid est, haberetur quid ei inesset vel non inesset.
	Si igitur Deus intelligeret per modum intellectus componentis et dividentis, sequeretur quod non uno intuitu omnia consideraret, sed seorsum unumquodque.
	Cuius contrarium supra est ostensum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24030"/>Amplius.
	In Deo non potest esse prius et posterius.
	Compositio autem et divisio posterior est consideratione eius quod quid est, quae est eius principium.
	In operatione igitur divini intellectus compositio et divisio esse non potest.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24031"/>Item.
	Proprium obiectum intellectus est quod quid est: unde circa hoc non decipitur intellectus nisi per accidens, circa compositionem autem et divisionem decipitur; sicut et sensus qui est propriorum semper est verus, in aliis autem fallitur.
	In intellectu autem divino non est aliquid per accidens, sed solum quod per se est.
	In divino igitur intellectu non est compositio et divisio sed solum simplex rei acceptio.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24032"/>Amplius.
	Propositionis per intellectum componentem et dividentem formatae compositio in ipso intellectu existit, non in re quae est extra animam.
	Si igitur intellectus divinus de rebus iudicet per modum intellectus componentis et dividentis, erit intellectus ipse compositus.
	Quod est impossibile, ut ex supra dictis patet.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24033"/>Item.
	Intellectus componens et dividens diversis compositionibus diversa diiudicat: compositio enim intellectus compositionis terminos non excedit; unde compositione qua intellectus diiudicat hominem esse animal, non diiudicat triangulum esse figuram.
	Compositio autem vel divisio operatio quaedam intellectus est.
	Si igitur Deus res considerat componendo et dividendo, sequetur quod suum intelligere non sit unum tantum sed multiplex.
	Et sic etiam sua essentia non erit una tantum: cum sua operatio intellectualis sit sua essentia, ut supra ostensum est.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24034"/>Non autem propter hoc oportet nos dicere quod enuntiabilia ignorat.
	Nam essentia sua, cum sit una et simplex, exemplar est omnium multiplicium et compositorum.
	Et sic per ipsam Deus omnem multitudinem et compositionem tam naturae quam rationis cognoscit.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24035"/>His autem sacrae Scripturae auctoritas consonat.
	Dicitur enim Isaiae 55-8 <hi>non enim cogitationes meae cogitationes vestrae</hi>.
	Et tamen in Psalmo dicitur: <hi>dominus scit cogitationes hominum</hi>, quas constat per compositionem et divisionem intellectus procedere.
	Dionysius etiam dicit, VII cap. de Div.
	Nom.: <hi>igitur divina sapientia, seipsam cognoscens, cognoscit omnia, et materialia immaterialiter et indivisibiliter divisibilia et multa unitive</hi>.</p>
</div3></div2>
<div2 n="59"><head>Caput 59: Quod a Deo non excluditur veritas enuntiabilium</head> 
<div3 n="1"><head>1 </head>
<p><milestone id="n. 1" unit="section"/><A NAME="24037"/>Ex hoc autem apparet quod, licet divini intellectus cognitio non se habeat ad modum intellectus componentis et dividentis, non tamen excluditur ab eo veritas, quae, secundum philosophum, solum circa compositionem et divisionem intellectus est.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24038"/>Cum enim veritas intellectus sit adaequatio intellectus et rei, secundum quod intellectus dicit esse quod est vel non esse quod non est, ad illud in intellectu veritas pertinet quod intellectus dicit, non ad operationem qua illud dicit.
	Non enim ad veritatem intellectus exigitur ut ipsum intelligere rei aequetur, cum res interdum sit materialis, intelligere vero immateriale: sed illud quod intellectus intelligendo dicit et cognoscit, oportet esse rei aequatum, ut scilicet ita sit in re sicut intellectus dicit.
	Deus autem sua simplici intelligentia, in qua non est compositio et divisio, cognoscit non solum rerum quidditates, sed etiam enuntiationes, ut ostensum est.
	Et sic illud quod intellectus divinus intelligendo dicit est compositio et divisio.
	Non ergo excluditur veritas ab intellectu divino ratione suae simplicitatis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24039"/>Amplius.
	Cum aliquod incomplexum vel dicitur vel intelligitur, ipsum quidem incomplexum, quantum est de se, non est rei aequatum nec rei inaequale: cum aequalitas et inaequalitas secundum comparationem dicantur; incomplexum autem, quantum est de se, non continet aliquam comparationem vel applicationem ad rem.
	Unde de se nec verum nec falsum dici potest: sed tantum complexum, in quo designatur comparatio incomplexi ad rem per notam compositionis aut divisionis.
	Intellectus tamen incomplexus, intelligendo quod quid est, apprehendit quidditatem rei in quadam comparatione ad rem: quia apprehendit eam ut huius rei quidditatem.
	Unde, licet ipsum incomplexum, vel etiam definitio, non sit secundum se verum vel falsum, tamen intellectus apprehendens quod quid est dicitur quidem per se semper esse verus, ut patet in III de anima; etsi per accidens possit esse falsus, inquantum vel definitio includit aliquam complexionem, vel partium definitionis ad invicem, vel totius definitionis ad definitum.
	Unde definitio dicetur, secundum quod intelligitur ut huius vel illius rei definitio, secundum quod ab intellectu accipitur, vel simpliciter falsa, si partes definitionis non cohaereant invicem, ut si dicatur animal insensibile; vel falsa secundum hanc rem, prout definitio circuli accipitur ut trianguli.
	Dato igitur, per impossibile, quod intellectus divinus solum incomplexa cognosceret, adhuc esset verus, cognoscendo suam quidditatem ut suam.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24040"/>Adhuc.
	Divina simplicitas perfectionem non excludit: quia in suo esse simplici habet quicquid perfectionis in aliis rebus per quandam aggregationem perfectionum seu formarum invenitur, ut supra ostensum est.
	Intellectus autem noster, apprehendendo incomplexa, nondum pertingit ad ultimam suam perfectionem, quia adhuc est in potentia respectu compositionis vel divisionis: sicut et in naturalibus simplicia sunt in potentia respectu commixtorum, et partes respectu totius.
	Deus igitur secundum suam simplicem intelligentiam illam perfectionem cognitionis habet quam intellectus noster habet per utramque cognitionem, et complexorum et incomplexorum.
	Sed veritas consequitur intellectum nostrum in sui perfecta cognitione, quando iam usque ad compositionem pervenit.
	Ergo et in ipsa simplici Dei intelligentia est veritas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24041"/>Item.
	Cum Deus omnis boni bonum sit, utpote omnes bonitates in se habens, ut supra ostensum est, bonitas intellectus ei deesse non potest. <hi>Sed verum est bonum intellectus</hi>: ut patet per philosophum, in VI Ethicorum.
	Ergo veritas in Deo est.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24042"/>Et hoc est quod dicitur in Psalmo: <hi>est autem Deus verax</hi>.</p>
</div3></div2>
<div2 n="60"><head>Caput 60: Quod Deus est veritas</head> 
<div3 n="1"><head>1 </head>
<p><milestone id="n. 1" unit="section"/><A NAME="24044"/>Ex praemissis autem apparet quod ipse Deus est veritas.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24045"/>Veritas enim quaedam perfectio est intelligentiae, sive intellectualis operationis, ut dictum est.
	Intelligere autem Dei est sua substantia.
	Ipsum etiam intelligere, cum sit divinum esse, ut ostensum est, non supervenienti aliqua perfectione perfectum est, sed est per seipsum perfectum: sicut et de divino esse supra ostensum est.
	Relinquitur igitur quod divina substantia sit ipsa veritas.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24046"/>Item. <hi>Veritas est quaedam bonitas intellectus</hi>, secundum philosophum.
	Deus autem est sua bonitas, ut supra ostensum est.
	Ergo est etiam sua veritas.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24047"/>Praeterea.
	De Deo nihil participative dici potest: cum sit suum esse, quod nihil participat.
	Sed veritas est in Deo, ut supra ostensum est.
	Si igitur non dicatur participative, oportet quod dicatur essentialiter.
	Deus ergo est sua veritas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24048"/>Amplius.
	Licet verum proprie non sit in rebus sed in mente, secundum philosophum, res tamen interdum vera dicitur, secundum quod proprie actum propriae naturae consequitur.
	Unde Avicenna dicit, in sua metaphysica, quod <hi>veritas rei est proprietas esse uniuscuiusque rei quod stabilitum est ei</hi>, inquantum talis res nata est de se facere veram aestimationem, et inquantum propriam sui rationem quae est in mente divina, imitatur.
	Sed Deus est sua essentia.
	Ergo, sive de veritate intellectus loquamur sive de veritate rei, Deus est sua veritas.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24049"/>Hoc autem confirmatur auctoritate domini de se dicentis, Ioan. 14-6: <hi>ego sum via, veritas et vita</hi>.</p>
</div3></div2>
<div2 n="61"><head>Caput 61: Quod Deus est purissima veritas</head> 
<div3 n="1"><head>1 </head>
<p><milestone id="n. 1" unit="section"/><A NAME="24051"/>Hoc autem ostenso, manifestum est quod in Deo est pura veritas, cui nulla falsitas vel deceptio admisceri potest.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24052"/>Veritas enim falsitatem non compatitur: sicut nec albedo nigredinem.
	Deus autem non solum est verus, sed est ipsa veritas.
	Ergo in eo falsitas esse non potest.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24053"/>Amplius.
	Intellectus non decipitur in cognoscendo quod quid est: sicut nec sensus in proprio sensibili.
	Omnis autem cognitio divini intellectus se habet ad modum intellectus cognoscentis quod quid est, ut ostensum est.
	Impossibile est igitur in divina cognitione errorem sive deceptionem aut falsitatem esse.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24054"/>Praeterea.
	Intellectus in primis principiis non errat, sed in conclusionibus interdum, ad quas ex principiis primis ratiocinando procedit.
	Intellectus autem divinus non est ratiocinativus aut discursivus, ut supra ostensum est.
	Non igitur potest esse in ipso falsitas aut deceptio.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24055"/>Item.
	Quanto aliqua vis cognoscitiva est altior, tanto eius proprium obiectum est universalius, plura sub se continens: unde illud quod visus cognoscit per accidens, sensus communis aut imaginatio apprehendit ut sub proprio obiecto contentum.
	Sed vis divini intellectus est in fine sublimitatis in cognoscendo.
	Ergo omnia cognoscibilia comparantur ad ipsum sicut cognoscibilia proprie et per se et non secundum accidens.
	In talibus autem virtus cognoscitiva non errat.
	In nullo igitur cognoscibili possibile est divinum intellectum errare.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24056"/>Amplius.
	Virtus intellectualis est quaedam perfectio intellectus in cognoscendo.
	Secundum autem virtutem intellectualem non contingit intellectum falsum dicere, sed semper verum: verum enim dicere est bonus actus intellectus, virtutis autem est actum bonum reddere.
	Sed divinus intellectus perfectior est per suam naturam quam intellectus humanus per habitum virtutis: est enim in fine perfectionis.
	Relinquitur igitur quod in intellectu divino non potest esse falsitas.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24057"/>Adhuc.
	Scientia intellectus humani a rebus quodammodo causatur: unde provenit quod scibilia sunt mensura scientiae humanae; ex hoc enim verum est quod intellectu diiudicatur, quia res ita se habet, et non e converso.
	Intellectus autem divinus per suam scientiam est causa rerum.
	Unde oportet quod scientia eius sit mensura rerum: sicut ars est mensura artificiatorum, quorum unumquodque in tantum perfectum est inquantum arti concordat.
	Talis igitur est comparatio intellectus divini ad res qualis rerum ad intellectum humanum.
	Falsitas autem causata ex inaequalitate intellectus humani et rei non est in rebus, sed in intellectu.
	Si igitur non esset omnimoda adaequatio intellectus divini ad res, falsitas esset in rebus, non in intellectu divino.
	Nec tamen in rebus est falsitas: quia quantum unumquodque habet de esse, tantum habet de veritate.
	Nulla igitur inaequalitas est inter intellectum divinum et res; nec aliqua falsitas in intellectu divino esse potest.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24058"/>Item.
	Sicut verum est bonum intellectus, ita falsum est malum ipsius: naturaliter enim appetimus verum cognoscere et refugimus falso decipi.
	Malum autem in Deo esse non potest, ut probatum est.
	Non potest igitur in eo esse falsitas.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24059"/>Hinc est quod dicitur Rom. 3-4: <hi>est autem Deus verax</hi>; et Num. 23-19: <hi>non est Deus ut homo, ut mentiatur</hi>; et I Ioan. 1-5: <hi>Deus lux est et tenebrae in eo non sunt ullae</hi>.</p>
</div3></div2>
<div2 n="62"><head>Caput 62: Quod divina veritas est prima et summa veritas</head> 
<div3 n="1"><head>1 </head>
<p><milestone id="n. 1" unit="section"/><A NAME="24061"/>Ex his autem quae ostensa sunt manifeste habetur quod divina veritas sit prima et summa veritas.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24062"/><hi>Sicut enim est dispositio rerum in esse, ita et in veritate</hi>, ut patet per philosophum, in II Metaph.: et hoc ideo quia verum et ens se invicem consequuntur; est enim verum cum dicitur esse quod est vel non esse quod non est.
	Sed divinum esse est primum et perfectissimum.
	Ergo et sua veritas est prima et summa.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24063"/>Item.
	Quod per essentiam alicui convenit, perfectissime ei convenit.
	Sed veritas Deo attribuitur essentialiter, ut ostensum est.
	Sua igitur veritas est summa et prima veritas.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24064"/>Praeterea.
	Veritas in nostro intellectu ex hoc est quod adaequatur rei intellectae.
	Aequalitatis autem causa est unitas, ut patet in V metaphysicae.
	Cum igitur in intellectu divino sit omnino idem intellectus et quod intelligitur, sua veritas erit prima et summa veritas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24065"/>Amplius.
	Illud quod est mensura in unoquoque genere, est perfectissimum illius generis: unde omnes colores mensurantur albo.
	Sed divina veritas est mensura omnis veritatis.
	Veritas enim nostri intellectus mensuratur a re quae est extra animam, ex hoc enim intellectus noster verus dicitur quod consonat rei: veritas autem rei mensuratur ad intellectum divinum, qui est causa rerum, ut infra probabitur; sicut veritas artificiatorum ab arte artificis; tunc enim vera est arca quando consonat arti.
	Cum etiam Deus sit primus intellectus et primum intelligibile, oportet quod veritas intellectus cuiuslibet eius veritate mensuretur: <hi>si unumquodque mensuratur primo sui generis</hi>, ut philosophus tradit, in X metaphysicae.
	Divina igitur veritas est prima, summa et perfectissima veritas.</p>
</div3></div2>
<div2 n="63"><head>Caput 63: Rationes volentium subtrahere Deo cognitionem singularium</head> 
<div3 n="1"><head>1 </head>
<p><milestone id="n. 1" unit="section"/><A NAME="24067"/>Sunt autem quidam qui perfectioni divinae cognitionis singularium notitiam subtrahere nituntur.
	Ad quod quidem confirmandum septem viis procedunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24068"/>Prima est ex ipsa singularitatis conditione.
	Cum enim singularitatis principium sit materia signata, non videtur per aliquam virtutem immaterialem singularia posse cognosci, si omnis cognitio per quandam assimilationem fiat.
	Unde et in nobis illae solae potentiae singularia apprehendunt quae materialibus organis utuntur, ut imaginatio et sensus et huiusmodi; intellectus autem noster, quia immaterialis est, singularia non cognoscit.
	Multo igitur minus intellectus divinus singularium est cognoscitivus, qui maxime a materia recedit.
	Et sic nullo modo videtur quod Deus singularia cognoscere possit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24069"/>Secunda est quod singularia non semper sunt.
	Aut igitur semper scientur a Deo: aut quandoque scientur et quandoque non scientur.
	Primum esse non potest: quia de eo quod non est non potest esse scientia, quae solum verorum est; ea autem quae non sunt, vera esse non possunt.
	Secundum etiam esse non potest: quia divini intellectus cognitio est omnino invariabilis, ut ostensum est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24070"/>Tertia, ex eo quod non omnia singularia de necessitate proveniunt, sed quaedam contingenter.
	Unde de eis certa cognitio esse non potest nisi quando sunt.
	Certa enim cognitio est quae falli non potest: cognitio autem omnis quae est de contingenti, cum futurum est, falli potest; potest enim evenire oppositum eius quod cognitione tenetur; si enim non posset oppositum evenire, iam necessarium esset.
	Unde et de contingentibus futuris non potest esse in nobis scientia, sed coniecturalis aestimatio quaedam.
	Supponere autem oportet omnem Dei cognitionem esse certissimam et infallibilem, ut supra ostensum est.
	Impassibile est etiam quod Deus aliquid de novo cognoscere incipiat, propter eius immutabilitatem, ut dictum est.
	Ex his igitur videtur sequi quod singularia contingentia non cognoscat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24071"/>Quarta est ex hoc quod quorundam singularium causa est voluntas.
	Effectus autem, antequam sit, non potest nisi in sua causa cognosci: sic enim solum esse potest antequam in se esse incipiat.
	Motus autem voluntatis a nullo possunt per certitudinem cognosci nisi a volente, in cuius potestate sunt.
	Impossibile igitur videtur quod Deus de huiusmodi singularibus quae causam ex voluntate sumunt, notitiam aeternam habeat.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24072"/>Quinta est ex singularium infinitate.
	Infinitum enim, inquantum huiusmodi, est ignotum: nam omne quod cognoscitur sub cognoscentis comprehensione quodammodo mensuratur; cum mensuratio nihil aliud sit quam quaedam certificatio rei mensuratae.
	Unde omnis ars infinita repudiat.
	Singularia autem sunt infinita, ad minus in potentia.
	Impossibile igitur videtur quod Deus singularia cognoscat.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24073"/>Sexta est ex ipsa vilitate singularium.
	Cum enim nobilitas scientiae ex nobilitate scibilis quodammodo pensetur, vilitas etiam scibilis in vilitatem scientiae redundare videtur.
	Divinus autem intellectus nobilissimus est.
	Non igitur eius nobilitas patitur quod Deus quaedam vilissima inter singularia cognoscat.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24074"/>Septima est ex malitia quae in quibusdam singularibus invenitur.
	Cum enim cognitum sit aliquo modo in cognoscente; malum autem in Deo esse non possit, ut supra ostensum est: videtur sequi quod Deus malum et privationem omnino non cognoscat, sed solum intellectus qui est in potentia; privatio enim non nisi in potentia esse potest.
	Et ex hoc sequitur quod non habeat Deus de singularium notitiam, in quibus malum et privatio invenitur.</p>
</div3></div2>
<div2 n="64"><head>Caput 64: Ordo dicendorum circa divinam cognitionem</head> 
<div3 n="1"><head>1 </head>
<p><milestone id="n. 1" unit="section"/><A NAME="24076"/>Ad huius autem erroris exclusionem; ut etiam divinae scientiae perfectio ostendatur; oportet diligenter veritatem inquirere circa singula praedictorum, ut ea quae sunt veritati contraria repellantur.
	Primo, ergo, ostendemus quod divinus intellectus singularia cognoscit.
	Secundo, quod cognoscit ea quae non sunt in actu.
	Tertio, quod cognoscit contingentia futura infallibili cognitione.
	Quarto, quod cognoscit motus voluntatis.
	Quinto, quod cognoscit infinita.
	Sexto, quod cognoscit quaelibet vilia et minima in entibus.
	Septimo, quod cognoscit mala et privationes quaslibet vel defectus.</p>
</div3></div2>
<div2 n="65"><head>Caput 65: Quod Deus singularia cognoscat</head> 
<div3 n="1"><head>1 </head>
<p><milestone id="n. 1" unit="section"/><A NAME="24078"/>Primo igitur ostendemus quod singularium cognitio Deo non potest deesse.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24079"/>Ostensum enim est supra quod Deus cognoscit alia inquantum est causa eis.
	Effectus autem Dei sunt res singulares.
	Hoc enim modo Deus causat res, inquantum facit eas esse in actu: universalia autem non sunt res subsistentes, sed habent esse solum in singularibus, ut probatur in VII metaphysicae.
	Deus igitur cognoscit res alias a se non solum in universali, sed etiam in singulari.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24080"/>Item.
	Cognitis principiis ex quibus constituitur essentia rei, necesse est rem illam cognosci: sicut, cognita anima rationali et corpore tali, cognoscitur homo.
	Singularis autem essentia constituitur ex materia designata et forma individuata: sicut Socratis essentia ex hoc corpore et hac anima, ut essentia hominis universalis ex anima et corpore, ut patet in VII metaphysicae.
	Unde, sicut haec cadunt in definitione hominis universalis, ita illa caderent in definitione Socratis si posset definiri.
	Cuicumque igitur adest cognitio materiae, et eorum per quae materia designatur, et formae in materia individuatae, ei non potest deesse cognitio singularis.
	Sed Dei cognitio usque ad materiam et accidentia individuantia et formas pertingit.
	Cum enim suum intelligere sit sua essentia, oportet quod intelligat omnia quae sunt quocumque modo in eius essentia; in qua quidem virtute sunt, sicut in prima origine, omnia quae esse quocumque modo habent, cum sit primum et universale essendi principium; a quibus materia et accidens non sunt aliena, cum materia sit ens in potentia et accidens sit ens in alio.
	Deo igitur cognitio singularium non deest.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24081"/>Amplius.
	Natura generis perfecte non potest cognosci nisi eius differentiae primae et passiones propriae cognoscantur: non enim perfecte sciretur natura numeri si par et impar ignorarentur.
	Sed universale et singulare sunt differentiae, vel per se passiones entis.
	Si igitur Deus, cognoscendo essentiam suam, perfecte cognoscit naturam communem entis, oportet quod perfecte cognoscat universale et singulare.
	Sicut autem non perfecte cognosceret universale si cognosceret intentionem universalitatis et non cognosceret rem universalem, ut hominem aut animal; ita non perfecte cognosceret singulare si cognosceret rationem singularitatis et non cognosceret hoc vel illud singulare.
	Oportet igitur quod Deus res singulares cognoscat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24082"/>Adhuc.
	Sicut Deus est ipsum suum esse, ita est suum cognoscere, ut ostensum est.
	Sed ex hoc quod est suum esse oportet quod in ipso inveniantur omnes perfectiones essendi sicut in prima essendi origine, ut supra habitum est.
	Ergo oportet quod in eius cognitione inveniatur omnis cognitionis perfectio sicut in primo cognitionis fonte.
	Hoc autem non esset si ei singularium notitia deesset: cum in hoc aliquorum cognoscentium perfectio consistat.
	Impossibile est igitur eum singularium notitiam non habere.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24083"/>Praeterea.
	In omnibus virtutibus ordinatis hoc communiter invenitur quod virtus superior ad plura se extendit et tamen est unica, virtus vero inferior se extendit ad pauciora, et multiplicatur tamen respectu illorum: sicut patet in imaginatione et sensu; nam una vis imaginationis se extendit ad omnia quae quinque vires sensuum cognoscunt et ad plura.
	Sed vis cognoscitiva in Deo est superior quam in homine.
	Quicquid ergo homo diversis viribus cognoscit, intellectu scilicet, imaginatione et sensu, hoc Deus uno suo simplici intellectu considerat.
	Est igitur singularium cognoscitivus, quae nos sensu et imaginatione apprehendimus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24084"/>Amplius.
	Divinus intellectus ex rebus cognitionem non sumit, sicut noster, sed magis per suam cognitionem est causa rerum, ut infra ostendetur: et sic eius cognitio quam de rebus aliis habet, est ad modum practicae cognitionis.
	Practica autem cognitio non est perfecta nisi ad singularia perveniatur: nam practicae cognitionis finis est operatio, quae in singularibus est.
	Divina igitur cognitio quam de aliis rebus habet, se usque ad singularia extendit.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24085"/>Adhuc.
	Primum mobile movetur a motore movente per intellectum et appetitum, ut supra ostensum est.
	Non autem posset motor aliquis per intellectum causare motum nisi cognosceret mobile inquantum natum est moveri secundum locum.
	Hoc autem est inquantum est hic et nunc: et per consequens inquantum est singulare.
	Intellectus igitur qui est motor primi mobilis, cognoscit primum mobile inquantum est singulare.
	Qui quidem motor vel ponitur Deus, et sic habetur propositum: vel aliquid quod est infra Deum.
	Cuius intellectus si potest cognoscere singulare sua virtute, quod noster intellectus non potest, multo magis hoc poterit intellectus Dei.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24086"/>Item.
	Agens honorabilius est patiente et acto, sicut actus potentia.
	Forma igitur quae est inferioris gradus non potest agendo perducere suam similitudinem in gradum altiorem; sed forma superior poterit perducere agendo suam similitudinem in gradum inferiorem; sicut ex virtutibus incorruptibilibus stellarum producuntur formae corruptibiles in istis inferioribus, virtus autem corruptibilis non potest producere formam incorruptibilem.
	Cognitio autem omnis fit per assimilationem cognoscentis et cogniti: in hoc tamen differt, quod assimilatio in cognitione humana fit per actionem rerum sensibilium in vires cognoscitivas humanas, in cognitione autem Dei est e converso per actionem formae intellectus divini in res cognitas.
	Forma igitur rei sensibilis, cum sit per suam materialitatem individuata, suae singularitatis similitudinem perducere non potest in hoc quod sit omnino immaterialis, sed solum usque ad vires quae organis materialibus utuntur; ad intellectum autem perducitur per virtutem intellectus agentis, inquantum omnino a conditionibus materiae exuitur; et sic similitudo singularitatis formae sensibilis non potest pervenire usque ad intellectum humanum.
	Similitudo autem formae intellectus divini, cum pertingat usque ad rerum minima, ad quae pertingit sua causalitas, pervenit usque ad singularitatem formae sensibilis et materialis.
	Intellectus igitur divinus potest cognoscere singularia, non autem humanus.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24087"/>Praeterea.
	Sequeretur inconveniens quod philosophus contra Empedoclem inducit, scilicet Deum esse insipientissimum, si singularia non cognoscit, quae etiam homines cognoscunt.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24088"/>Haec autem probata veritas etiam Scripturae sacrae auctoritate firmatur.
	Dicitur enim Hebr. 4-13: <hi>non est ulla creatura invisibilis in conspectu eius</hi>.
	Error etiam contrarius excluditur Eccli. 16-16: <hi>non dicas: a Deo abscondar, et ex summo quis mei memorabitur?</hi></p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24089"/>Patet etiam ex dictis qualiter obiectio in contrarium facta non recte concludit.
	Nam id quo intellectus divinus intelligit, etsi immateriale sit, est tamen et materiae et formae similitudo, sicut primum principium productivum utriusque.</p>
</div3></div2>
<div2 n="66"><head>Caput 66: Quod Deus cognoscit ea quae non sunt</head> 
<div3 n="1"><head>1 </head>
<p><milestone id="n. 1" unit="section"/><A NAME="24091"/>Deinde ostendendum est quod Deo non deest notitia eorum etiam quae non sunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24092"/>Ut enim ex supra dictis patet, eadem est comparatio scientiae divinae ad res scitas quae scibilium ad scientiam nostram.
	Est autem haec comparatio scibilis ad nostram scientiam, quod scibile potest esse absque eo quod eius scientia a nobis habeatur, ut ponit exemplum philosophus, in praedicamentis, de circuli quadratura; non autem e converso.
	Talis ergo erit comparatio divinae scientiae ad res alias quod etiam non existentium esse potest.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24093"/>Item.
	Cognitio divini intellectus comparatur ad res alias sicut cognitio artificis ad artificiata: cum per suam scientiam sit causa rerum.
	Artifex autem suae artis cognitione etiam ea quae nondum sunt artificiata cognoscit: formae enim artis ex eius scientia effluunt in exteriorem materiam ad artificiatorum constitutionem; unde nihil prohibet in scientia artificis esse formas quae nondum exterius prodierunt.
	Sic igitur nihil prohibet Deum eorum quae non sunt notitiam habere.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24094"/>Praeterea.
	Deus cognoscit alia a se per suam essentiam inquantum est similitudo eorum quae ab eo procedunt, ut ex dictis patet.
	Sed, cum essentia Dei sit infinitae perfectionis, ut supra ostensum est; quaelibet autem alia res habeat esse et perfectionem terminatam: impossibile est quod universitas rerum aliarum adaequet essentiae divinae perfectionem.
	Extendit igitur se vis suae repraesentationis ad multo plura quam ad ea qua sunt.
	Si igitur Deus totaliter virtutem et perfectionem essentiae suae cognoscit, extendit se eius cognitio non solum ad ea quae sunt, sed etiam ad ea qua non sunt.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24095"/>Amplius.
	Intellectus noster, secundum illam operationem qua cognoscit quod quid est, notitiam habere potest etiam eorum quae non sunt actu: potest enim leonis vel equi essentiam comprehendere omnibus huiusmodi animalibus interemptis.
	Intellectus autem divinus cognoscit ad modum cognoscentis quod quid est non solum definitiones, sed etiam enuntiabilia, ut ex supra dictis patet.
	Potest igitur etiam eorum quae non sunt notitiam habere.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24096"/>Adhuc.
	Effectus aliquis in sua causa praenosci potest etiam antequam sit: sicut praenoscit astrologus eclipsim futuram ex consideratione ordinis caelestium motuum.
	Sed cognitio Dei est de rebus omnibus per causam: se enim cognoscendo, qui est omnium causa, alia quasi suos effectus cognoscit, ut supra ostensum est.
	Nihil igitur prohibet quin etiam quae nondum sunt cognoscat.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24097"/>Amplius.
	Intelligere Dei successionem non habet, sicut nec eius esse.
	Est igitur totum simul semper manens: quod de ratione aeternitatis est.
	Temporis autem duratio successione prioris et posterioris extenditur.
	Proportio igitur aeternitatis ad totam temporis durationem est sicut proportio indivisibilis ad continuum: non quidem eius indivisibilis quod terminus continui est, quod non adest cuilibet parti continui,- huius enim similitudinem habet instans temporis - sed eius indivisibilis quod extra continuum est, cuilibet tamen parti continui, sive puncto in continuo signato, coexistit: nam, cum tempus motum non excedat, aeternitas, quae omnino extra motum est, nihil temporis est.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24098"/>Rursum, cum aeterni esse nunquam deficiat, cuilibet tempori vel instanti temporis praesentialiter adest aeternitas.
	Cuius exemplum utcumque in circulo est videre: punctum enim in circumferentia signatum, etsi indivisibile sit, non tamen cuilibet puncto alii secundum situm coexistit simul, ordo enim situs continuitatem circumferentiae facit; centrum vero, quod est extra circumferentiam, ad quodlibet punctum in circumferentia signatum directe oppositionem habet.
	Quicquid igitur in quacumque parte temporis est, coexistit aeterno quasi praesens eidem: etsi respectu alterius partis temporis sit praeteritum vel futurum.
	Aeterno autem non potest aliquid praesentialiter coexistere nisi toti: quia successionis durationem non habet.
	Quicquid igitur per totum decursum temporis agitur, divinus intellectus in tota sua aeternitate intuetur quasi praesens.
	Nec tamen quod quadam parte temporis agitur, semper fuit existens.
	Relinquitur igitur quod eorum quae secundum decursum temporis nondum sunt, Deus notitiam habet.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24099"/>Per has igitur rationes apparet quod Deus non entium notitiam habet.
	Non tamen omnia non entia eandem habent habitudinem ad eius scientiam.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24100"/>Ea enim quae non sunt nec erunt nec fuerunt, a Deo sciuntur quasi eius virtuti possibilia.
	Unde non cognoscit ea ut existentia aliqualiter in seipsis, sed ut existentia solum in potentia divina.
	Quae quidem a quibusdam dicuntur a Deo cognosci secundum notitiam simplicis intelligentiae.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24101"/>Ea vero quae sunt praesentia, praeterita vel futura nobis, cognoscit Deus secundum quod sunt in sua potentia, et in propriis causis, et in seipsis.
	Et horum cognitio dicitur notitia visionis: non enim Deus rerum quae apud nos nondum sunt, videt solum esse quod habent in suis causis, sed etiam illud quod habent in seipsis, inquantum eius aeternitas est praesens sua indivisibilitate omni tempori.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24102"/>Et tamen esse quodcumque rei Deus cognoscit per essentiam suam.
	Nam sua essentia est repraesentabilis per multa quae non sunt nec erunt nec fuerunt.
	Ipsa etiam est similitudo virtutis cuiuslibet causae, secundum quam praeexistunt effectus in causis.
	Esse etiam cuiuslibet rei quod habet in seipsa, est ab ea exemplariter deductum.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24103"/>Sic igitur non entia cognoscit Deus inquantum aliquo modo habent esse: vel in potentia Dei, vel in causis suis, vel in seipsis.
	Quod rationi scientiae non obsistit.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24104"/>His autem quae praemissa sunt etiam Scripturae sacrae auctoritas testimonium perhibet.
	Dicitur enim Eccli. 23-29: <hi>domino Deo nostro, antequam crearentur, nota sunt omnia: sic et post perfectum cognoscit omnia</hi>.
	Et Ier. 1-5: <hi>priusquam te formarem in utero novi te</hi>.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="24105"/>Patet autem ex praemissis quod non cogimur dicere, sicut quidam dixerunt, Deum universaliter singularia cognoscere, quia cognoscit ea in causis universalibus tantum, sicut qui cognosceret eclipsim hanc, non prout haec, sed prout provenit ex oppositione: cum ostensum sit quod divina cognitio se extendit ad singularia prout sunt in seipsis.</p>
</div3></div2>
<div2 n="67"><head>Caput 67: Quod Deus cognoscit singularia contingentia futura</head> 
<div3 n="1"><head>1 </head>
<p><milestone id="n. 1" unit="section"/><A NAME="24107"/>Ex his autem iam aliqualiter patere potest quod contingentium singularium ab aeterno Deus infallibilem scientiam habuit, nec tamen contingentia esse desistunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24108"/>Contingens enim certitudini cognitionis non repugnat nisi secundum quod futurum est, non autem secundum quod praesens est.
	Contingens enim, cum futurum est, potest non esse: et sic cognitio aestimantis ipsum futurum esse falli potest; falletur enim si non erit quod futurum esse aestimavit.
	Ex quo autem praesens est, pro illo tempore non potest non esse: potest autem in futurum non esse, sed hoc non iam pertinet ad contingens prout praesens est, sed prout futurum est.
	Unde nihil certitudini sensus deperit cum quis videt currere hominem, quamvis hoc dictum sit contingens.
	Omnis igitur cognitio quae supra contingens fertur prout praesens est, certa esse potest.
	Divini autem intellectus intuitus ab aeterno fertur in unumquodque eorum quae temporis cursu peraguntur prout praesens est, ut supra ostensum est.
	Relinquitur igitur quod de contingentibus nihil prohibet Deum ab aeterno scientiam infallibilem habere.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24109"/>Item.
	Contingens a necessario differt secundum quod unumquodque in sua causa est: contingens enim sic in sua causa est ut non esse ex ea possit et esse; necessarium vero non potest ex sua causa nisi esse.
	Secundum id vero quod utrumque eorum in se est, non differt quantum ad esse, supra quod fundatur verum: quia in contingenti, secundum id quod in se est, non est esse et non esse, sed solum esse, licet in futurum contingens possit non esse.
	Divinus autem intellectus ab aeterno cognoscit res non solum secundum esse quod habent in causis suis, sed etiam secundum esse quod habent in seipsis.
	Nihil igitur prohibet ipsum habere aeternam cognitionem de contingentibus et infallibilem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24110"/>Amplius.
	Sicut ex causa necessaria certitudinaliter sequitur effectus, ita ex causa contingenti completa si non impediatur.
	Sed, cum Deus cognoscat omnia, ut ex supra dictis patet, scit non solum causas contingentium, sed etiam ea quibus possunt impediri.
	Scit igitur per certitudinem an contingentia sint vel non sint.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24111"/>Adhuc.
	Effectum excedere suae causae perfectionem non contingit, interdum tamen ab ea deficit.
	Unde, cum in nobis ex rebus cognitio causetur, contingit interdum quod necessaria non per modum necessitatis cognoscimus, sed probabilitatis.
	Sicut autem apud nos res sunt causa cognitionis, ita divina cognitio est causa rerum cognitarum.
	Nihil igitur prohibet ea in se contingentia esse de quibus Deus necessariam scientiam habet.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24112"/>Praeterea.
	Effectus non potest esse necessarius cuius causa est contingens: contingeret enim effectum esse remota causa.
	Effectus autem ultimi causa est et proxima et remota.
	Si igitur proxima fuerit contingens, eius effectum contingentem oportet esse, etiam si causa remota necessaria sit: sicut plantae non necessario fructificant, quamvis motus solis sit necessarius, propter causas intermedias contingentes.
	Scientia autem Dei, etsi sit causa rerum scitarum per ipsam, est tamen causa remota.
	Eius igitur necessitati scitorum contingentia non repugnat: cum contingat causas intermedias contingentes esse.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24113"/>Item.
	Scientia Dei vera non esset et perfecta si non hoc modo res evenirent sicut Deus eas evenire cognoscit.
	Deus autem, cum sit cognitor totius esse, cuius est principium, cognoscit unumquemque effectum non solum in se, sed etiam in ordine ad quaslibet suas causas.
	Ordo autem contingentium ad suas causas proximas est ut contingenter ex eis proveniant.
	Cognoscit igitur Deus aliqua evenire et contingenter evenire.
	Sic igitur divinae scientiae certitudo et veritas rerum contingentiam non tollit.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24114"/>Patet igitur ex dictis quomodo obiectio cognitionem contingentium in Deo impugnans sit repellenda.
	Non enim posteriorum variatio prioribus variabilitatem inducit: cum contingat ex causis necessariis primis effectus ultimos contingentes procedere.
	Res autem a Deo scitae non sunt priores eius scientia, sicut apud nos est, sed sunt ea posteriores.
	Non igitur sequitur, si id quod est a Deo scitum variari potest, quod eius scientia possit falli vel qualitercumque variari.
	Secundum consequens igitur decipiemur si, quia nostra cognitio rerum variabilium variabilis est, propter hoc in omni cognitione hoc necessario accidere putetur.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24115"/>Rursus, cum dicitur, Deus scit, vel scivit, hoc futurum, medium quoddam accipitur inter divinam scientiam et rem scitam, scilicet tempus in quo est locutio, respectu cuius illud quod a Deo scitum dicitur est futurum.
	Non autem est futurum respectu divinae scientiae, quae, in momento aeternitatis existens, ad omnia praesentialiter se habet.
	Respectu cuius, si tempus locutionis de medio subtrahatur, non est dicere hoc esse cognitum quasi non existens, ut locum habeat quaestio qua quaeritur an possit non esse: sed sic cognitum dicetur a Deo ut iam in sua existentia visum.
	Quo posito, non remanet praedictae quaestioni locus: quia quod iam est, non potest, quantum ad illud instans, non esse.
	Deceptio igitur accidit ex hoc quod tempus in quo loquimur, coexistit aeternitati, vel etiam tempus praeteritum - quod designatur cum dicimus, Deus scivit -: unde habitudo temporis praeteriti vel praesentis ad futurum aeternitati attribuitur, quae omnino ei non competit.
	Et ex hoc accidit secundum accidens falli.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24116"/>Praeterea, si unumquodque a Deo cognoscitur sicut praesentialiter visum, sic necessarium erit esse quod Deus cognoscit, sicut necessarium est Socratem sedere ex hoc quod sedere videtur.
	Hoc autem non necessarium est absolute, vel, ut a quibusdam dicitur, <hi>necessitate consequentis</hi>: sed sub conditione, vel <hi>necessitate consequentiae</hi>.
	Haec enim conditionalis est necessaria: si videtur sedere, sedet.
	Unde et, si conditionalis in categoricam transferatur, ut dicatur, quod videtur sedere, necesse est sedere, patet eam de dicto intellectam, et compositam, esse veram; de re vero intellectam, et divisam, esse falsam.
	Et sic in his, et in omnibus similibus quae Dei scientiam circa contingentia oppugnantes argumentantur, secundum compositionem et divisionem falluntur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24117"/>Quod autem Deus futura contingentia sciat, etiam auctoritate Scripturae sacrae ostenditur.
	Dicitur enim Sap. 8-8, de divina sapientia: <hi>signa et monstra scit antequam fiant, et eventus temporum et saeculorum</hi>.
	Et Eccli. 39-24 <hi>non est quicquam absconditum ab oculis eius: a saeculo usque in saeculum respicit</hi>.
	Et Isaiae 48-5: <hi>praedixi tibi ex tunc: antequam venirent, indicavi tibi</hi>.</p>
</div3></div2>
<div2 n="68"><head>Caput 68: Quod Deus cognoscit motus voluntatis</head> 
<div3 n="1"><head>1 </head>
<p><milestone id="n. 1" unit="section"/><A NAME="24119"/>Deinde oportet ostendere quod Deus cogitationes mentium et voluntates cordium cognoscat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24120"/>Omne enim quod quocumque modo est cognoscitur a Deo, inquantum suam essentiam cognoscit, ut supra ostensum est.
	Ens autem quoddam est in anima, quoddam in rebus extra animam.
	Cognoscit igitur Deus omnes huiusmodi entis differentias, et quae sub eis continentur.
	Ens autem in anima est quod est in voluntate vel cogitatione.
	Relinquitur igitur quod Deus ea quae sunt in cogitatione et voluntate cognoscat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24121"/>Amplius.
	Sic Deus cognoscendo suam essentiam alia cognoscit, sicut per cognitionem causae cognoscuntur effectus.
	Omnia igitur Deus cognoscit, suam essentiam cognoscendo, ad quae sua causalitas extenditur.
	Extenditur autem ad operationes intellectus et voluntatis: nam, cum res quaelibet operetur per suam formam, a qua est aliquod esse rei, oportet fontale principium totius esse, a quo est etiam omnis forma, omnis operationis principium esse; cum effectus causarum secundarum in causas primas principalius reducantur.
	Cognoscit igitur Deus et cogitationes et affectiones mentis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24122"/>Item.
	Sicut esse suum est primum et per hoc omnis esse causa, ita suum intelligere est primum, et per hoc omnis intellectualis operationis intellectualis causa.
	Sicut igitur Deus cognoscendo suum esse cognoscit esse cuiuslibet rei, ita cognoscendo suum intelligere et velle cognoscit omnem cogitationem et voluntatem.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24123"/>Adhuc.
	Deus non solum cognoscit res secundum quod in seipsis sunt, sed etiam secundum quod sunt in causis suis, ut ex supra dictis patet: cognoscit enim ordinem causae ad suum effectum.
	Sed artificialia sunt in artificibus per intellectum et voluntatem artificum, sicut res naturales sunt in suis causis per virtutes causarum: sicut enim res naturales assimilant sibi suos effectus per suas virtutes activas, ita artifex per intellectum inducit formam artificiati, per quam assimilatur suae arti.
	Et similis ratio est de omnibus quae a proposito aguntur.
	Scit igitur Deus et cogitationes et voluntates.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24124"/>Item.
	Deus non minus cognoscit substantias intelligibiles quam ipse, vel nos, substantias sensibiles: cum substantiae intellectuales sint magis cognoscibiles, puta magis in actu existentes.
	Informationes autem et inclinationes substantiarum sensibilium cognoscuntur et a Deo et a nobis.
	Cum igitur cogitatio animae sit per informationem quandam ipsius; affectio autem sit quaedam inclinatio ipsius ad aliquid, nam et ipsam inclinationem rei naturalis appetitum naturalem dicimus; relinquitur quod Deus cogitationes et affectiones cordium cognoscat.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24125"/>Hoc autem testimonio Scripturae sacrae confirmatur.
	Dicitur enim in Psalmo: <hi>scrutans corda et renes Deus</hi>; Prov. 15-11: <hi>Infernus et perditio coram domino: quanto magis corda filiorum hominum</hi>.
	Ioan. 2-25: <hi>ipse sciebat quid esset in homine</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24126"/>Dominium autem quod habet voluntas supra suos actus, per quod in eius est potestate velle vel non velle, excludit determinationem virtutis ad unum, et violentiam causae exterius agentis: non autem excludit influentiam superioris causae, a qua est ei esse et operari.
	Et sic remanet causalitas in causa prima, quae Deus est, respectu motuum voluntatis: ut sic Deus, seipsum cognoscendo, huiusmodi cognoscere possit.</p>
</div3></div2>
<div2 n="69"><head>Caput 69: Quod Deus cognoscit infinita</head> 
<div3 n="1"><head>1 </head>
<p><milestone id="n. 1" unit="section"/><A NAME="24128"/>Post haec ostendendum est quod Deus infinita cognoscit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24129"/>Cognoscendo enim se esse causam rerum alia a se cognoscit, ut ex superioribus patet.
	Ipse autem est causa infinitorum, si infinita sunt entia: est enim omnium eorum quae sunt causa.
	Est igitur infinitorum cognoscitivus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24130"/>Item.
	Deus suam virtutem perfecte cognoscit, ut ex supra dictis patet.
	Virtus autem non potest cognosci perfecte nisi cognoscantur omnia in quae potest: cum secundum ea quantitas virtutis quodammodo attendatur.
	Sua autem virtus, cum sit infinita, ut ostensum est supra, ad infinita se extendit.
	Est igitur Deus infinitorum cognitor.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24131"/>Amplius.
	Si Dei cognitio ad omnia se extendit quae quocumque modo sunt, ut ostensum est, oportet quod non solum cognoscat ens actu, sed etiam ens potentia.
	Sed in rebus naturalibus est infinitum in potentia, etsi non actu, ut philosophus probat in III physicorum.
	Cognoscit igitur Deus infinita: sicut unitas, quae est principium numeri, infinitas species numerorum cognosceret si cognosceret quicquid est in se in potentia; est enim unitas potentia omnis numerus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24132"/>Adhuc.
	Deus essentia sua sicut quodam medio exemplari alia cognoscit.
	Sed cum sit perfectionis infinitae, ut supra ostensum est, ab ipso exemplari possunt infinita habentia perfectiones finitas: quia nec aliquod unum eorum, nec quotlibet plura exemplata perfectionem exemplaris adaequare possunt; et sic semper remanet novus modus quo aliquod exemplatum ipsam imitari possit.
	Nihil igitur prohibet ipsum per essentiam suam infinita cognoscere.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24133"/>Praeterea.
	Esse Dei est suum intelligere.
	Sicut igitur suum esse est infinitum, ut ostensum est, ita suum intelligere est infinitum.
	Sicut autem se habet finitum ad finitum, ita infinitum ad infinitum.
	Si igitur secundum intelligere nostrum, quod finitum est, finita capere possumus, et Deus secundum suum intelligere infinita capere potest.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24134"/>Amplius. <hi>Intellectus cognoscens maximum intelligibile non minus cognoscit minora, sed magis</hi>, ut patet per philosophum, in III de anima: quod ex hoc provenit quia intellectus non corrumpitur ex excellenti intelligibili, sicut sensus, sed magis perficitur.
	Sed si accipiantur infinita entia; sive sint eiusdem speciei, ut infiniti homines, sive infinitarum specierum; etiam si aliqua vel omnia essent infinita secundum quantitatem, si hoc esset possibile; universum eorum esset minoris infinitatis quam Deus: nam quodlibet eorum et omnia simul haberent esse receptum et limitatum ad aliquam speciem vel genus, et sic secundum aliquid esset finitum; unde deficeret ab infinitate Dei, qui est infinitus simpliciter, ut supra ostensum est.
	Cum igitur Deus perfecte seipsum cognoscat, nihil prohibet eum etiam illam summam infinitorum cognoscere.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24135"/>Adhuc.
	Quanto aliquis intellectus est efficacior et limpidior in cognoscendo, tanto ex uno potest plura cognoscere: sicut et omnis virtus, quanto est fortior, tanto est magis unita.
	Intellectus autem divinus secundum efficaciam sive perfectionem est infinitus, ut ex superioribus patet.
	Potest ergo per unum, quod est sua essentia, infinita cognoscere.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24136"/>Praeterea.
	Intellectus divinus est perfectus simpliciter: sicut et eius essentia.
	Nulla igitur perfectio intelligibilis ei deest.
	Sed id ad quod est in potentia intellectus noster est eius perfectio intelligibilis.
	Est autem in potentia ad omnes species intelligibiles.
	Species autem huiusmodi sunt infinitae: nam et numerorum species infinitae sunt et figurarum.
	Relinquitur igitur quod Deus omnia huiusmodi infinita cognoscat.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24137"/>Item.
	Cum intellectus noster sit cognoscitivus infinitorum in potentia, potest enim in infinitum species numerorum multiplicare; si intellectus divinus non cognosceret infinita etiam actu, sequeretur quod vel plurium esset cognoscitivus intellectus humanus quam divinus; vel quod intellectus divinus non cognosceret omnia actu quorum est cognoscitivus in potentia.
	Quorum utrumque est impossibile, ut ex supra dictis patet.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24138"/>Adhuc.
	Infinitum cognitioni repugnat inquantum repugnat numerationi: nam partes infiniti numerari secundum se impossibile est, quasi contradictionem implicans.
	Cognoscere autem aliquid per numerationem suarum partium est intellectus successive cognoscentis partem post partem, non autem intellectus simul diversas partes comprehendentis.
	Cum igitur intellectus absque successione cognoscat omnia simul, non magis impeditur cognoscere infinita quam finita.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24139"/>Amplius.
	Omnis quantitas in quadam multiplicatione partium consistit: et propter hoc numerus est prima quantitatum.
	Ubi ergo pluralitas nullam differentiam operatur, ibi nec aliquid quod quantitatem consequitur aliquam differentiam facit.
	In cognitione autem Dei plura hoc modo cognoscuntur ut unum: cum non per diversas species, sed per unam speciem, quae est Dei essentia, cognoscantur.
	Unde et simul multa cognoscuntur a Deo.
	Et ita in Dei cognitione nullam differentiam pluralitas facit.
	Ergo nec infinitum, quod quantitatem consequitur.
	Nihil ergo differt ad intellectum divinum infinitorum et finitorum cognitio.
	Et sic, cum cognoscat finita, nihil prohibet eum cognoscere etiam infinita.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24140"/>Huic autem consonat quod in Psalmo dicitur: <hi>et sapientiae eius non est numerus</hi>.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24141"/>Patet autem ex praedictis quare intellectus noster infinitum non cognoscit, sicut intellectus divinus.
	Differt enim intellectus noster ab intellectu divino quantum ad quatuor, quae hanc differentiam faciunt.
	Primum est, quod intellectus noster simpliciter finitus est: divinus autem infinitus.
	Secundum est, quia intellectus noster diversa per diversas species cognoscit.
	Unde non potest in infinita secundum unam cognitionem, sicut intellectus divinus.
	Tertium est ex hoc proveniens, quod intellectus noster, quia per diversas species diversa cognoscit, non potest simul multa cognoscere; et ita infinita cognoscere non posset nisi successive ea numerando.
	Quod non est in intellectu divino, qui simul multa intuetur, quasi per unam speciem visa.
	Quartum est, quia intellectus divinus est eorum quae sunt et quae non sunt, ut ostensum est.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="24142"/>Patet etiam quomodo verbum philosophi, qui dicit quod <hi>infinitum, secundum quod infinitum, est ignotum</hi>, praesenti sententiae non obviat.
	Quia, cum infiniti ratio quantitati competat, ut ipse dicit, infinitum ut infinitum cognosceretur si per mensurationem suarum partium notum esset: haec est enim propria cognitio quantitatis.
	Sic autem Deus non cognoscit.
	Unde, ut ita dicatur, non cognoscit infinitum secundum quod est infinitum, sed secundum quod ad suam scientiam se habet ac si esset finitum, ut ostensum est.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="24143"/>Sciendum tamen quod Deus infinita non cognoscit scientia visionis, ut verbis aliorum utamur, quia infinita nec sunt actu, nec fuerunt nec erunt; cum generatio ex neutra parte sit infinita, secundum fidem Catholicam.
	Scit tamen infinita scientia simplicis intelligentiae.
	Scit enim Deus infinita quae nec sunt nec erunt nec fuerunt, quae tamen sunt in potentia creaturae.
	Et scit etiam infinita quae sunt in sua potentia quae nec sunt nec erunt nec fuerunt.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="24144"/>Unde, quantum ad quaestionem de cognitione singularium pertinet, responderi posset per interemptionem maioris: non enim singularia sunt infinita.
	Si tamen essent, nihil minus Deus ea cognosceret.</p>
</div3></div2>
<div2 n="70"><head>Caput 70: Quod Deus vilia cognoscit</head> 
<div3 n="1"><head>1 </head>
<p><milestone id="n. 1" unit="section"/><A NAME="24146"/>Hoc autem habito, ostendendum est quod Deus cognoscit vilia; et quod hoc nobilitati eius scientiae non repugnat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24147"/>Quando enim aliqua virtus activa est fortior, tanto in remotiora suam actionem extendit: ut etiam in sensibilium actionibus apparet.
	Vis autem divini intellectus in cognoscendo res similatur virtuti activae: intellectus enim divinus non recipiendo a rebus cognoscit, sed magis per hoc quod eis influit.
	Cum igitur sit infinitae virtutis in intelligendo, ut ex praedictis patet, oportet quod eius cognitio usque ad remotissima extendatur.
	Sed gradus nobilitatis et vilitatis in omnibus entibus attenditur secundum propinquitatem et distantiam a Deo, qui est in fine nobilitatis.
	Ergo quantumcumque vilissima in entibus Deus, propter maximam virtutem sui intellectus, cognoscit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24148"/>Praeterea.
	Omne quod est, in eo quod est vel quale quid est, actu est, et similitudo primi actus est, et ex hoc nobilitatem habet.
	Quod etiam potentia est, ex ordine ad actum, nobilitatis est particeps: sic enim esse dicitur.
	Relinquitur igitur quod unumquodque, in se consideratum, nobile est: sed vile dicitur respectu nobilioris.
	A Deo autem distant nobilissimae aliarum rerum non minus quam ultimae rerum creatarum distent a supremis.
	Si igitur haec distantia impediret divinam cognitionem, multo magis impediret illa.
	Et sic sequeretur quod nihil Deus cognosceret aliud a se.
	Quod supra improbatum est.
	Si igitur aliquid aliud a se cognoscit, quantumcumque nobilissimum, pari ratione cognoscit quodlibet, quantumcumque dicatur vilissimum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24149"/>Amplius.
	Bonum ordinis universi nobilius est qualibet parte universi: cum partes singulae ordinentur ad bonum ordinis qui est in toto sicut ad finem, ut per philosophum patet, in XI metaphysicae.
	Si igitur Deus cognoscit aliquam aliam naturam nobilem, maxime cognoscet ordinem universi.
	Hic autem cognosci non potest nisi cognoscantur et nobiliora et viliora, in quorum distantiis et habitudinibus ordo universi consistit.
	Relinquitur igitur quod Deus cognoscit non solum nobilia, sed etiam ea quae vilia reputantur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24150"/>Adhuc.
	Vilitas cognitorum in cognoscentem non redundat per se: hoc est enim de ratione cognitionis, ut cognoscens contineat species cogniti secundum modum suum.
	Per accidens autem potest redundare in cognoscentem vilitas cognitorum: vel eo quod, dum vilia considerat, a nobilioribus abstrahitur cogitandis: vel eo quod ex consideratione vilium in aliquas indebitas affectiones inclinatur.
	Quod quidem in Deo esse non potest, ut ex dictis patet.
	Non igitur derogat divinae nobilitati vilium rerum cognitio, sed magis pertinet ad divinam perfectionem, secundum quod omnia in seipso praehabet, ut supra ostensum est.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24151"/>Adhuc.
	Virtus aliqua non iudicatur parva quae in parva potest, sed quae ad parva determinatur: nam virtus quae in magna potest, etiam potest in parva.
	Cognitio ergo quae simul potest in nobilia et vilia, non est iudicanda vilis, sed illa quae in vilia tantum potest, sicut in nobis accidit: nam alia consideratione consideramus divina et humana, et alia scientia est utriusque; unde, comparatione nobilioris, inferior vilior reputatur.
	In Deo autem non est sic: nam eadem scientia et consideratione seipsum et omnia alia considerat.
	Non igitur eius scientiae aliqua vilitas ascribitur ex hoc quod quaecumque vilia cognoscit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24152"/>Huic autem consonat quod dicitur Sap. 7 de divina sapientia, quod <hi>attingit ubique propter suam munditiam, et nihil inquinatum incurrit in illam</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24153"/>Patet autem ex praedictis quod ratio quae in oppositum obiiciebatur, ostensae veritati non repugnat.
	Nobilitas enim scientiae attenditur secundum ea ad quae principaliter scientia ordinatur, et non ad omnia quaecumque in scientia cadunt: sub nobilissima enim scientiarum, apud nos, cadunt non solum suprema in entibus, sed etiam infima; nam philosophia prima considerationem suam extendit a primo ente usque ad ens in potentia, quod est ultimum in entibus.
	Sic autem sub divina scientia comprehenduntur infima entium quasi cum principali cognitio simul nota: divina enim essentia est principale a Deo cognitum, in quo omnia cognoscuntur, ut supra ostensum est.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24154"/>Patet etiam quod haec veritas non repugnat dictis philosophi in XI metaphysicae.
	Nam ibi intendit ostendere quod divinus intellectus non cognoscit aliud a se quod sit sui intellectus perfectio quasi principale cognitum.
	Et secundum hunc modum dicit quod <hi>vilia melius ignorantur quam cognoscuntur</hi>: quando scilicet est alia cognitio vilium et nobilium, et vilium consideratio considerationem nobilium impedit.</p>
</div3></div2>
<div2 n="71"><head>Caput 71: Quod Deus cognoscit mala</head> 
<div3 n="1"><head>1 </head>
<p><milestone id="n. 1" unit="section"/><A NAME="24156"/>Nunc restat ostendere quod Deus cognoscat etiam mala.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24157"/>Bono enim cognito, malum oppositum cognoscitur.
	Sed Deus cognoscit omnia particularia bona, quibus mala opponuntur.
	Cognoscit igitur Deus mala.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24158"/>Praeterea.
	Contrariorum rationes in anima non sunt contrariae: alias non simul essent in anima, nec simul cognoscerentur.
	Ratio ergo qua cognoscitur malum, non repugnat bono, sed magis ad rationem boni pertinet.
	Si igitur in Deo, propter suam absolutam perfectionem, inveniuntur omnes rationes bonitatis, ut supra probatum est, relinquitur quod in ipso sit ratio qua malum cognoscitur.
	Et sic est etiam malorum cognoscitivus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24159"/>Item.
	Verum est bonum intellectus: ex hoc enim aliquis intellectus dicitur bonus quod verum cognoscit.
	Verum autem non solum est bonum esse bonum, sed etiam malum esse malum: sicut enim verum est esse quod est, ita verum est non esse quod non est.
	Bonum igitur intellectus etiam in cognitione mali consistit.
	Sed, cum divinus intellectus sit perfectus in bonitate, non potest sibi deesse aliqua intellectualium perfectionum.
	Adest igitur sibi malorum cognitio.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24160"/>Amplius.
	Deus cognoscit rerum distinctionem, ut supra ostensum est.
	Sed in ratione distinctionis est negatio: distincta enim sunt quorum unum non est aliud.
	Unde et prima, quae seipsis distinguuntur, mutuo sui negationem includunt: ratione cuius negativae propositiones in eis sunt immediatae, ut, nulla quantitas est substantia.
	Cognoscit igitur Deus negationem.
	Privatio autem negatio quaedam est in subiecto determinato, ut in IV Metaphys. ostenditur.
	Cognoscit igitur privationem.
	Et per consequens malum, quod nihil est aliud quam privatio debitae perfectionis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24161"/>Praeterea.
	Si Deus cognoscit omnes species rerum, ut supra probatum est, et etiam a quibusdam philosophis conceditur et probatur, oportet quod cognoscat contraria: tum quia quorundam generum species sunt contrariae; tum quia differentiae generum sunt contrariae, ut patet in X metaphysicae.
	Sed in contrariis includitur oppositio formae et privationis, ut ibidem habetur.
	Ergo oportet quod Deus cognoscat privationem.
	Et per consequens malum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24162"/>Adhuc.
	Deus cognoscit non solum formam, sed etiam materiam, ut supra ostensum est.
	Materia autem, cum sit ens in potentia, cognosci perfecte non potest nisi cognoscatur ad quae eius potentia se extendat: sicut et in omnibus aliis potentiis accidit.
	Extendit autem se potentia materiae et ad formam et privationem: quod enim potest esse, potest etiam non esse.
	Ergo Deus cognoscit privationem.
	Et sic cognoscit per consequens malum.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24163"/>Item.
	Si Deus cognoscit aliquid aliud a se, maxime cognoscet quod est optimum.
	Hoc autem est ordo universi, ad quem sicut ad finem omnia particularia bona ordinantur.
	In ordine autem universi sunt quaedam quae sunt ad removendum nocumenta quae possent ex quibusdam aliis provenire: ut patet in his quae dantur animalibus ad defensionem.
	Ergo huiusmodi nocumenta Deus cognoscit.
	Cognoscit igitur mala.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24164"/>Praeterea.
	In nobis malorum cognitio nunquam vituperatur secundum id quod per se scientiae est, idest secundum iudicium quod habetur de malis: sed per accidens, secundum quod per malorum considerationem interdum aliquis ad mala inclinatur.
	Hoc autem non est in Deo: quia immutabilis est, ut supra ostensum est.
	Nihil igitur prohibet quin Deus mala cognoscat.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24165"/>Huic autem consonat quod dicitur Sap. 8, quod <hi>Dei sapientiam non vincit malitia</hi>.
	Prov. 15-11 dicitur: <hi>Infernus et perditio coram domino</hi>.
	Et in Psalmo: <hi>delicta mea a te non sunt abscondita</hi>.
	Et Iob 11-11 dicitur: <hi>ipse novit hominum vanitatem: et videns iniquitatem, nonne considerat?</hi></p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24166"/>Sciendum autem quod circa cognitionem mali et privationis aliter se habet intellectus divinus, atque aliter intellectus noster.
	Nam cum intellectus noster singulas res per singulas species proprias cognoscat et diversas, id quod est in actu cognoscit per speciem intelligibilem, per quam fit intellectus in actu.
	Unde et potentiam cognoscere potest, inquantum in potentia ad talem speciem quandoque se habet: ut sicut actum cognoscit per actum, ita etiam potentiam per potentiam cognoscat.
	Et quia potentia est de ratione privationis, nam privatio est negatio, cuius subiectum est ens in potentia; sequitur quod intellectui nostro competat aliquo modo cognoscere privationem, inquantum est natus esse in potentia.
	Licet etiam dici possit quod ex ipsa cognitione actus sequitur cognitio potentiae et privationis.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24167"/>Intellectus autem divinus, qui nullo modo est in potentia, non cognoscit modo praedicto privationem nec aliquid aliud.
	Nam si cognosceret aliquid per speciem quae non est ipse, sequeretur de necessitate quod proportio eius ad illam speciem esset sicut proportio potentiae ad actum.
	Unde oportet quod ipse intelligat solum per speciem quae est sua essentia.
	Et per consequens quod intelligat se tantum sicut primum intellectum.
	Intelligendo tamen se, cognoscit alia, sicut supra ostensum est.
	Non solum autem actus, sed potentias et privationes.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24168"/>Et hic est sensus verborum quae philosophus ponit in III de anima, dicens: <hi>aut quomodo malum cognoscit, aut nigrum? Contraria enim quodammodo cognoscit.
	Oportet autem potentia esse cognoscens, et esse in ipso.
	Si vero alicui non inest contrarium</hi> - scilicet in potentia -, <hi>seipsum cognoscit, et actu est, et separabile</hi>.
	Nec oportet sequi expositionem Averrois, qui vult quod ex hoc sequatur quod intellectus qui est tantum in actu, nullo modo cognoscat privationem.
	Sed sensus est quod non cognoscat privationem per hoc quod est in potentia ad aliquid aliud, sed per hoc quod cognoscit seipsum et est semper in actu.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24169"/>Rursus sciendum quod, si Deus hoc modo seipsum cognosceret quod, cognoscendo se, non cognosceret alia entia, quae sunt particularia bona, nullo modo cognosceret privationem aut malum.
	Quia bono quod est ipse non est aliqua privatio opposita: cum privatio et suum oppositum sint nata esse circa idem, et sic ei quod est actus purus nulla privatio opponitur.
	Et per consequens nec malum.
	Unde, posito quod Deus se solum cognoscat, cognoscendo bono quod est ipse non cognoscet malum.
	Sed quia, cognoscendo se, cognoscit entia in quibus natae sunt esse privationes, necesse est ut cognoscat privationes oppositas, et mala opposita particularibus bonis.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="24170"/>Sciendum etiam quod, sicut Deus absque discursu intellectus cognoscendo se cognoscit alia, ut supra ostensum est; ita etiam non oportet quod eius cognitio sit discursiva si per bona cognoscit mala.
	Nam bonum est quasi ratio cognitionis mali.
	Unde cognoscuntur mala per bona sicut res per suas definitiones: non sicut conclusiones per principia.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="24171"/>Nec etiam ad imperfectionem cognitionis divinae cedit si mala per privationem bonorum cognoscat.
	Quia malum non dicit esse nisi inquantum est privatio boni.
	Unde secundum hunc solum modum est cognoscibile: nam unumquodque, quantum habet de esse, tantum habet de cognoscibilitate.</p>

</div3></div2>
<div2 n="72"><head>Caput 72: Quod Deus est volens</head> 
<div3 n="1"><head>1 </head>
<p><milestone id="n. 1" unit="section"/><A NAME="24173"/>Expeditis his quae ad divini intellectus cognitionem pertinent, nunc restat considerare de Dei voluntate.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24174"/>Ex hoc enim quod Deus est intelligens, sequitur quod sit volens.
	Cum enim bonum intellectum sit obiectum proprium voluntatis, oportet quod bonum intellectum, inquantum huiusmodi, sit volitum.
	Intellectum autem dicitur ad intelligentem.
	Necesse est igitur quod intelligens bonum, inquantum huiusmodi, sit volens.
	Deus autem intelligit bonum: cum enim sit perfecte intelligens, ut ex supra dictis patet, intelligit ens simul cum ratione boni.
	Est igitur volens.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24175"/>Adhuc.
	Cuicumque inest aliqua forma, habet per illam formam habitudinem ad ea quae sunt in rerum natura: sicut lignum album per suam albedinem est aliquibus simile et quibusdam dissimile.
	In intelligente autem et sentiente est forma rei intellectae et sensatae: cum omnis cognitio sit per aliquam similitudinem.
	Oportet igitur esse habitudinem intelligentis et sentientis ad ea quae sunt intellecta et sensata secundum quod sunt in rerum natura.
	Non autem hoc est per hoc quod intelligunt et sentiunt: nam per hoc magis attenditur habitudo rerum ad intelligentem et sentientem; quia intelligere et sentire est secundum quod res sunt in intellectu et sensu, secundum modum utriusque.
	Habet autem habitudinem sentiens et intelligens ad rem quae est extra animam per voluntatem et appetitum.
	Unde omnia sentientia et intelligentia appetunt et volunt: voluntas tamen proprie in intellectu est.
	Cum igitur Deus sit intelligens, oportet quod sit volens.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24176"/>Amplius.
	Illud quod consequitur omne ens, convenit enti inquantum est ens.
	Quod autem est huiusmodi, oportet quod in eo maxime inveniatur quod est primum ens.
	Cuilibet autem enti competit appetere suam perfectionem et conservationem sui esse: unicuique tamen secundum suum modum, intellectualibus quidem per voluntatem, animalibus per sensibilem appetitum, carentibus vero sensu per appetitum naturalem.
	Aliter tamen quae habent, et quae non habent: nam ea quae non habent, appetitiva virtute sui generis desiderio tendunt ad acquirendum quod ei deest; quae autem habent, quietantur in ipso.
	Hoc igitur primo enti, quod Deus est, deesse non potest.
	Cum igitur ipse sit intelligens, inest sibi voluntas, qua placet sibi suum esse et sua bonitas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24177"/>Item.
	Intelligere, quanto perfectius est, tanto delectabilius est intelligenti.
	Sed Deus intelligit, et suum intelligere est perfectissimum, ut supra ostensum est.
	Ergo intelligere est ei delectabilissimum.
	Delectatio autem intelligibilis est per voluntatem: sicut delectatio sensibilis est per concupiscentiae appetitum.
	Est igitur in Deo voluntas.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24178"/>Praeterea.
	Forma per intellectum considerata non movet nec aliquid causat nisi mediante voluntate, cuius obiectum est finis et bonum, a quo movetur aliquis ad agendum.
	Unde intellectus speculativus non movet; neque imaginatio pura absque aestimatione.
	Sed forma intellectus divini est causa motus et esse in aliis: agit enim res per intellectum, ut infra ostendetur.
	Oportet igitur quod ipse sit volens.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24179"/>Item.
	In virtutibus motivis, in habentibus intellectum, prima invenitur voluntas: nam voluntas omnem potentiam applicat ad suum actum; intelligimus enim quia volumus, et imaginamur quia volumus, et sic de aliis.
	Et hoc habet quia obiectum eius est finis:- quamvis intellectus, non secundum modum causae efficientis et moventis, sed secundum modum causae finalis, moveat voluntatem, proponendo sibi suum obiectum, quod est finis.
	Primo igitur moventi convenit maxime habere voluntatem.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24180"/>Praeterea.
	Liberum est quod sui causa est: et sic liberum habet rationem eius quod est per se.
	Voluntas autem primo habet libertatem in agendo: inquantum enim voluntarie agit quis, dicitur libere agere quamcumque actionem.
	Primo igitur agenti maxime competit per voluntatem agere, cui maxime convenit per se agere.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24181"/>Amplius.
	Finis et agens ad finem semper unius ordinis inveniuntur in rebus: unde et finis proximus, qui est proportionatus agenti, incidit in idem specie cum agente, tam in naturalibus quam in artificialibus; nam forma artis per quam artifex agit, est species formae quae est in materia, quae est finis artificis; et forma ignis generantis qua agit, est eiusdem speciei cum forma ignis geniti, quae est finis generationis.
	Deo autem nihil coordinatur quasi eiusdem ordinis nisi ipse: alias essent plura prima, cuius contrarium supra ostensum est.
	Ipse est igitur primum agens propter finem qui est ipsemet.
	Ipse igitur non solum est finis appetibilis, sed appetens, ut ita dicam, se finem, et appetitu intellectuali, cum sit intelligens: qui est voluntas.
	Est igitur in Deo voluntas.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24182"/>Hanc autem Dei voluntatem Scripturae sacrae testimonia confitentur.
	Dicitur enim in Psalmo: <hi>omnia quaecumque voluit, dominus fecit</hi>.
	Et Rom. 9-19: <hi>voluntati eius quis resistit?</hi></p>
</div3></div2>
<div2 n="73"><head>Caput 73: Quod voluntas Dei est eius essentia</head> 
<div3 n="1"><head>1 </head>
<p><milestone id="n. 1" unit="section"/><A NAME="24184"/>Ex hoc autem apparet quod sua voluntas non est aliud quam sua essentia.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24185"/>Deo enim convenit esse volentem inquantum est intelligens, ut ostensum est.
	Est autem intelligens per essentiam suam, ut supra probatum est.
	Ergo et volens.
	Est igitur voluntas Dei ipsa eius essentia.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24186"/>Adhuc.
	Sicut intelligere est perfectio intelligentis, ita et velle volentis: utrumque enim est actio in agente manens, non autem transiens in aliquid passum, sicut calefactio.
	Sed intelligere Dei est eius esse, ut supra probatum est: eo quod, cum esse divinum secundum se sit perfectissimum, nullam supervenientem perfectionem admittit, ut supra ostensum est.
	Est igitur et divinum velle esse ipsius.
	Ergo et voluntas Dei est eius essentia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24187"/>Amplius.
	Cum omne agens agat inquantum actu est, oportet quod Deus, qui est actus purus, per suam essentiam agat.
	Velle autem est quaedam Dei operatio.
	Oportet igitur quod Deus per essentiam suam sit volens.
	Sua igitur voluntas est sua essentia.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24188"/>Item.
	Si voluntas esset aliquid additum divinae substantiae, cum divina substantia sit quid completum in esse, sequeretur quod voluntas adveniret ei quasi accidens subiecto; sequeretur quod divina substantia compararetur ad ipsam quasi potentia ad actum; et quod esset compositio in Deo.
	Quae omnia supra improbata sunt.
	Non est igitur possibile quod divina voluntas sit aliquid additum divinae essentiae.</p>
</div3></div2>
<div2 n="74"><head>Caput 74: Quod principale volitum Dei est divina essentia</head> 
<div3 n="1"><head>1 </head>
<p><milestone id="n. 1" unit="section"/><A NAME="24190"/>Ex hoc autem ulterius apparet quod principale divinae voluntatis volitum est eius essentia.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24191"/>Bonum enim intellectum est obiectum voluntatis, ut dictum est.
	Id autem quod a Deo principaliter intelligitur est divina essentia, ut supra probatum est.
	Divina igitur essentia est id de quo principaliter est divina voluntas.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24192"/>Item.
	Appetibile comparatur ad appetitum sicut movens ad motum, ut supra dictum est.
	Et similiter se habet volitum ad voluntatem: cum voluntas sit de genere appetitivarum potentiarum.
	Si igitur voluntatis divinae sit aliud principale volitum quam ipsa Dei essentia, sequetur quod aliquid aliud sit superius divina voluntate, quod ipsam movet.
	Cuius contrarium ex praedictis patet.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24193"/>Praeterea.
	Principale volitum est unicuique volenti causa volendi: cum enim dicimus, volo ambulare ut saner, causam nos reddere arbitramur; et si quaeratur, quare vis sanari, procedetur in assignatione causarum quousque perveniatur ad finem ultimum, qui est principale volitum, quod est causa volendi per seipsum.
	Si igitur Deus aliquid aliud principaliter velit quam seipsum, sequetur quod aliquid aliud sit ei causa volendi.
	Sed suum velle est suum esse, ut ostensum est.
	Ergo aliquid aliud erit ei causa essendi.
	Quod est contra rationem primi entis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24194"/>Adhuc.
	Unicuique volenti principale volitum est suus ultimus finis: nam finis est per se volitus, et per quem alia fiunt volita.
	Ultimus autem finis est ipse Deus: quia ipse est summum bonum, ut ostensum est.
	Ipse igitur est principale volitum suae voluntatis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24195"/>Amplius.
	Unaquaeque virtus ad suum obiectum principale secundum aequalitatem proportionatur: nam virtus rei secundum obiecta mensuratur, ut patet per philosophum, in I caeli et mundi.
	Voluntas igitur ex aequo proportionatur suo principali obiecto: et similiter intellectus, et etiam sensus.
	Divinae autem voluntati nihil ex aequo proportionatur nisi eius essentia.
	Ergo principale obiectum divinae voluntatis est essentia divina.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24196"/>Cum autem essentia divina sit Dei intelligere et omnia alia quae in ipso esse dicuntur, manifestum est ulterius quod eodem modo principaliter vult se intelligere, se velle, se esse unum, et quicquid aliud est huiusmodi.</p>
</div3></div2>
<div2 n="75"><head>Caput 75: Quod Deus, volendo se, vult etiam alia</head> 
<div3 n="1"><head>1 </head>
<p><milestone id="n. 1" unit="section"/><A NAME="24198"/>Hinc autem ostendi potest quod, volendo se, vult etiam alia.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24199"/>Cuius enim est velle finem principaliter, eius est velle ea quae sunt ad finem ratione finis.
	Est autem ipse Deus ultimus rerum finis, ut ex praedictis aliquatenus patet.
	Ex hoc igitur quod vult se esse, etiam alia vult, quae in ipsum sicut in finem ordinantur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24200"/>Item.
	Unusquisque eius quod est propter ipsum ab ipso volitum et amatum, perfectionem desiderat: quae enim propter se amamus, volumus esse optima, et semper meliorari et multiplicari, quantum possibile est.
	Ipse autem Deus essentiam suam propter seipsam vult et amat.
	Non autem secundum se augmentabilis et multiplicabilis est, ut ex supra dictis est manifestum: sed solum multiplicabilis est secundum suam similitudinem, quae a multis participatur.
	Vult igitur Deus rerum multitudinem ex hoc quod suam essentiam et perfectionem vult et amat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24201"/>Amplius.
	Quicumque amat aliquid secundum se et propter ipsum, amat per consequens omnia in quibus illud invenitur: ut qui amat dulcedinem propter ipsam, oportet quod omnia dulcia amet.
	Sed Deus suum esse secundum se et propter ipsum vult et amat, ut supra ostensum est.
	Omne autem aliud esse est quaedam sui esse secundum similitudinem participatio, ut ex praedictis aliquatenus patet.
	Relinquitur igitur quod Deus, ex hoc ipso quod vult et amat se, vult et amat alia.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24202"/>Adhuc.
	Deus, volendo se, vult omnia quae in ipso sunt.
	Omnia autem quodammodo praeexistunt in ipso per proprias rationes, ut supra ostensum est.
	Deus igitur, volendo se, etiam alia vult.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24203"/>Item.
	Quanto aliquid est perfectioris virtutis, tanto sua causalitas ad plura se extendit et in magis remotum, ut supra dictum est.
	Causalitas autem finis in hoc consistit quod propter ipsum alia desiderantur.
	Quanto igitur finis est perfectior et magis volitus, tanto voluntas volentis finem ad plura extenditur ratione finis illius.
	Divina autem essentia est perfectissima in ratione bonitatis et finis.
	Igitur diffundet suam causalitatem maxime ad multa, ut propter ipsam multa sint volita; et praecipue a Deo, qui eam secundum totam suam virtutem perfecte vult.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24204"/>Praeterea.
	Voluntas consequitur intellectum.
	Sed Deus intellectu suo intelligit se principaliter et in se intelligit alia.
	Igitur similiter principaliter vult se, et, volendo se, vult omnia alia.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24205"/>Hoc autem auctoritate sacrae Scripturae confirmatur.
	Dicitur enim Sap. 11-25: <hi>diligis enim omnia quae sunt, et nihil eorum odisti quae fecisti</hi>.</p>
</div3></div2>
<div2 n="76"><head>Caput 76: Quod Deus uno actu voluntatis se et alia velit</head> 
<div3 n="1"><head>1 </head>
<p><milestone id="n. 1" unit="section"/><A NAME="24207"/>Hoc autem habito, sequitur quod Deus uno actu voluntatis se et alia velit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24208"/>Omnis enim virtus una operatione, vel uno actu, fertur in obiectum et in rationem formalem obiecti: sicut eadem visione videmus lumen et colorem, qui fit visibilis actu per lumen.
	Cum autem aliquid volumus propter finem tantum, illud quod propter finem desideratur accipit rationem voliti ex fine: et sic finis comparatur ad ipsum sicut ratio formalis ad obiectum, ut lumen ad colorem.
	Cum igitur Deus omnia alia velit propter se sicut propter finem, ut ostensum est, uno actu voluntatis vult se et alia.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24209"/>Amplius.
	Quod perfecte cognoscitur et desideratur, secundum totam suam virtutem cognoscitur et desideratur.
	Finis autem virtus est non solum secundum quod in se desideratur, sed etiam secundum quod alia fiunt appetibilia propter ipsum.
	Qui igitur perfecte desiderat finem, utroque modo ipsum desiderat.
	Sed non est ponere aliquem actum Dei volentis quo velit se et non velit se perfecte: cum in eo nihil sit imperfectum.
	Quolibet igitur actu quo Deus vult se, vult se absolute et alia propter se.
	Alia vero a se non vult nisi inquantum vult se, ut probatum est.
	Relinquitur igitur quod se et alia non alio et alio actu voluntatis vult, sed uno et eodem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24210"/>Adhuc.
	Sicut ex supra dictis patet, in actu cognitivae virtutis discursus attenditur secundum quod semotim cognoscimus principia, et ex eis in conclusiones venimus: si enim in ipsis principiis intueremur conclusiones ipsa principia cognoscendo, non esset discursus, sicut nec quando aliquid videmus in speculo.
	Sicut autem principia se habent ad conclusiones in speculativis, ita fines ad ea quae sunt ad finem in operativis et appetitivis: nam sicut conclusiones cognoscimus per principia, ita ex fine procedit appetitus et operatio eorum quae sunt ad finem.
	Si igitur aliquis semotim velit finem et ea quae sunt ad finem, erit quidam discursus in eius voluntate.
	Hunc autem in Deo esse est impossibile: cum sit extra omnem motum.
	Relinquitur igitur quod simul, et eodem actu voluntatis, Deus vult se et alia.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24211"/>Item.
	Cum Deus semper velit se, si alio actu vult se et alio alia, sequetur quod est impossibile: nam unius simplicis potentiae non sunt simul duae operationes.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24212"/>Praeterea.
	In omni actu voluntatis volitum comparatur ad volentem ut movens ad motum.
	Si igitur sit aliqua actio voluntatis divinae qua vult alia a se, diversa a voluntate qua vult se, in illo erit aliquid aliud movens divinam voluntatem.
	Quod est impossibile.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24213"/>Amplius.
	Velle Dei est suum esse, ut probatum est.
	Sed in Deo non est nisi unum esse.
	Ergo non est ibi nisi unum velle.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24214"/>Item.
	Velle competit Deo secundum quod est intelligens.
	Sicut igitur uno actu intelligit se et alia, inquantum essentia sua est exemplar omnium; ita uno actu vult se et alia, inquantum sua bonitas est ratio omnis bonitatis.</p>
</div3></div2>
<div2 n="77"><head>Caput 77: Quod volitorum multitudo divinae simplicitati non repugnat</head> 
<div3 n="1"><head>1 </head>
<p><milestone id="n. 1" unit="section"/><A NAME="24216"/>Ex hoc autem sequitur quod volitorum multitudo non repugnat unitati et simplicitati divinae substantiae.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24217"/>Nam actus secundum obiecta distinguuntur.
	Si igitur volita plura quae Deus vult inducerent in ipso aliquam multitudinem, sequeretur quod non esset in eo una tantum operatio voluntatis.
	Quod est contra praeostensa.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24218"/>Item.
	Ostensum est quod Deus alia vult inquantum vult bonitatem suam.
	Hoc igitur modo comparantur aliqua ad voluntatem quo comprehenduntur a bonitate eius.
	Sed omnia in bonitate eius unum sunt: sunt enim alia in ipso secundum modum eius, scilicet materialia immaterialiter et multa unite, ut ex supra dictis patet.
	Relinquitur igitur quod multitudo volitorum non multiplicat divinam substantiam.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24219"/>Praeterea.
	Divinus intellectus et voluntas sunt aequalis simplicitatis: quia utrumque est divina substantia, ut probatum est.
	Multitudo autem intellectorum non inducit multitudinem in essentia divina, neque compositionem in intellectu eius.
	Ergo neque multitudo volitorum inducit aut diversitatem in essentia divina, aut compositionem in eius voluntate.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24220"/>Amplius.
	Hoc inter cognitionem et appetitum interest, quod cognitio fit secundum quod cognitum est aliquo modo in cognoscente; appetitus autem non, sed e converso secundum quod appetitus refertur ad rem appetibilem, quam appetens quaerit vel in qua quiescit.
	Et propter hoc bonum et malum, quae respiciunt appetitum, sunt in rebus; verum autem et falsum, quae respiciunt cognitionem, sunt in mente; ut philosophus dicit, in VI metaphysicae.
	Quod autem aliquid ad multa se habeat, non repugnat simplicitati eius: cum et unitas sit multorum numerorum principium.
	Multitudo ergo volitorum a Deo non repugnat eius simplicitati.</p>
</div3></div2>
<div2 n="78"><head>Caput 78: Quod divina voluntas ad singula bonorum se extendit</head> 
<div3 n="1"><head>1 </head>
<p><milestone id="n. 1" unit="section"/><A NAME="24222"/>Ex quo etiam apparet quod non oportet nos dicere, ad conservandam simplicitatem divinam, quod velit alia bona in quadam universalitate, inquantum vult se esse principium bonorum quae possunt ab ipso fluere, non autem velit ea in particulari.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24223"/>Nam velle est secundum comparationem volentis ad rem volitam.
	Non autem prohibet divina simplicitas quin possit comparari ad multa etiam particularia: dicitur enim Deus optimum vel primum etiam respectu singularium.
	Ergo sua simplicitas non prohibet quin etiam in speciali vel particulari alia a se velit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24224"/>Item.
	Voluntas Dei ad alia comparatur inquantum bonitatem participant ex ordine ad bonitatem divinam, quae est ratio volendi Deo.
	Sed non solum universitas bonorum, sed et singulum eorum a bonitate divina bonitatem sortitur, sicut et esse.
	Voluntas igitur Dei ad singula bonorum se extendit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24225"/>Amplius.
	Secundum philosophum, in XI Metaph., duplex bonum ordinis invenitur in universo: unum quidem secundum quod totum universum ordinatur ad id quod est extra universum, sicut exercitus ordinatur ad ducem; aliud secundum quod partes universi ordinantur ad invicem, sicut et partes exercitus.
	Secundus autem ordo est propter primum.
	Deus autem, ex hoc quod vult se ut finis est, vult alia quae ordinantur in ipsum ut in finem, sicut probatum est.
	Vult igitur bonum ordinis totius universi in ipsum, et bonum ordinis universi secundum partes suas ad invicem.
	Bonum autem ordinis consurgit ex singulis bonis.
	Vult igitur etiam singula bona.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24226"/>Praeterea.
	Si Deus non vult singula bona ex quibus constat universum, sequitur quod in universo sit casu ordinis bonum: non est enim possibile quod aliqua pars universi omnia particularia bona componat in ordinem universi, sed sola universalis causa totius universi, quae Deus est, qui per suam voluntatem agit, ut infra ostendetur.
	Quod autem ordo universi sit casualis, est impossibile: quia sequeretur quod multo magis alia posteriora essent casu.
	Relinquitur igitur quod Deus etiam singula bonorum vult.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24227"/>Adhuc.
	Bonum intellectum, inquantum huiusmodi, est volitum.
	Sed Deus intelligit etiam particularia bona, ut supra probatum est.
	Vult igitur etiam particularia bona.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24228"/>Hoc autem auctoritate Scripturae confirmatur, quae, Genesis 1, ad singula opera complacentiam divinae voluntatis ostendit, dicens: <hi>vidit Deus lucem quod esset bona</hi>, et similiter de aliis operibus, et postea de omnibus simul: <hi>vidit Deus cuncta quae fecerat, et erant valde bona</hi>.</p>
</div3></div2>
<div2 n="79"><head>Caput 79: Quod Deus vult etiam ea quae nondum sunt</head> 
<div3 n="1"><head>1 </head>
<p><milestone id="n. 1" unit="section"/><A NAME="24230"/>Si autem velle est per comparatione volentis ad volitum, forte alicui potest videri quod Deus non velit nisi ea quae sunt: nam relativa oportet simul esse, et, uno interempto, interimitur alterum, ut philosophus docet.
	Si igitur velle est per comparationem volentis ad volitum, nullus potest velle nisi ea quae sunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24231"/>Praeterea.
	Voluntas dicitur ad volita, sicut et causa et creator.
	Non autem potest dici etiam Deus creator, vel dominus, vel pater, nisi eorum quae sunt.
	Ergo nec potest dici velle nisi ea quae sunt.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24232"/>Ex hoc autem posset ulterius concludi, si divinum velle est invariabile, sicut et suum esse, et non vult nisi ea quae actu sunt, quod nihil velit quod non semper sit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24233"/>Dicunt autem ad haec quidam quod ea quae non sunt in seipsis, sunt in Deo et in eius intellectu.
	Unde nihil prohibet etiam ea quae non sunt in seipsis, Deum velle secundum quod in eo sunt.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24234"/>Hoc autem non videtur sufficienter dictum.
	Nam secundum hoc dicitur quilibet volens aliquid velle, quod voluntas sua refertur ad volitum.
	Si igitur divina voluntas non refertur ad volitum quod non est nisi secundum quod est in ipso vel in eius intellectu, sequetur quod Deus non velit illud aliter nisi quia vult illud esse in se vel in eius intellectu.
	Hoc autem non intendunt loquentes sed quod Deus huiusmodi quae nondum sunt velit esse etiam in seipsis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24235"/>Rursum, si voluntas comparatur ad rem volitam per suum obiectum, quod est bonum intellectum; intellectus autem non solum intelligit bonum esse in se, sed etiam in propria natura: et voluntas comparabitur ad volitum non solum secundum quod est in cognoscente, sed etiam secundum quod est in seipso.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24236"/>Dicamus igitur quod, cum bonum apprehensum moveat voluntatem, oportet quod ipsum velle sequatur conditionem apprehensionis: sicut et motus aliorum mobilium sequuntur conditiones moventis quod est causa motus.
	Relatio autem apprehendentis ad apprehensum est consequens ad apprehensionem ipsam: per hoc enim refertur apprehendens ad apprehensum quod apprehendit ipsum.
	Non autem solum apprehendens apprehendit rem secundum quod est in ipso, sed secundum quod est in propria natura: quia non solum cognoscimus rem intelligi a nobis, quod est eam esse in intellectu, sed eam esse vel fuisse vel futuram esse in propria natura.
	Licet igitur tunc res illa non sit nisi in cognoscente, relatio tamen consequens apprehensionem est ad eam non prout est in cognoscente, sed prout est secundum propriam naturam, quam apprehendit apprehendens.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24237"/>Voluntatis igitur divinae relatio est ad rem non existentem secundum quod est in propria natura secundum aliquod tempus, et non solum secundum quod est in Deo cognoscente.
	Vult igitur Deus rem quae non est nunc, esse secundum aliquod tempus: et non solum vult secundum quod ipse eam intelligit.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24238"/>Nec est simile de relatione volentis ad volitum, et creantis ad creatum, et facientis ad factum, aut domini ad subiectam creaturam.
	Nam velle est actio in volente manens: unde non cogit intelligi aliquid extra existens.
	Sed facere et creare et gubernare significant actionem terminatam ad exteriorem effectum, sine cuius existentia huiusmodi actio non potest intelligi.</p>
</div3></div2>
<div2 n="80"><head>Caput 80: Quod Deus de necessitate vult suum esse et suam bonitatem</head> 
<div3 n="1"><head>1 </head>
<p><milestone id="n. 1" unit="section"/><A NAME="24240"/>Ex his autem quae supra ostensa sunt, sequitur quod Deus de necessitate velit suum esse et suam bonitatem, nec possit contrarium velle.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24241"/>Ostensum est enim supra quod Deus vult suum esse et suam bonitatem ut principale obiectum, quod est sibi ratio volendi alia.
	In omni igitur volito vult suum esse et suam bonitatem: sicut visus in omni colore videt lumen.
	Impossibile est autem Deum non velle aliquid actu: esset enim volens in potentia tantum; quod est impossibile, cum suum velle sit suum esse.
	Necesse est igitur quod velit suum esse et suam bonitatem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24242"/>Item.
	Quilibet volens de necessitate vult suum ultimum finem: sicut homo de necessitate vult suam beatitudinem, nec potest velle miseriam.
	Sed Deus vult se esse sicut ultimum finem, ut ex praedictis patet.
	Necessario igitur vult se esse, nec potest velle se non esse.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24243"/>Amplius.
	In appetitivis et in operativis finis hoc modo se habet sicut principium indemonstrabile in speculativis: sicut enim ex principiis concluduntur in speculativis conclusiones, ita in activis et appetitivis ratio omnium agendorum et appetendorum ex fine sumitur.
	Sed in speculativis intellectus de necessitate assentit primis principiis indemonstrabilibus, quorum contrariis nullo modo potest assentire.
	Ergo voluntas necessario inhaeret fini ultimo, ut non possit contrarium velle.
	Et sic, si divinae voluntati non est alius finis quam ipse, de necessitate vult se esse.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24244"/>Adhuc.
	Omnia, inquantum sunt, assimilantur Deo, qui est primo et maxime ens.
	Omnia autem, inquantum sunt, suo modo naturaliter diligunt suum esse.
	Multo igitur magis Deus suum esse diligit naturaliter.
	Natura autem eius est per se necesse-esse, ut supra probatum est.
	Deus igitur ex necessitate vult se esse.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24245"/>Praeterea.
	Omnis perfectio et bonitas quae in creaturis est, Deo convenit essentialiter, ut supra probatum est.
	Diligere autem Deum est summa perfectio rationalis creaturae: cum per hoc quodammodo Deo uniatur.
	Ergo in Deo essentialiter est.
	Ergo ex necessitate diligit se.
	Et sic vult se esse.</p>
</div3></div2>
<div2 n="81"><head>Caput 81: Quod Deus non de necessitate vult alia a se</head> 
<div3 n="1"><head>1 </head>
<p><milestone id="n. 1" unit="section"/><A NAME="24247"/>Si autem divina voluntas est divinae bonitatis et divini esse ex necessitate, posset alicui videri quod etiam aliorum ex necessitate esset: cum omnia alia velit volendo suam bonitatem, ut supra probatum est.
	Sed tamen recte considerantibus apparet quod non est aliorum ex necessitate.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24248"/>Est enim aliorum ut ordinatorum ad finem suae bonitatis.
	Voluntas autem non ex necessitate fertur in ea quae sunt ad finem, si finis sine his esse possit: non enim habet necesse medicus, ex suppositione voluntatis quam habet de sanando, illa medicamenta adhibere infirmo sine quibus nihilominus potest infirmum sanare.
	Cum igitur divina bonitas sine aliis esse possit, quinimmo nec per alia ei aliquid accrescat; nulla inest ei necessitas ut alia velit ex hoc quod vult suam bonitatem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24249"/>Adhuc.
	Cum bonum intellectum sit proprium obiectum voluntatis, cuiuslibet per intellectum concepti potest esse voluntas ubi salvatur ratio boni.
	Unde, quamvis esse cuiuslibet, inquantum huiusmodi, bonum sit, non esse autem malum; ipsum tamen non esse alicuius potest cadere sub voluntate ratione alicuius boni adiuncti quod salvatur, licet non ex necessitate: est enim bonum aliquid esse, etiam alio non existente.
	Solum igitur illud bonum voluntas, secundum sui rationem, non potest velle non esse, quo non existente tollitur totaliter ratio boni.
	Tale autem nullum est praeter Deum.
	Potest igitur voluntas, secundum sui rationem, velle non esse quamcumque rem praeter Deum.
	Sed in Deo est voluntas secundum totam suam facultatem: omnia enim in ipso sunt universaliter perfecta.
	Potest igitur Deus velle non esse quamcumque rem aliam praeter se.
	Non igitur de necessitate vult esse alia a se.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24250"/>Amplius.
	Deus, volendo bonitatem suam, vult esse alia a se prout bonitatem eius participant.
	Cum autem divina bonitas sit infinita, est infinitis modis participabilis, et aliis modis quam ab his creaturis quae nunc sunt participetur.
	Si igitur, ex hoc quod vult bonitatem suam, vellet de necessitate ea quae ipsam participant, sequeretur quod vellet esse infinitas creaturas, infinitis modis participantes suam bonitatem.
	Quod patet esse falsum: quia, si vellet, essent; cum sua voluntas sit principium essendi rebus, ut infra ostendetur.
	Non igitur ex necessitate vult etiam ea quae nunc sunt.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24251"/>Item.
	Sapientis voluntas, ex hoc quod est de causa, est de effectu qui ex causa de necessitate sequitur: stultum enim esset velle solem existere super terram, et non esse diei claritatem.
	Sed effectum qui non ex necessitate sequitur ex causa, non est necesse aliquem velle ex hoc quod vult causam.
	A Deo autem procedunt alia non ex necessitate, ut infra ostendetur.
	Non igitur necesse est quod Deus alia velit ex hoc quod vult se.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24252"/>Amplius.
	Res procedunt a Deo sicut artificiata ab artifice, ut infra ostendetur.
	Sed artifex, quamvis velit se habere artem, non tamen ex necessitate vult artificiata producere.
	Ergo nec Deus ex necessitate vult alia a se esse.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24253"/>Est ergo considerandum quare Deus alia a se ex necessitate sciat, non autem ex necessitate velit: cum tamen, ex hoc quod intelligit et vult se, intelligat et velit alia.
	Huius autem ratio est: quod enim intelligens intelligat aliquid, est ex hoc quod intelligens se habet quodam modo; prout ex hoc aliquid actu intelligitur quod est eius similitudo in intelligente.
	Sed quod volens aliquid velit, ex hoc est quod volitum aliquo modo se habet: volumus enim aliquid vel quia finis est, vel quia ad finem ordinatur.
	Esse autem omnia in Deo, ut in eo intelligi possent, ex necessitate requirit divina perfectio: non autem divina bonitas ex necessitate requirit alia esse, quae in ipsam ordinantur ut in finem.
	Et ob hoc necesse est Deum alia scire, non autem velle.
	Unde nec omnia vult quae ad bonitatem ipsius ordinem habere possent: omnia autem scit quae ad essentiam eius, per quam intelligit, qualemcumque ordinem habent.</p>
</div3></div2>
<div2 n="82"><head>Caput 82: Rationes ducentes ad inconveniens si Deus alia a se non necessario velit</head> 
<div3 n="1"><head>1 </head>
<p><milestone id="n. 1" unit="section"/><A NAME="24255"/>Videntur tamen sequi inconvenientia si Deus ea quae vult non ex necessitate velit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24256"/>Si enim Dei voluntas respectu aliquorum volitorum non determinetur quantum ad illa, videtur se ad utrumlibet habere.
	Omnis autem virtus quae est ad utrumlibet est quodammodo in potentia: nam ad utrumlibet species est possibilis contingentis.
	Erit igitur Dei voluntas in potentia.
	Non igitur erit Dei substantia, in qua nulla est potentia, ut supra ostensum est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24257"/>Adhuc.
	Si ens in potentia, inquantum huiusmodi, natum est moveri, quia quod potest esse potest non esse; sequitur ulterius divinam voluntatem esse variabilem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24258"/>Praeterea.
	Si naturale est Deo aliquid circa causata sua velle, necessarium est.
	Innaturale autem nihil in ipso esse potest: non enim in ipso potest esse aliquid per accidens neque violentum, ut supra ostensum est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24259"/>Item.
	Si quod est ad utrumlibet indifferenter se habens non magis in unum quam in aliud tendit nisi ab alio determinetur, oportet quod Deus vel nihil eorum velit ad quae ad utrumlibet se habet, cuius contrarium supra ostensum est; vel quod ab alio determinetur ad unum.
	Et sic erit aliquid eo prius, quod ipsum determinet ad unum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24260"/>Horum autem nullum necesse est sequi.
	Ad utrumlibet enim esse alicui virtuti potest convenire dupliciter: uno modo, ex parte sui; alio modo, ex parte eius ad quod dicitur.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24261"/>Ex parte quidem sui, quando nondum consecuta est suam perfectionem, per quam ad unum determinetur.
	Unde hoc in imperfectionem virtutis redundat, et ostenditur esse potentialitas in ipsa: sicut patet in intellectu dubitantis, qui nondum assecutus est principia ex quibus ad alterum determinetur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24262"/>Ex parte autem eius ad quod dicitur, invenitur aliqua virtus ad utrumlibet esse quando perfecta operatio virtutis a neutro dependet, sed tamen utrumque esse potest: sicut ars, quae diversis instrumentis uti potest ad idem opus aequaliter perficiendum.
	Hoc autem ad imperfectionem virtutis non pertinet, sed magis ad eius eminentiam: inquantum utrumlibet oppositorum excedit, et ob hoc determinatur ad neutrum, se ad utrumlibet habens.
	Sic autem est in divina voluntate respectu aliorum a se: nam finis eius a nullo aliorum dependet, cum tamen ipsa fini suo perfectissime sit unita.
	Non igitur oportet potentialitatem aliquam in divina voluntate poni.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24263"/>Similiter autem nec mutabilitatem.
	Si enim in divina voluntate nulla est potentialitas, non sic absque necessitate alterum oppositorum praeaccipit circa sua causata quasi consideretur in potentia ad utrumque, ut primo sit volens potentia utrumque et postmodum volens actu, sed semper est volens actu quicquid vult, non solum circa se sed etiam circa causata: sed quia volitum non habet necessarium ordinem ad divinam bonitatem, quae est proprium obiectum divinae voluntatis; per modum quo non necessaria, sed possibilia enuntiabilia dicimus quando non est necessarius ordo praedicati ad subiectum.
	Unde cum dicitur, Deus vult hoc causatum, manifestum est esse enuntiabile non necessarium, sed possibile, illo modo quo non dicitur aliquid possibile secundum aliquam potentiam, sed quod non necesse est esse nec impossibile est esse, ut philosophus tradit in V Metaph.: sicut triangulum habere duo latera aequalia est enuntiabile possibile, non tamen secundum aliquam potentiam, cum in mathematicis non sit potentia neque motus.
	Exclusio igitur necessitatis praedictae immutabilitatem divinae voluntatis non tollit.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24264"/>Quam Scriptura sacra profitetur, I Reg. 15-29: <hi>triumphator in Israel poenitudine non flectetur</hi>.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24265"/>Quamvis autem divina voluntas ad sua causata non determinetur, non tamen oportet dicere quod nihil eorum velit, aut quod ad volendum ab aliquo exteriori determinetur.
	Cum enim bonum apprehensum voluntatem sicut proprium obiectum determinet; intellectus autem divinus non sit extraneus ab eius voluntate, cum utrumque sit sua essentia; si voluntas Dei ad aliquid volendum per sui intellectus cognitionem determinetur, non erit determinatio voluntatis divinae per aliquid extraneum facta.
	Intellectus enim divinus apprehendit non solum divinum esse, quod est bonitas eius, sed etiam alia bona, ut supra ostensum est.
	Quae quidem apprehendit ut similitudines quasdam divinae bonitatis et essentiae, non ut eius principia.
	Et sic voluntas divina in illa tendit ut suae bonitati convenientia, non ut ad suam bonitatem necessaria.- Sic autem et in nostra voluntate accidit: quod, cum ad aliquid inclinatur quasi necessarium simpliciter ad finem, quadam necessitate movetur in illud; cum autem tendit in aliquid solum propter convenientiam quandam, non necessario in illud tendit.
	Unde nec divina voluntas tendit in sua causata necessario.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24266"/>Non etiam oportet propter praemissa innaturale aliquid in Deo ponere.
	Voluntas namque sua uno et eodem actu vult se et alia: sed habitudo eius ad se est necessaria et naturalis; habitudo autem eius ad alia est secundum convenientiam quandam, non quidem necessaria et naturalis, neque violenta aut innaturalis, sed voluntaria; quod enim voluntarium est, neque naturale neque violentum necesse est esse.</p>
</div3></div2>
<div2 n="83"><head>Caput 83: Quod Deus vult aliquid aliud a se necessitate suppositionis</head> 
<div3 n="1"><head>1 </head>
<p><milestone id="n. 1" unit="section"/><A NAME="24268"/>Ex his autem haberi potest quod, licet Deus circa causata nihil necessario velit absolute, vult tamen aliquid necessario ex suppositione.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24269"/>Ostensum enim est divinam voluntatem immutabilem esse.
	In quolibet autem immutabili, si semel est aliquid, non potest postmodum non esse: hoc enim moveri dicimus quod aliter se habet nunc et prius.
	Si igitur divina voluntas est immutabilis, posito quod aliquid velit, necesse est ex suppositione eum hoc velle.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24270"/>Item.
	Omne aeternum est necessarium.
	Deum autem velle aliquid causatum esse est aeternum: sicut enim esse suum, ita et velle aeternitate mensuratur.
	Est ergo necessarium.
	Sed non absolute consideratum: quia voluntas Dei non habet necessariam habitudinem ad hoc volitum.
	Ergo est necessarium ex suppositione.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24271"/>Praeterea.
	Quicquid Deus potuit, potest: virtus enim eius non minuitur, sicut nec eius essentia.
	Sed non potest nunc non velle quod ponitur voluisse: quia non potest mutari sua voluntas.
	Ergo nunquam potuit non velle quicquid voluit.
	Est ergo necessarium ex suppositione eum voluisse quicquid voluit, sicut et velle: neutrum autem necessarium absolute, sed possibile modo praedicto.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24272"/>Amplius.
	Quicumque vult aliquid, necessario vult ea quae necessario requiruntur ad illud, nisi sit ex parte eius defectus, vel propter ignorantiam, vel quia a recta electione eius quod est ad finem intentum abducatur per aliquam passionem.
	Quae de Deo dici non possunt.
	Si igitur Deus, volendo se, vult aliquid aliud a se, necessarium est eum velle omne illud quod ad volitum ab eo ex necessitate requiritur: sicut necessarium est Deum velle animam rationalem esse, supposito quod velit hominem esse.</p>
</div3></div2>
<div2 n="84"><head>Caput 84: Quod voluntas Dei non est impossibilium secundum se</head> 
<div3 n="1"><head>1 </head>
<p><milestone id="n. 1" unit="section"/><A NAME="24274"/>Ex hoc apparet quod voluntas Dei non potest esse eorum quae sunt secundum se impossibilia.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24275"/>Huiusmodi enim sunt quae in seipsis repugnantiam habent: ut hominem esse asinum, in quo includitur rationale esse irrationale.
	Quod autem repugnat alicui, excludit aliquid eorum quae ad ipsum requiruntur: sicut esse asinum excludit hominis rationem.
	Si igitur necessario vult ea quae requiruntur ad hoc quod supponitur velle, impossibile est eum velle ea quae eis repugnant.
	Et sic impossibile est eum velle ea quae sunt impossibilia simpliciter.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24276"/>Item.
	Sicut supra ostensum est, Deus, volendo suum esse, quod est sua bonitas, vult omnia alia inquantum habent eius similitudinem.
	Secundum hoc autem quod aliquid repugnat rationi entis inquantum huiusmodi, non potest in eo salvari similitudo primi esse, scilicet divini, quod est fons essendi.
	Non potest igitur Deus velle aliquid quod repugnat rationi entis inquantum huiusmodi.
	Sicut autem rationi hominis inquantum est homo repugnat esse irrationale, ita rationi entis inquantum huiusmodi repugnat quod aliquid sit simul ens et non ens.
	Non potest igitur Deus velle quod affirmatio et negatio sint simul verae.
	Hoc autem includitur in omni per se impossibili, quod ad seipsum repugnantiam habet inquantum contradictionem implicat.
	Voluntas igitur Dei non potest esse per se impossibilium.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24277"/>Amplius.
	Voluntas non est nisi alicuius boni intellecti.
	Illud igitur quod non cadit in intellectum, non potest cadere in voluntatem.
	Sed ea quae sunt secundum se impossibilia non cadunt in intellectum, cum sibi ipsis repugnent: nisi forte per errorem non intelligentis rerum proprietatem, quod de Deo dici non potest.
	In divinam igitur voluntatem non possunt cadere quae secundum se sunt impossibilia.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24278"/>Adhuc.
	Secundum quod unumquodque se habet ad esse, ita se habet ad bonitatem.
	Sed impossibilia sunt quae non possunt esse.
	Ergo non possunt esse bona.
	Ergo nec volita a Deo, qui non vult nisi ea quae sunt vel possunt esse bona.</p>
</div3></div2>
<div2 n="85"><head>Caput 85: Quod divina voluntas non tollit contingentiam a rebus, neque eis necessitatem absolutam imponit</head> 
<div3 n="1"><head>1 </head>
<p><milestone id="n. 1" unit="section"/><A NAME="24280"/>Ex praedictis autem haberi potest quod divina voluntas contingentiam non tollit, nec necessitatem absolutam rebus imponit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24281"/>Vult enim Deus omnia quae requiruntur ad rem quam vult, ut dictum est.
	Sed aliquibus rebus secundum modum suae naturae competit quod sint contingentes, non necessariae.
	Igitur vult aliquas res esse contingentes.
	Efficacia autem divinae voluntatis exigit ut non solum sit quod Deus vult esse, sed etiam ut hoc modo sit sicut Deus vult illud esse: nam et in agentibus naturalibus, cum virtus agens est fortis, assimilat sibi suum effectum non solum quantum ad speciem, sed etiam quantum ad accidentia, quae sunt quidam modi ipsius rei.
	Igitur efficacia divinae voluntatis contingentiam non tollit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24282"/>Amplius.
	Deus principalius vult bonum universitatis suorum effectuum quam aliquod bonum particulare: quanto in illo completior invenitur suae bonitatis similitudo.
	Completio autem universi exigit ut sint aliqua contingentia: alias non omnes gradus entium in universo continerentur.
	Vult igitur Deus aliqua esse contingentia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24283"/>Adhuc.
	Bonum universi in quodam ordine consideratur, ut patet in XI metaphysicae.
	Requirit autem ordo universi aliquas causas esse variabiles: cum corpora sint de perfectione universi, quae non movent nisi mota.
	A causa autem variabili effectus contingentes sequuntur: non enim potest esse effectus firmioris esse quam sua causa.
	Unde videmus, quamvis causa remota sit necessaria, si tamen causa proxima sit contingens, effectum contingentem esse: sicut patet in his quae circa inferiora corpora accidunt; quae quidem contingentia sunt propter proximarum causarum contingentiam, quamvis causae remotae, quae sunt motus caelestes, sint ex necessitate.
	Vult igitur Deus aliqua contingenter evenire.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24284"/>Praeterea.
	Necessitas ex suppositione in causa non potest concludere necessitatem absolutam in effectu.
	Deus autem vult aliquid in creatura non necessitate absoluta, sed solum necessitate quae est ex suppositione, ut supra ostensum est.
	Ex voluntate igitur divina non potest concludi in rebus creatis necessitas absoluta.
	Haec autem sola excludit contingentiam: nam etiam contingentia ad utrumlibet redduntur ex suppositione necessaria; sicut Socratem moveri, si currit, est necessarium.
	Divina igitur voluntas non excludit a rebus volitis contingentiam.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24285"/>Non igitur sequitur, si Deus vult aliquid, quod illud de necessitate eveniat: sed quod haec conditionalis sit vera et necessaria, si Deus aliquid vult, illud erit.
	Consequens tamen non oportet esse necessarium.</p>
</div3></div2>
<div2 n="86"><head>Caput 86: Quod divinae voluntatis potest ratio assignari</head> 
<div3 n="1"><head>1 </head>
<p><milestone id="n. 1" unit="section"/><A NAME="24287"/>Colligere autem ex praedictis possumus quod divinae voluntatis ratio assignari potest.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24288"/>Finis enim est ratio volendi ea quae sunt ad finem.
	Deus autem vult bonitatem suam tanquam finem, omnia autem alia vult tanquam ea quae sunt ad finem.
	Sua igitur bonitas est ratio quare vult alia quae sunt diversa ab ipso.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24289"/>Rursus.
	Bonum particulare ordinatur ad bonum totius sicut ad finem, ut imperfectum ad perfectum.
	Sic autem cadunt aliqua sub divina voluntate secundum quod se habent in ordine boni.
	Relinquitur igitur quod bonum universi sit ratio quare Deus vult unumquodque particulare bonum in universo.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24290"/>Item.
	Sicut supra ostensum est, supposito quod Deus aliquid velit, sequitur ex necessitate quod velit ea quae ad illud requiruntur.
	Quod autem alii necessitatem imponit, est ratio quare illud sit.
	Ratio igitur quare Deus vult ea quae requiruntur ad unumquodque, est ut sit illud ad quod requiritur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24291"/>Sic igitur procedere possumus in assignando divinae voluntatis rationem: Deus vult hominem habere rationem ad hoc quod homo sit; vult autem hominem esse ad hoc quod completio universi sit; vult autem bonum universi esse quia decet bonitatem ipsius.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24292"/>Non tamen praedicta triplex ratio secundum eandem habitudinem procedit.
	Nam bonitas divina neque dependet a perfectione universi, neque ex ea aliquid sibi accrescit.
	Perfectio autem universi, licet ex aliquibus particularibus bonis ex necessitate dependeat, quae sunt essentiales partes universi, ex quibusdam tamen non dependet ex necessitate, sed tamen ex eis aliqua bonitas vel decor accrescit universo: sicut ex his quae sunt solum ad munimentum vel decorem aliarum partium universi.
	Particulare autem bonum dependet ex necessitate ex his quae ad ipsum absolute requiruntur: licet et hoc etiam habeat quaedam quae sunt propter melius ipsius.
	Aliquando igitur ratio divinae voluntatis continet solum decentiam; aliquando utilitatem; aliquando autem necessitatem quae est ex suppositione; necessitatem vero absolutam, solum cum vult seipsum.</p>
</div3></div2>
<div2 n="87"><head>Caput 87: Quod divinae voluntatis nihil potest esse causa</head> 
<div3 n="1"><head>1 </head>
<p><milestone id="n. 1" unit="section"/><A NAME="24294"/>Quamvis autem aliqua ratio divinae voluntatis assignari possit, non tamen sequitur quod voluntatis eius sit aliquid causa.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24295"/>Voluntati enim causa volendi est finis.
	Finis autem divinae voluntatis est sua bonitas.
	Ipsa igitur est Deo causa volendi, quae est etiam ipsum suum velle.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24296"/>Aliorum autem a Deo volitorum nullum est Deo causa volendi.
	Sed unum eorum est alteri causa ut ordinem habeat ad divinam bonitatem.
	Et sic intelligitur Deus propter unum eorum aliud velle.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24297"/>Patet tamen quod non oportet discursum aliquem ponere in Dei voluntate.
	Nam ubi est unus actus, non consideratur discursus: ut supra circa intellectum ostensum est.
	Deus autem uno actu vult et suam bonitatem et omnia alia: cum sua actio sit sua essentia.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24298"/>Per praedicta autem excluditur error quorundam dicentium omnia procedere a Deo secundum simplicem voluntatem: ut de nullo oporteat rationem reddere nisi quia Deus vult.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24299"/>Quod etiam Scripturae divinae contrariatur, quae Deum perhibet secundum ordinem sapientiae suae omnia fecisse: secundum illud Psalmi: <hi>omnia in sapientia fecisti</hi>.
	Et Eccli. 1-10 dicitur quod <hi>Deus effudit sapientiam suam super omnia opera sua</hi>.</p>
</div3></div2>
<div2 n="88"><head>Caput 88: Quod in Deo est liberum arbitrium</head> 
<div3 n="1"><head>1 </head>
<p><milestone id="n. 1" unit="section"/><A NAME="24301"/>Ex praedictis autem ostendi potest quod in Deo liberum arbitrium invenitur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24302"/>Nam liberum arbitrium dicitur respectu eorum quae non necessitate quis vult, sed propria sponte: unde in nobis est liberum arbitrium respectu eius quod volumus currere vel ambulare.
	Deus autem alia a se non ex necessitate vult, ut supra ostensum est.
	Deo igitur liberum arbitrium habere competit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24303"/>Adhuc.
	Voluntas divina in his ad quae secundum suam naturam non determinatur, inclinatur quodammodo per suum intellectum, ut supra ostensum est.
	Sed ex hoc homo dicitur prae ceteris animalibus liberum arbitrium habere quod ad volendum iudicio rationis inclinatur, non impetu naturae sicut bruta.
	Ergo in Deo est liberum arbitrium.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24304"/>Item.
	Secundum philosophum, in III Ethic., <hi>voluntas est finis, electio autem eorum quae ad finem sunt</hi>.
	Cum igitur Deus seipsum tanquam finem velit, alia vero sicut quae ad finem sunt, sequitur quod respectu sui habeat voluntatem tantum, respectu autem aliorum electionem.
	Electio autem semper per liberum arbitrium fit.
	Deo igitur liberum arbitrium competit.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24305"/>Praeterea.
	Homo per hoc quod habet liberum arbitrium, dicitur suorum actuum dominus.
	Hoc autem maxime competit primo agenti, cuius actus ab alio non dependet.
	Ipse igitur Deus liberum arbitrium habet.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24306"/>Hoc etiam ex ipsa nominis ratione haberi potest. <hi>Nam liberum est quod sui causa est</hi>, secundum philosophum, in principio metaphysicae.
	Hoc autem nulli magis competit quam primae causae, quae Deus est.</p>
</div3></div2>
<div2 n="89"><head>Caput 89: Quod in Deo non sunt passiones affectuum</head> 
<div3 n="1"><head>1 </head>
<p><milestone id="n. 1" unit="section"/><A NAME="24308"/>Ex praemissis autem sciri potest quod passiones affectuum in Deo non sunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24309"/>Secundum enim intellectivam affectionem non est aliqua passio, sed solum secundum sensitivam, ut probatur in VII physicorum.
	Nulla autem talis affectio in Deo esse potest: cum desit sibi sensitiva cognitio, ut per supra dicta est manifestum.
	Relinquitur igitur quod in Deo non sit affectiva passio.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24310"/>Praeterea.
	Omnis affectiva passio secundum aliquam transmutationem corporalem fit: puta secundum constrictionem vel dilatationem cordis, aut secundum aliquid huiusmodi.
	Quorum nullum in Deo possibile est accidere: eo quod non sit corpus nec virtus in corpore, ut supra ostensum est.
	Non est igitur in ipso affectiva passio.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24311"/>Item.
	In omni affectiva passione patiens aliqualiter trahitur extra suam communem, aequalem vel connaturalem dispositionem: cuius signum est quod huiusmodi passiones, si intendantur, animalibus inferunt mortem.
	Sed non est possibile Deum extra suam naturalem conditionem aliqualiter trahi: cum sit omnino immutabilis, ut supra ostensum est.
	Patet igitur quod in Deo huiusmodi passiones esse non possunt.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24312"/>Amplius.
	Omnis affectio quae est secundum passionem, determinate in unum fertur, secundum modum et mensuram passionis: passio enim impetum habet ad aliquid unum, sicut et natura; et propter hoc ratione oportet eam reprimi et regulari.
	Divina autem voluntas non determinatur secundum se ad unum in his quae creata sunt, nisi ex ordine suae sapientiae, ut supra ostensum est.
	Non est igitur in ipso passio secundum affectionem aliquam.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24313"/>Adhuc.
	Omnis passio est alicuius potentia existentis.
	Deus autem est omnino liber a potentia: cum sit purus actus.
	Est igitur agens tantum, et nullo modo aliqua passio in ipso locum habet.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24314"/>Sic igitur omnis passio ratione generis a Deo removetur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24315"/>Quaedam autem passiones removentur a Deo non solum ratione sui generis, sed etiam ratione speciei.
	Omnis enim passio ex obiecto speciem recipit.
	Cuius igitur obiectum omnino est Deo incompetens, talis passio a Deo removetur etiam secundum rationem propriae speciei.
	Talis autem est tristitia vel dolor: nam eius obiectum est malum iam inhaerens, sicut gaudii obiectum est bonum praesens et habitum.
	Tristitia igitur et dolor ex ipsa sui ratione in Deo esse non possunt.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24316"/>Adhuc.
	Ratio obiecti alicuius passionis non solum sumitur ex bono et malo, sed etiam ex hoc quod aliqualiter quis se habet ad alterum horum: sic enim spes et gaudium differunt.
	Si igitur modus ipse se habendi ad obiectum qui in ratione passionis includitur, Deo non competit, nec ipsa passio Deo convenire potest, etiam ex ratione propriae speciei.
	Spes autem, quamvis habeat obiectum bonum, non tamen bonum iam obtentum, sed obtinendum.
	Quod quidem Deo non potest competere, ratione suae perfectionis, quae tanta est quod ei additio fieri non potest.
	Spes igitur in Deo esse non potest, etiam ratione suae speciei.
	Et similiter nec desiderium alicuius non habiti.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24317"/>Amplius.
	Sicut divina perfectio impedit potentiam additionis alicuius boni obtinendi a Deo, ita etiam, et multo amplius, excludit potentiam ad malum.
	Timor autem respicit malum quod potest imminere, sicut spes bonum obtinendum.
	Duplici igitur ratione suae speciei timor a Deo excluditur: et quia non est nisi existentis in potentia; et quia habet obiectum malum quod potest inesse.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24318"/>Item.
	Poenitentia mutationem affectus importat.
	Igitur et ratio poenitentiae Deo repugnat, non solum quia species tristitiae est, sed etiam quia mutationem voluntatis importat.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24319"/>Praeterea.
	Absque errore cognitivae virtutis esse non potest ut illud quod est bonum apprehendatur ut malum.
	Nec est nisi in particularibus bonis ut alterius malum possit bonum existere alteri, in quibus corruptio unius est generatio alterius: universali autem bono ex nullo particulari bono aliquid deperit, sed per unumquodque repraesentatur.
	Deus autem est universale bonum, cuius similitudinem participando omnia dicuntur bona.
	Nullius igitur malum sibi potest esse bonum.
	Nec potest esse ut id quod est simpliciter bonum et non est sibi malum, apprehendat ut malum: quia sua scientia est absque errore, ut supra ostensum est.
	Invidiam igitur in Deo impossibile est esse, etiam secundum suae speciei rationem: non solum quia invidia species tristitiae est, sed etiam quia tristatur de bono alterius, et sic accipit bonum alterius tanquam malum sibi.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24320"/>Adhuc.
	Eiusdem rationis est tristari de bono et appetere malum: nam primum est ex hoc quod bonum aestimatur malum; secundum vero est ex hoc quod malum aestimatur bonum.
	Ira autem est appetitus mali alterius ad vindictam.
	Ira igitur a Deo longe est secundum rationem suae speciei: non solum quia effectus tristitiae est; sed etiam quia est appetitus vindictae propter tristitiam ex iniuria illata conceptam.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24321"/>Rursus, quaecumque aliae passiones harum species sunt vel ab eis causantur, pari ratione a Deo excluduntur.</p>
</div3></div2>
<div2 n="90"><head>Caput 90: Quod in Deo sit delectatio et gaudium non tamen repugnat divinae perfectioni</head> 
<div3 n="1"><head>1 </head>
<p><milestone id="n. 1" unit="section"/><A NAME="24323"/>Sunt autem quaedam passiones quae, licet Deo non conveniant secundum quod passiones, nihil tamen ex ratione suae speciei important repugnans divinae perfectioni.
	Harum autem est gaudium et delectatio.
	Est enim gaudium praesentis boni.
	Neque igitur ratione obiecti, quod est bonum, neque ratione modi se habendi ad obiectum, quod est actu habitum, gaudium secundum suae speciei rationem divinae perfectioni repugnat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24324"/>Ex hoc autem manifestum est quod gaudium vel delectatio proprie in Deo sit.
	Sicut enim bonum et malum apprehensum sunt obiectum appetitus sensibilis, ita et appetitus intellectivi.
	Utriusque enim est prosequi bonum et fugere malum, vel secundum veritatem vel secundum aestimationem: nisi quod obiectum intellectivi appetitus est communius quam sensitivi, quia intellectivus appetitus respicit bonum vel malum simpliciter, appetitus autem sensitivus bonum vel malum secundum sensum; sicut etiam et intellectus obiectum est communius quam sensus.
	Sed operationes appetitus speciem ex obiectis sortiuntur.
	Inveniuntur igitur in appetitu intellectivo, qui est voluntas, similes operationes secundum rationem speciei operationibus appetitus sensitivi, in hoc differentes quod in appetitu sensitivo sunt passiones, propter coniunctionem eius ad organum corporale, in intellectivo autem sunt operationes simplices: sicut enim per passionem timoris, quae est in appetitu sensitivo, refugit quis malum futurum, ita sine passione intellectivus appetitus idem operatur.
	Cum igitur gaudium et delectatio Deo non repugnent secundum suam speciem, sed solum inquantum passiones sunt; in voluntate autem sunt secundum suam speciem, non autem ut passiones: relinquitur quod etiam divinae voluntati non desint.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24325"/>Item.
	Gaudium et delectatio est quaedam quietatio voluntatis in suo volito.
	Deus autem in seipso, qui est suum principale volitum, maxime quietatur, utpote in se omnem sufficientiam habens.
	Ipse igitur per suam voluntatem in se maxime gaudet et delectatur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24326"/>Praeterea.
	Delectatio est quaedam operationis perfectio, ut patet per philosophum, X Ethic.: perficit enim operationem sicut pulchritudo iuventutem.
	Sed Deus perfectissimam operationem habet in intelligendo, ut ex praedictis patet.
	Si igitur nostrum intelligere, propter suam perfectionem, est delectabile, divinum intelligere erit sibi delectabilissimum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24327"/>Amplius.
	Unumquodque naturaliter in suo simili gaudet, quasi in convenienti: nisi per accidens, inquantum est impeditivum propriae utilitatis, sicut figuli ad invicem corrixantur, pro eo quod unus impedit lucrum alterius.
	Omne autem bonum est divinae bonitatis similitudo, ut ex supra dictis patet: nec ex aliquo bono sibi aliquid deperit.
	Relinquitur igitur quod Deus de omni bono gaudet.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24328"/>Est igitur in eo proprie gaudium et delectatio.
	Differunt autem gaudium et delectatio ratione.
	Nam delectatio provenit ex bono realiter coniuncto: gaudium autem hoc non requirit, sed sola quietatio voluntatis in volito sufficit ad gaudii rationem.
	Unde delectatio est solum de coniuncto bono, si proprie sumatur: gaudium autem de exteriori.
	Ex quo patet quod Deus proprie in seipso delectatur, gaudet autem et in se et in aliis.</p>
</div3></div2>
<div2 n="91"><head>Caput 91: Quod in Deo sit amor</head> 
<div3 n="1"><head>1 </head>
<p><milestone id="n. 1" unit="section"/><A NAME="24330"/>Similiter autem oportet et amorem in Deo esse secundum actum voluntatis eius.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24331"/>Hoc enim est proprie de ratione amoris, quod amans bonum amati velit.
	Deus autem vult bonum suum et aliorum, ut ex dictis patet.
	Secundum hoc igitur Deus et se et alia amat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24332"/>Adhuc.
	Ad veritatem amoris requiritur quod bonum alicuius vult prout est eius: cuius enim bonum aliquis vult solum prout in alterius bonum cedit, per accidens amatur; sicut qui vult vinum conservari ut illud bibat, aut hominem ut sibi sit utilis aut delectabilis, per accidens amat vinum aut hominem, per se autem seipsum.
	Sed Deus vult bonum uniuscuiusque secundum quod est eius: vult enim unumquodque esse secundum quod in se bonum est; licet etiam unum ordinet in utilitatem alterius.
	Deus igitur vere amat et se et alia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24333"/>Amplius.
	Cum unumquodque naturaliter velit aut appetat suo modo proprium bonum, si hoc habet amoris ratio quod amans velit aut appetat bonum amati, consequens est quod amans ad amatum se habeat sicut ad id quod est cum eo aliquo modo unum.
	Ex quo videtur propria ratio amoris consistere in hoc quod affectus unius tendat in alterum sicut in unum cum ipso aliquo modo: propter quod dicitur a Dionysio quod amor est unitiva virtus.
	Quanto ergo id unde amans est unum cum amato est maius, tanto est amor intensior: magis enim amamus quos nobis unit generationis origo, aut conversationis usus, aut aliquid huiusmodi, quam eos quos solum nobis unit humanae naturae societas.
	Et rursus, quanto id ex quo est unio est magis intimum amanti, tanto amor fit firmior: unde interdum amor qui est ex aliqua passione, fit intensior amore qui est ex naturali origine vel ex aliquo habitu, sed facilius transit.
	Id autem unde omnia Deo uniuntur, scilicet eius bonitas, quam omnia imitantur, est maximum et intimum Deo: cum ipse sit sua bonitas.
	Est igitur in Deo amor non solum verus, sed etiam perfectissimus et firmissimus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24334"/>Item.
	Amor ex parte obiecti non importat aliquid repugnans Deo: cum sit boni.
	Nec ex modo se habendi ad obiectum: nam amor est alicuius rei non minus cum habetur, sed magis, quia bonum aliquod fit nobis affinius cum habetur; unde et motus ad finem in rebus naturalibus ex propinquitate finis intenditur (quandoque autem contrarium per accidens accidit, utpote quando in amato experimur aliquid quod repugnat amori: tunc enim minus amatur quando habetur).
	Non igitur amor repugnat divinae perfectioni secundum rationem suae speciei.
	Est igitur in Deo.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24335"/>Praeterea.
	Amoris est ad unionem movere, ut Dionysius dicit.
	Cum enim, propter similitudinem vel convenientiam amantis et amati, affectus amantis sit quodammodo unitus amato, tendit appetitus in perfectionem unionis, ut scilicet unio quae iam inchoata est in affectu, compleatur in actu: unde et amicorum proprium est mutua praesentia et convictu et collocutionibus gaudere.
	Deus autem movet omnia alia ad unionem: inquantum enim dat eis esse et alias perfectiones, unit ea sibi per modum quo possibile est.
	Deus igitur et se et alia amat.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24336"/>Adhuc.
	Omnis affectionis principium est amor.
	Gaudium enim et desiderium non est nisi amati boni; timor et tristitia non est nisi de malo quod contrariatur bono amato; ex his autem omnes aliae affectiones oriuntur.
	Sed in Deo est gaudium et delectatio, ut supra ostensum est.
	Ergo in Deo est amor.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24337"/>Posset autem alicui videri quod Deus non magis hoc quam illud amet.
	Si enim intensio et remissio naturae mutabilis proprie est, Deo competere non potest, a quo omnis mutabilitas procul est.
	Rursus.
	Nullum aliorum quae de Deo per modum operationis dicuntur, secundum magis et minus de ipso dicitur: neque enim magis aliquid alio cognoscit, neque magis de hoc quam de illo gaudet.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24338"/>Sciendum itaque quod, cum aliae operationes animae sint circa unum solum obiectum, solus amor ad duo obiecta ferri videtur.
	Per hoc enim quod intelligimus vel gaudemus, ad aliquod obiectum aliqualiter nos habere oportet: amor vero aliquid alicui vult, hoc enim amare dicimur cui aliquod bonum volumus, secundum modum praedictum.
	Unde et ea quae concupiscimus, simpliciter quidem et proprie desiderare dicimur, non autem amare, sed potius nos ipsos, quibus ea concupiscimus: et ex hoc ipsa per accidens et improprie dicuntur amari.
	Aliae igitur operationes secundum solum actionis vigorem secundum magis et minus dicuntur.
	Quod in Deo accidere non potest.
	Nam vigor actionis secundum virtutem qua agitur mensuratur: omnis autem divina actio unius et eiusdem virtutis est.
	Amor autem secundum magis et minus dupliciter dici potest.
	Uno quidem modo, ex bono quod alicui volumus: secundum quod illum magis diligere dicimur cui volumus maius bonum.
	Alio modo ex vigore actionis: secundum quod dicimur illum magis diligere cui, etsi non maius bonum, aequale tamen bonum ferventius et efficacius volumus.
	Primo quidem igitur modo, nihil prohibet dici quod Deus aliquid alio magis diligat, secundum quod ei maius vult bonum.
	Secundo autem modo dici non potest: eadem ratione quae de aliis dicta est.
	Patet igitur ex praedictis quod de nostris affectionibus nulla est quae in Deo proprie possit esse nisi gaudium et amor:- quamvis haec etiam in eo non secundum passionem, sicut in nobis, sint.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24339"/>Quod autem in Deo sit gaudium vel delectatio, auctoritate Scripturae confirmatur.
	Dicitur enim in Psalmo: <hi>delectationes in dextera tua usque in finem</hi>.
	Prov. 9: <hi>delectabar per singulos dies ludens coram eo</hi>, dicit divina sapientia, quae Deus est, ut ostensum est.
	Luc. 15-10: <hi>gaudium est in caelo super uno peccatore poenitentiam agente</hi>.
	Philosophus etiam dicit, in VII Ethic., quod <hi>Deus semper gaudet una et simplici delectatione</hi>.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24340"/>Amorem etiam Dei Scriptura commemorat, Deut. 33-3: <hi>dilexit populos</hi>; Ierem. 31-3: <hi>in caritate perpetua dilexi te</hi>; Ioan. 16-27: <hi>ipse enim pater amat vos</hi>.
	Philosophi etiam quidam posuerunt rerum principium Dei amorem.
	Cui consonat Dionysii verbum, IV cap. de Div.
	Nom.; dicentis quod <hi>divinus amor non permisit ipsum sine germine esse</hi>.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24341"/>Sciendum tamen etiam alias affectiones, quae secundum speciem suam divinae perfectioni repugnant, in sacra Scriptura de Deo dici, non quidem proprie, ut probatum est, sed metaphorice, propter similitudinem vel effectuum, vel alicuius affectionis praecedentis.
	Dico autem effectuum, quia interdum voluntas ex sapientiae ordine in illum effectum tendit in quem aliquis ex passione defectiva inclinatur: iudex enim ex iustitia punit, sicut et iratus ex ira.
	Dicitur igitur aliquando Deus iratus, inquantum ex ordine suae sapientiae aliquem vult punire: secundum illud Psalmi: <hi>cum exarserit in brevi ira eius</hi>.
	Misericors vero dicitur inquantum ex sua benevolentia miserias hominum tollit: sicut et nos propter misericordiae passionem facimus idem.
	Unde in Psalmo: <hi>miserator et misericors dominus, patiens et multum misericors</hi>.
	Poenitens etiam interdum dicitur, inquantum secundum aeternum et immutabilem providentiae suae ordinem facit quae prius destruxerat, vel destruit quae prius fecit: sicut et poenitentia moti facere inveniuntur.
	Unde Gen. 6-7: <hi>poenitet me fecisse hominem</hi>.
	Quod autem hoc proprie intelligi non possit, patet per hoc quod habetur I Reg. 15-29: <hi>triumphator in Israel non parcet, nec poenitudine flectetur</hi>.
	Dico autem propter similitudinem affectionis praecedentis.
	Nam amor et gaudium, quae in Deo proprie sunt, principia sunt omnium affectionum: amor quidem per modum principii moventis: gaudium vero per modum finis; unde etiam irati punientes gaudent, quasi finem assecuti.
	Dicitur igitur Deus tristari, inquantum accidunt aliqua contraria his quae ipse amat et approbat: sicut et in nobis est tristitia de his quae nobis nolentibus acciderunt.
	Et hoc patet Isaiae 59-15 <hi>vidit Deus, et malum apparuit in oculis eius, quia non est iudicium.
	Et vidit quia non est vir, et aporiatus est, quia non est qui occurrat</hi>.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24342"/>Ex praedictis autem excluditur error quorundam Iudaeorum attribuentium Deo iram, tristitiam, poenitentiam, et omnes huiusmodi passiones, secundum proprietatem, non distinguentes quid in Scripturis sacris proprie et metaphorice dicatur.</p>
</div3></div2>
<div2 n="92"><head>Caput 92: Quomodo in Deo ponantur esse virtutes</head> 
<div3 n="1"><head>1 </head>
<p><milestone id="n. 1" unit="section"/><A NAME="24344"/>Consequens est autem dictis ostendere quomodo virtutes in Deo ponere oportet.
	Oportet enim, sicut esse eius est universaliter perfectum, omnium entium perfectiones in se quodammodo comprehendens, ita et bonitatem eius omnium bonitates in se quodammodo comprehendere.
	Virtus autem est bonitas quaedam virtuosi: nam secundum eam dicitur bonus, et opus eius bonum.
	Oportet ergo bonitatem divinam omnes virtutes suo modo continere.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24345"/>Unde nulla earum secundum habitum in Deo dicitur, sicut in nobis.
	Deo enim non convenit bonum esse per aliquid aliud ei superadditum, sed per essentiam suam: cum sit omnino simplex.
	Nec etiam per aliquid suae essentiae additum agit: cum sua actio sit suum esse, ut ostensum est.
	Non est igitur virtus eius aliquis habitus, sed sua essentia.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24346"/>Item.
	Habitus imperfectus actus est, quasi medius inter potentiam et actum: unde et habentes habitum dormientibus comparantur.
	In Deo autem est actus perfectissimus.
	Actus igitur in eo non est sicut habitus, ut scientia: sed sicut considerare, quod est actus ultimus et perfectus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24347"/>Adhuc.
	Habitus potentiae alicuius perfectivus est.
	In Deo autem nihil est secundum potentiam, sed solum secundum actum.
	In eo igitur habitus esse non potest.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24348"/>Praeterea.
	Habitus de genere accidentis est.
	Quod in Deo omnino non est, ut supra ostensum est.
	Igitur nec virtus aliqua in Deo secundum habitum dicitur, sed solum secundum essentiam.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24349"/>Cum autem virtutes humanae sint quibus humana vita dirigitur; humana autem vita est duplex, contemplativa et activa: quae quidem ad activam vitam virtutes pertinent, prout hanc vitam perficiunt, Deo competere non possunt.
	Vita enim activa hominis in usu corporalium bonorum consistit: unde et virtutes vitam activam dirigunt quibus his bonis recte utimur.
	Huiusmodi autem Deo convenire non possunt.
	Igitur nec huiusmodi virtutes prout hanc vitam dirigunt.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24350"/>Adhuc.
	Huiusmodi virtutes mores hominum secundum politicam conversationem perficiunt: unde illis qui politica conversatione non utuntur, convenire non multum videntur.
	Multo igitur minus Deo convenire possunt, cuius conversatio et vita longe est a modo humanae vitae.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24351"/>Harum etiam virtutum quae circa activam vitam sunt, quaedam circa passiones nos dirigunt.
	Quas in Deo ponere non possumus.
	Virtutes enim quae circa passiones sunt, ex ipsis passionibus speciem sortiuntur sicut ex propriis obiectis: unde et temperantia a fortitudine differt inquantum haec circa concupiscentias est, illa vero circa timores et audacias.
	In Deo autem passiones non sunt, ut ostensum est.
	Igitur nec huiusmodi virtutes in Deo esse possunt.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24352"/>Item.
	Huiusmodi virtutes non in parte intellectiva animae sunt, sed in parte sensitiva, in qua sola passiones esse possunt, ut probatur in VII physicorum.
	In Deo autem non est sensitiva pars, sed solus intellectus.
	Relinquitur igitur quod in Deo huiusmodi virtutes esse non possint, etiam secundum proprias rationes.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24353"/>Passionum autem circa quas virtutes sunt, quaedam sunt secundum inclinationem appetitus in aliquod corporale bonum quod est delectabile secundum sensum, sicut sunt cibi et potus et venerea; circa quorum concupiscentias est sobrietas, castitas, et universaliter temperantia et continentia.
	Unde, quia corporales delectationes omnino a Deo remotae sunt, virtutes praedictae nec proprie Deo conveniunt, cum circa passiones sint; nec etiam metaphorice de Deo dicuntur in Scripturis, quia nec est accipere similitudinem ipsarum in Deo secundum similitudinem alicuius effectus.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24354"/>Quaedam vero passiones sunt secundum inclinationem appetitus in aliquod spirituale bonum, sicut est honor, dominium, victoria, vindicta, et alia huiusmodi: circa quorum spes, audacias et omnino appetitus sunt fortitudo, magnanimitas, mansuetudo, et aliae huiusmodi virtutes.
	Quae quidem in Deo proprie esse non possunt, eo quod circa passiones sunt: dicuntur tamen in Scriptura metaphorice de Deo, propter similitudinem effectus; ut est illud I Reg. 2-2: <hi>non est fortis sicut Deus noster</hi>; et Mich. 6: <hi>quaerite mansuetum, quaerite bonum</hi>.</p>
</div3></div2>
<div2 n="93"><head>Caput 93: Quod in Deo sunt virtutes morales quae sunt circa actiones</head> 
<div3 n="1"><head>1 </head>
<p><milestone id="n. 1" unit="section"/><A NAME="24356"/>Sunt autem virtutes aliquae vitam activam hominis dirigentes quae non circa passiones, sed circa actiones sunt: ut veritas, iustitia, liberalitas, magnificentia, prudentia et ars.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24357"/>Cum autem virtus ex obiecto vel materia speciem sortiatur; actiones autem quae sunt harum virtutum materiae vel obiecta, divinae perfectioni non repugnant: nec huiusmodi virtutes, secundum propriam speciem, habent aliquid propter quod a divina perfectione excludantur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24358"/>Item.
	Huiusmodi virtutes perfectiones quaedam voluntatis et intellectus sunt, quae sunt principia operationum absque passione.
	In Deo autem est voluntas et intellectus nulla carens perfectione.
	Igitur haec Deo deesse non possunt.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24359"/>Amplius.
	Eorum omnium quae a Deo in esse procedunt, ratio propria in divino intellectu est, ut supra ostensum est.
	Ratio autem rei fiendae in mente facientis ars est: unde philosophus dicit, in VI Ethic., quod <hi>ars est recta ratio factibilium</hi>.
	Est igitur proprie ars in Deo.
	Et ideo dicitur Sap. 7-21: <hi>omnium artifex docuit me sapientiam</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24360"/>Item.
	Divina voluntas, in his quae sunt alia ab ipso, determinatur ad unum per cognitionem suam, ut supra ostensum est.
	Cognitio autem ordinans voluntatem ad agendum prudentia est: quia secundum philosophum, in VI Ethic., <hi>prudentia est recta ratio agibilium</hi>.
	Est igitur in Deo prudentia.
	Et hoc est quod dicitur Iob 26: <hi>apud ipsum est prudentia et fortitudo</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24361"/>Adhuc.
	Ostensum est supra quod ex hoc quod Deus vult aliquid, vult illa quae requiruntur ad ipsum.
	Quod autem ad perfectionem alicuius requiritur, est debitum unicuique.
	Est igitur in Deo iustitia, cuius est unicuique quod suum est distribuere.
	Unde in Psalmo dicitur: <hi>iustus dominus et iustitias dilexit</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24362"/>Amplius.
	Sicut supra ostensum est, finis ultimus propter quem Deus vult omnia, nullo modo dependet ab his quae sunt ad finem, nec quantum ad esse nec quantum ad perfectionem aliquam.
	Unde non vult alicui suam bonitatem communicare ad hoc ut sibi exinde aliquid accrescat, sed quia ipsum communicare est sibi conveniens sicut fonti bonitatis.
	Dare autem non propter aliquod commodum ex datione expectatum, sed propter ipsam bonitatem et convenientiam dationis, est actus liberalitatis, ut patet per philosophum, in IV Ethicorum.
	Deus igitur est maxime liberalis: et, ut Avicenna dicit, ipse solus liberalis proprie dici potest; nam omne aliud agens praeter ipsum ex sua actione aliquod bonum acquirit, quod est finis intentus.
	Hanc autem eius liberalitatem Scriptura ostendit, dicens in Psalmo: <hi>aperiente te manum tuam, omnia implebuntur bonitate</hi>; et Iac. 1-5: <hi>qui dat omnibus affluenter et non improperat</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24363"/>Item.
	Omnia quae a Deo esse accipiunt, necesse est ut ipsius similitudinem gerant inquantum sunt, et bona sunt, et proprias rationes in divino intellectu habent, ut supra ostensum est.
	Hoc autem ad virtutem veritatis pertinet, ut per philosophum in IV Ethic. patet, ut in suis factis et dictis aliquis talem se exhibeat qualis est.
	Est igitur in Deo veritatis virtus.
	Unde Rom. 3-4: <hi>est autem Deus verax</hi>; et in Psalmo: <hi>omnes viae tuae veritas</hi>.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24364"/>Si quae autem virtutes sunt quae ad aliquas actiones ordinentur quae sunt subiectorum ad superiora, talia Deo convenire non possunt: sicut obedientia, latria, vel aliquid huiusmodi quod superiori debetur.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24365"/>Si etiam aliquarum ex praedictis virtutibus sint aliqui actus imperfecti, secundum illos Deo attribui dictae virtutes non possunt.
	Sicut prudentia quantum ad actum bene consiliandi Deo non competit.
	Cum enim consilium sit quaedam quaestio, ut dicitur in VI Ethic.; divina autem cognitio non sit inquisitiva, ut supra ostensum est: non potest sibi consiliari esse conveniens.
	Unde Iob 26-3: <hi>cui dedisti consilium? Forsitan ei qui non habet intelligentiam?</hi> Et Isaiae 40-14: <hi>cum quo iniit consilium, et instruxit eum?</hi> Secundum autem actum illum qui est de consiliatis iudicare et approbata eligere, nihil prohibet prudentiam de Deo dici.
	Dicitur tamen interdum consilium de Deo.
	Vel propter similitudinem occultationis: nam consilia occulte aguntur; unde quod est in divina sapientia occultum, per similitudinem consilium dicitur, ut patet Isaiae 25-1, secundum aliam litteram: <hi>consilium tuum antiquum verum fiat</hi>.
	Vel inquantum consulentibus satisfacit: est enim etiam sine discursu intelligentis instruere inquirentes.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24366"/>Similiter etiam iustitia quantum ad commutationis actum Deo competere non potest: cum ipse a nullo aliquid accipiat.
	Unde Rom. 11-35: <hi>quis prior dedit illi, et retribuetur ei?</hi> Et Iob 41-1: <hi>quis ante mihi dedit, ut reddam ei?</hi> Per similitudinem tamen aliqua Deo dare dicimur, inquantum nostra data Deus acceptat.
	Non igitur sibi competit commutativa iustitia, sed solum distributiva.
	Unde Dionysius dicit, VIII cap. de Div.
	Nom. quod <hi>iustitia laudatur Deus sicut omnibus secundum dignitatem distribuens</hi>: secundum illud Matth. 25-15: <hi>dedit unicuique secundum propriam virtutem</hi>.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24367"/>Scire autem oportet quod actiones circa quas sunt praedictae virtutes, secundum suas rationes ex rebus humanis non dependent: non enim de agendis iudicare, aliquid dare vel distribuere, solius hominis est, sed cuiuslibet intellectum habentis.
	Secundum tamen quod ad res humanas contrahuntur, ex his quodammodo speciem sumunt: sicut curvum in naso facit speciem simi.
	Virtutes igitur praedictae, secundum quod ordinant humanam vitam activam, ad has actiones ordinantur prout ad res humanas contrahuntur, ab eis speciem sumentes.
	Secundum quem modum Deo convenire non possunt.
	Secundum vero quod actiones praedictae in sua communitate accipiuntur, possunt etiam rebus divinis aptari.
	Sicut enim homo rerum humanarum, ut pecuniae vel honoris, distributor est, ita et Deus omnium bonitatum universi.
	Sunt igitur praedictae virtutes in Deo universalioris extensionis quam in homine; nam sicut iustitia hominis se habet ad civitatem vel domum, ita iustitia Dei se habet ad totum universum.
	Unde et divinae virtutes nostrarum exemplares dicuntur: nam quae sunt contracta et particulata, similitudines quaedam absolutorum entium sunt, sicut lumen candelae se habet ad lumen solis.
	Aliae vero virtutes, quae Deo proprie non conveniunt, non habent exemplar in divina natura; sed solum in divina sapientia, quae omnium entium proprias rationes complectitur; sicut est de aliis corporalibus rebus.</p>
</div3></div2>
<div2 n="94"><head>Caput 94: Quod in Deo sunt virtutes contemplativae</head> 
<div3 n="1"><head>1 </head>
<p><milestone id="n. 1" unit="section"/><A NAME="24369"/>De contemplativis autem virtutibus dubium esse non potest quin Deo maxime conveniant.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24370"/>Si enim sapientia in cognitione altissimarum causarum consistit, secundum philosophum, in principio metaphysicae; ipse autem Deus praecipue seipsum cognoscit, nec aliquid cognoscit nisi cognoscendo seipsum, ut probatum est, qui est omnium prima causa: manifestum est quod sibi potissime sapientia debet adscribi.
	Unde Iob 9-4: <hi>sapiens corde est</hi>: et Eccli. 1-1: <hi>omnis sapientia a domino Deo est, et cum illo fuit semper</hi>.
	Philosophus etiam dicit, in principio metaphysicae, quod <hi>est divina possessio, non humana</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24371"/>Item.
	Si scientia est rei cognitio per propriam causam; ipse autem omnium causarum et effectuum ordinem cognoscit, et per hoc singulorum proprias causas novit, ut supra ostensum est: manifestum est quod in ipso proprie scientia est:- non tamen quae sit per ratiocinationem causata, sicut scientia nostra ex demonstratione causatur.
	Unde I Reg. 2-3: <hi>Deus scientiarum dominus est</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24372"/>Adhuc.
	Si immaterialis cognitio aliquarum rerum absque discursu intellectus est; Deus autem huiusmodi cognitionem de omnibus habet, ut supra ostensum est: est igitur in ipso intellectus.
	Unde Iob 12-13: <hi>ipse habet consilium et intelligentiam</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24373"/>Hae etiam virtutes in Deo sunt exemplares nostrarum, sicut perfectum imperfecti.</p>
</div3></div2>
<div2 n="95"><head>Caput 95: Quod Deus non potest velle malum</head> 
<div3 n="1"><head>1 </head>
<p><milestone id="n. 1" unit="section"/><A NAME="24375"/>Ex his autem quae dicta sunt, ostendi potest quod Deus non potest velle malum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24376"/>Virtus enim rei est secundum quam aliquis bene operatur.
	Omnis autem operatio Dei est operatio virtutis: cum sua virtus sit sua essentia, ut supra ostensum est.
	Non potest igitur malum velle.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24377"/>Item.
	Voluntas nunquam ad malum fertur nisi aliquo errore in ratione existente, ad minus in particulari eligibili.
	Cum enim voluntatis obiectum sit bonum apprehensum, non potest voluntas ferri in malum nisi aliquo modo proponatur sibi ut bonum: et hoc sine errore esse non potest.
	In divina autem cognitione non potest esse error, ut supra ostensum est.
	Non igitur voluntas eius potest ad malum tendere.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24378"/>Amplius.
	Deus est summum bonum, ut supra probatum est.
	Summum autem bonum non patitur aliquod consortium mali: sicut nec summe calidum permixtionem frigidi.
	Divina igitur voluntas non potest flecti ad malum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24379"/>Praeterea.
	Cum bonum habeat rationem finis, malum non potest incidere in voluntate nisi per aversionem a fine.
	Voluntas autem divina a fine averti non potest: cum nihil possit velle nisi volendo seipsum, ut ostensum est.
	Non potest igitur velle malum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24380"/>Et sic patet quod liberum arbitrium in ipso naturaliter stabilitum est in bono.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24381"/>Hoc autem est quod dicitur Deut. 32-4: <hi>Deus fidelis et absque iniquitate</hi>; et Hab. 1-13: <hi>mundi sunt oculi tui, domine, et respicere ad iniquitatem non potes</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24382"/>Per hoc autem confutatur error Iudaeorum, qui in Talmut dicunt Deum quandoque peccare et a peccato purgari; et Luciferianorum, qui dicunt Deum in Luciferi deiectione peccasse.</p>
</div3></div2>
<div2 n="96"><head>Caput 96: Quod Deus nihil odit, nec odium alicuius rei ei convenire potest</head> 
<div3 n="1"><head>1 </head>
<p><milestone id="n. 1" unit="section"/><A NAME="24384"/>Ex hoc autem apparet quod odium alicuius rei Deo convenire non potest.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24385"/>Sicut enim amor se habet ad bonum, ita odium se habet ad malum: nam his quos amamus, bonum volumus; his vero quos odimus, malum.
	Si igitur voluntas Dei ad malum inclinari non potest, ut ostensum est, impossibile est quod ipse rem aliquam odio habeat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24386"/>Item.
	Voluntas Dei in alia a se fertur, ut supra ostensum est, inquantum, volendo et amando suum esse et suam bonitatem vult eam diffundi, secundum quod possibile est, per similitudinis communicationem.
	Hoc igitur est quod Deus in rebus aliis a se vult, ut in eis sit suae bonitatis similitudo.
	Hoc autem est bonum uniuscuiusque rei, ut similitudinem divinam participet: nam quaelibet bonitas alia non est nisi quaedam similitudo primae bonitatis.
	Igitur Deus unicuique rei vult bonum.
	Nihil igitur odit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24387"/>Adhuc.
	A primo ente omnia alia originem essendi sumunt.
	Si igitur aliquid eorum quae sunt odio habet, vult illud non esse: quia hoc est unicuique bonum.
	Vult igitur actionem suam non esse qua illud in esse producitur vel mediate vel immediate: ostensum est enim supra quod, si Deus aliquid vult, oportet quod illa velit quae ad illud requiruntur.
	Hoc autem est impossibile.
	Quod quidem patet, si res per voluntatem ipsius in esse procedant: quia tunc oportet actionem qua res producuntur esse voluntariam.
	Similiter si naturaliter sit rerum causa: quia, sicut placet sibi sua natura, sic placet sibi omne illud quod sua natura requirit.
	Nullam igitur rem Deus odit.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24388"/>Praeterea.
	Illud quod invenitur in omnibus causis activis naturaliter, praecipue in primo agente necesse est inveniri.
	Omnia autem agentia suo modo suos effectus amant, secundum quod huiusmodi: sicut parentes filios, poetae poemata, artifices sua opera.
	Multo igitur magis Deus nullam rem odit: cum ipse sit omnium causa.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24389"/>Hoc autem est quod dicitur Sap. 11-25: <hi>diligis omnia quae sunt, et nihil odisti eorum quae fecisti</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24390"/>Dicitur autem similitudinarie Deus aliqua odire.
	Et hoc dupliciter.
	Primo modo, ex hoc quod Deus, amando res, volens eorum bonum esse, vult contrarium malum non esse.
	Unde malorum odium habere dicitur, nam quae non esse volumus, dicimur odio habere: secundum illud Zach. 8-17: <hi>unusquisque malum contra amicum suum ne cogitetis in cordibus vestris, et iuramentum mendax non diligatis: omnia enim haec sunt quae odi, dicit dominus</hi>.
	Haec autem non sunt effectus ut res subsistentes, quarum proprie est odium vel amor.
	Alius autem modus est ex hoc quod Deus vult aliquod maius bonum quod esse non potest sine privatione minoris boni.
	Et sic dicitur odire: cum magis hoc sit amare.
	Sic enim, inquantum vult bonum iustitiae vel ordinis universi, quod esse non potest sine punitione vel corruptione aliquorum, dicitur illa odire quorum punitionem vult vel corruptionem: secundum illud Mal. 1-3: <hi>Esau odio habui</hi>; et illud Psalmi: <hi>odisti omnes qui operantur iniquitatem; perdes omnes qui loquuntur mendacium: virum sanguinum et dolosum abominatur dominus</hi>.</p>

</div3></div2>
<div2 n="97"><head>Caput 97: Quod Deus est vivens</head> 
<div3 n="1"><head>1 </head>
<p><milestone id="n. 1" unit="section"/><A NAME="24392"/>Ex his autem quae iam ostensa sunt, de necessitate habetur quod Deus est vivens.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24393"/>Ostensum est enim Deum esse intelligentem et volentem.
	Intelligere autem et velle non nisi viventis est.
	Est igitur Deus vivens.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24394"/>Adhuc.
	Vivere secundum hoc aliquibus attributum est quod visa sunt per se, non ab alio moveri.
	Et propter hoc illa quae videntur per se moveri, quorum motores vulgus non percipit, per similitudinem dicimus vivere: sicut aquam vivam fontis fluentis, non autem cisternae vel stagni stantis; et argentum vivum, quod motum quendam habere videtur.
	Proprie enim illa sola per se moventur quae movent seipsa, composita ex motore et moto, sicut animata.
	Unde haec sola proprie vivere dicimus: alia vero omnia ab aliquo exteriori moventur, vel generante, vel removente prohibens, vel impellente.
	Et quia operationes sensibiles cum motu sunt, ulterius omne illud quod agit se ad proprias operationes, quamvis non sint cum motu, dicitur vivere: unde intelligere, appetere et sentire actiones vitae sunt.
	Sed Deus maxime non ab alio, sed a seipso operatur: cum sit prima causa agens.
	Maxime igitur ei competit vivere.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24395"/>Item.
	Divinum esse omnem perfectionem essendi comprehendit, ut supra ostensum est.
	Vivere autem est quoddam esse perfectum: unde viventia in ordine entium non viventibus praeferuntur.
	Divinum igitur esse est vivere.
	Ipse igitur est vivens.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24396"/>Hoc etiam auctoritate divinae Scripturae confirmatur.
	Dicitur enim Deut. 32-40, ex ore domini: <hi>dicam, vivo ego in aeternum</hi>; et in Psalmo: <hi>cor meum et caro mea exultaverunt in Deum vivum</hi>.</p>
</div3></div2>
<div2 n="98"><head>Caput 98: Quod Deus est sua vita</head> 
<div3 n="1"><head>1 </head>
<p><milestone id="n. 1" unit="section"/><A NAME="24398"/>Ex hoc autem ulterius patet quod Deus sit sua vita.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24399"/>Vita enim viventis est ipsum vivere in quadam abstractione significatum: sicut cursus non est secundum rem aliud quam currere.
	Vivere autem viventium est ipsum esse eorum, ut patet per philosophum, in II de anima: cum enim ex hoc animal dicatur vivens quod animam habet, secundum quam habet esse, utpote secundum propriam formam, oportet quod vivere nihil sit aliud quam tale esse ex tali forma proveniens.
	Deus autem est suum esse, ut supra probatum est.
	Est igitur suum vivere et sua vita.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24400"/>Item.
	Ipsum intelligere est quoddam vivere, ut patet per philosophum, in II de anima: nam vivere est actus viventis.
	Deus autem est suum intelligere, sicut supra ostensum est.
	Est igitur suum vivere et sua vita.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24401"/>Amplius.
	Si Deus non esset sua vita, cum sit vivens, ut ostensum est, sequeretur quod esset vivens per participationem vitae.
	Omne autem quod est per participationem, reducitur ad id quod est per seipsum.
	Deus igitur reduceretur in aliquod prius, per quod viveret.
	Quod est impossibile, ut ex dictis patet.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24402"/>Adhuc.
	Si sit vivens Deus, ut ostensum est, oportet in ipso esse vitam.
	Si igitur non sit ipse sua vita, erit aliquid in ipso quod non est ipse.
	Et sic erit compositus.
	Quod supra improbatum est.
	Est igitur Deus sua vita.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24403"/>Et hoc est quod dicitur Ioan. 14-6: <hi>ego sum vita</hi>.</p>
</div3></div2>
<div2 n="99"><head>Caput 99: Quod vita Dei est sempiterna</head> 
<div3 n="1"><head>1 </head>
<p><milestone id="n. 1" unit="section"/><A NAME="24405"/>Ex hoc autem apparet quod vita eius sit sempiterna.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24406"/>Nihil enim desinit vivere nisi per separationem vitae.
	Nihil autem a seipso separari potest: omnis enim separatio fit per divisionem alicuius ab alio.
	Impossibile est igitur quod Deus deficiat vivere: cum ipse sit sua vita, ut ostensum est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24407"/>Item.
	Omne illud quod quandoque est et quandoque non est, est per aliquam causam: nihil enim seipsum de non esse in esse adducit, quia quod nondum est, non agit.
	Divina autem vita non habet aliquam causam: sicut nec divinum esse.
	Non igitur quandoque est vivens et quandoque non vivens, sed semper vivit.
	Est igitur vita eius sempiterna.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24408"/>Adhuc.
	In qualibet operatione operans manet, licet interdum operatio transeat secundum successionem: unde et in motu mobile manet idem subiecto in toto motu, licet non secundum rationem.
	Ubi igitur actio est ipsum agens, oportet quod nihil ibi per successionem transeat, sed totum simul maneat.
	Intelligere autem et vivere Dei ipse est Deus, ut ostensum est.
	Igitur eius vita non habet successionem, sed est tota simul.
	Est igitur sempiterna.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24409"/>Amplius.
	Deus omnino immobilis est, ut supra ostensum est.
	Quod autem incipit aut desinit vivere, vel in vivendo successionem patitur, mutabile est: nam vita alicuius incipit per generationem, desinit autem per corruptionem, successio autem propter motum aliquem est.
	Deus igitur neque incoepit vivere, neque desinet vivere, neque in vivendo successionem patitur.
	Est igitur eius vita sempiterna.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24410"/>Hinc est quod dicitur Deut. 32-40, ex ore domini: <hi>vivo ego in aeternum</hi>; I Ioan. ult.: <hi>hic est verus Deus et vita aeterna</hi>.</p>
</div3></div2>
<div2 n="100"><head>Caput 100: Quod Deus est beatus</head> 
<div3 n="1"><head>1 </head>
<p><milestone id="n. 1" unit="section"/><A NAME="24412"/>Restat autem ex praemissis ostendere Deum esse beatum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24413"/>Cuiuslibet enim intellectualis naturae proprium bonum est beatitudo.
	Cum igitur Deus sit intelligens, suum proprium bonum erit beatitudo.
	Non autem comparatur ad proprium bonum sicut quod in bonum nondum habitum tendit, hoc enim est naturae mobilis et in potentia existentis: sed sicut quod iam obtinet proprium bonum.
	Igitur beatitudinem non solum desiderat, sicut nos, sed ea fruitur.
	Est igitur beatus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24414"/>Amplius.
	Illud est maxime desideratum vel volitum ab intellectuali natura quod est perfectissimum in ipsa: et hoc est eius beatitudo.
	Perfectissimum autem in unoquoque est operatio perfectissima eius: nam potentia et habitus per operationem perficiuntur; unde et philosophus dicit <hi>felicitatem esse operationem perfectam</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24415"/>Perfectio autem operationis dependet ex quatuor.
	Primo, ex suo genere: ut scilicet sit manens in ipso operante.
	Dico autem operationem in ipso manentem per quam non fit aliud praeter ipsam operationem: sicut videre et audire.
	Huiusmodi enim sunt perfectiones eorum quorum sunt operationes, et possunt esse ultimum: quia non ordinantur ad aliquod factum quod sit finis.
	Operatio vero vel actio ex qua sequitur aliquid actum praeter ipsam, est perfectio operati, non operantis, et comparatur ad ipsum sicut ad finem.
	Et ideo talis operatio intellectualis naturae non est beatitudo sive felicitas.
	Secundo, ex principio operationis: ut sit altissimae potentiae.
	Unde secundum operationem sensus non est in nobis felicitas, sed secundum operationem intellectus et per habitum perfecti.
	Tertio, ex operationis obiecto.
	Et propter hoc in nobis ultima felicitas est in intelligendo altissimum intelligibile.
	Quarto, ex forma operationis: ut scilicet perfecte, faciliter, firmiter et delectabiliter operetur.
	Talis autem est Dei operatio: cum sit intelligens; et suus intellectus altissima virtutum sit, nec indiget habitu perficiente, quia in seipso perfectus est, ut supra ostensum est; ipse autem seipsum intelligit, qui est summum intelligibilium; perfecte, absque omni difficultate, et delectabiliter.
	Est igitur beatus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24416"/>Adhuc.
	Per beatitudinem desiderium omne quietatur: quia, ea habita, non restat aliud desiderandum; cum sit ultimus finis.
	Oportet igitur eum esse beatum qui perfectus est quantum ad omnia quae desiderare potest: unde Boetius dicit quod beatitudo est status omnium bonorum congregatione perfectus.
	Sed talis est divina perfectio quod omnem perfectionem in quadam simplicitate comprehendit, ut supra ostensum est.
	Ipse igitur est vere beatus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24417"/>Item.
	Quandiu alicui deest aliquid quo indigeat, nondum beatus est: quia eius desiderium nondum est quietatum.
	Quicumque igitur sibi sufficiens est, nullo indigens, ille beatus est.
	Ostensum est autem supra quod Deus non indiget aliis: cum a nullo exteriori sua perfectio dependeat; nec alia vult propter se sicut propter finem quasi eis indigeat, sed solum quia hoc est conveniens suae bonitati.
	Est igitur ipse beatus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24418"/>Praeterea.
	Ostensum est supra quod Deus non potest velle aliquod impossibile.
	Impossibile est autem ei aliquid advenire quod nondum habeat: cum ipse nullo modo sit in potentia, ut ostensum est.
	Igitur nihil potest velle se habere quod non habeat.
	Quicquid igitur vult, habet.
	Nec aliquid male vult, ut supra ostensum est.
	Est igitur beatus: secundum quod a quibusdam beatus esse perhibetur qui habet quicquid vult et nihil male vult.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24419"/>Eius etiam beatitudinem sacra Scriptura protestatur, I Tim. ult.: <hi>quem ostendet suis temporibus beatus et potens</hi>.</p>
</div3></div2>
<div2 n="101"><head>Caput 101: Quod Deus sit sua beatitudo</head> 
<div3 n="1"><head>1 </head>
<p><milestone id="n. 1" unit="section"/><A NAME="24421"/>Ex his autem apparet quod Deus sit sua beatitudo.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24422"/>Beatitudo enim eius est intellectualis operatio ipsius, ut ostensum est.
	Supra autem ostendimus quod ipsum Dei intelligere sit sua substantia.
	Ipse igitur est sua beatitudo.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24423"/>Item.
	Beatitudo, cum sit ultimus finis, est id quod quilibet natus habere, vel habens, principaliter vult.
	Ostensum est autem supra quod Deus principaliter vult suam essentiam.
	Sua igitur essentia est eius beatitudo.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24424"/>Adhuc.
	Unusquisque in beatitudinem suam ordinat quicquid vult: ipsa enim est quae propter aliud non desideratur, et ad quam terminatur motus desiderii unum propter aliud desiderantis, ne sit infinitus.
	Cum igitur Deus omnia alia velit propter suam bonitatem, quae est sua essentia, oportet quod ipse, sicut est sua essentia et sua bonitas, ita sit sua beatitudo.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24425"/>Praeterea.
	Duo summa bona esse est impossibile: si enim aliquid uni deesset quod alterum haberet, neutrum summum et perfectum esset.
	Deus autem ostensus est supra summum bonum esse.
	Beatitudo etiam summum bonum ostendetur esse ex hoc quod est ultimus finis.
	Ergo beatitudo et Deus sunt idem.
	Est igitur Deus sua beatitudo.</p>
</div3></div2>
<div2 n="102"><head>Caput 102: Quod beatitudo divina perfecta et singularis est excedens omnem aliam beatitudinem</head> 
<div3 n="1"><head>1 </head>
<p><milestone id="n. 1" unit="section"/><A NAME="24427"/>Ulterius autem ex praemissis considerari potest beatitudinis divinae excellentia.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24428"/>Quanto enim aliquid propinquius est beatitudini, tanto perfectius beatum est.
	Unde, etsi aliquis propter spem beatitudinis obtinendae beatus dicatur, nullo modo sua beatitudo comparatur eius beatitudini qui eam iam actu consecutus est.
	Propinquissimum autem est beatitudini quod est ipsa beatitudo.
	Quod de Deo ostensum est.
	Ipse igitur est singulariter perfecte beatus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24429"/>Item.
	Cum delectatio ex amore causetur, ut ostensum est, ubi est maior amor, et maior delectatio in consecutione amati.
	Sed unumquodque, ceteris paribus, plus se amat quam aliud: cuius signum est quod, quanto aliquid est alicui propinquius, magis naturaliter amatur.
	Plus igitur delectatur Deus in sua beatitudine, quae est ipsemet, quam alii beati in beatitudine quae non est quod ipsi sunt.
	Magis igitur desiderium quiescit, et perfectior est beatitudo.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24430"/>Praeterea.
	Quod per essentiam est, potius est eo quod per participationem dicitur sicut natura ignis perfectius invenitur in ipso igne quam in rebus ignitis.
	Deus autem per essentiam suam beatus est.
	Quod nulli alii competere potest: nihil enim aliud praeter ipsum potest esse summum bonum, ut ex praedictis patere potest; et sic oportet ut quicumque alius ab ipso beatus est, participatione beatus dicatur.
	Divina igitur beatitudo omnem aliam beatitudinem excedit.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24431"/>Amplius.
	Beatitudo in perfecta operatione intellectus consistit, ut ostensum est.
	Nulla autem alia intellectualis operatio eius operationi comparari potest.
	Quod patet non solum ex hoc quod est operatio subsistens: sed quia una operatione Deus seipsum ita perfecte intelligit sicut est, et omnia alia, quae sunt et quae non sunt, bona et mala.
	In aliis autem intelligentibus intelligere ipsum non est subsistens, sed actus subsistentis.
	Nec ipsum Deum, qui est summum intelligibile, aliquis ita perfecte potest intelligere sicut perfecte est: cum nullius esse perfectum sit sicut esse divinum, nec alicuius operatio possit esse perfectior quam sua substantia.
	Nec est aliquis alius intellectus qui omnia etiam quae Deus facere potest, cognoscat: quia sic divinam potentiam comprehenderet.
	Illa etiam quae intellectus alius cognoscit, non omnia una et eadem operatione cognoscit.
	Incomparabiliter igitur Deus supra omnia beatus est.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24432"/>Item.
	Quanto aliquid magis est unitum, tanto eius virtus et bonitas perfectior est.
	Operatio autem successiva secundum diversas partes temporis dividitur.
	Nullo igitur modo eius perfectio potest comparari perfectioni operationis quae est absque successione tota simul: et praecipue si non in momento transeat, sed in aeternum maneat.
	Divinum autem intelligere est absque successione totum simul aeternaliter existens: nostrum autem intelligere successionem habet, inquantum adiungitur ei per accidens continuum et tempus.
	Divina igitur beatitudo in infinitum excedit humanam: sicut duratio aeternitatis excedit nunc temporis fluens.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24433"/>Adhuc.
	Fatigatio, et occupationes variae quibus necesse est contemplationem nostram in hac vita interpolari, in qua consistit praecipue humana felicitas, si qua est praesentis vitae; errores, dubitationes, et casus varii quibus subiacet praesens vita; ostendunt omnino incomparabilem esse humanam felicitatem, praecipue huius vitae, divinae beatitudini.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24434"/>Amplius.
	Perfectio divinae beatitudinis considerari potest ex hoc quod omnes beatitudines complectitur secundum perfectissimum modum.
	De contemplativa quidem felicitate, habet perfectissimam sui et aliorum perpetuam considerationem.
	De activa vero, non vitae unius hominis, aut domus aut civitatis aut regni, sed totius universi gubernationem.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24435"/>Falsa etiam felicitas et terrena non habet nisi quandam umbram illius perfectissimae felicitatis.
	Consistit enim in quinque, secundum Boetium: scilicet in voluptate, divitiis, potestate, dignitate et fama.
	Habet autem Deus excellentissimam delectationem de se, et universale gaudium de omnibus bonis, absque contrarii admixtione.
	Pro divitiis vero habet omnimodam sufficientiam in seipso omnium bonorum, ut supra ostensum est.
	Pro potestate habet infinitam virtutem.
	Pro dignitate habet omnium entium primatum et regimen.
	Pro fama habet admirationem omnis intellectus ipsum utcumque cognoscentis.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24436"/>Ipsi igitur qui singulariter beatus est, honor sit et gloria in saecula saeculorum.
	Amen.</p>

</div3></div2></div1>
<div1 n="2"><head>Liber 2</head>
<div2 n="1"><head>Caput 1: Continuatio sequentium ad praecedentia</head> 
<div3 n="1"><head>1 </head>
<p><milestone id="n. 1" unit="section"/><A NAME="24438"/><hi>Meditatus sum in omnibus operibus tuis, et in factis manuum tuarum meditabar</hi>.
	Psalm. 142-5.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24439"/>Rei cuiuslibet perfecta cognitio haberi non potest nisi eius operatio cognoscatur.
	Ex modo enim operationis et specie mensura et qualitas virtutis pensatur, virtus vero naturam rei monstrat: secundum hoc enim unumquodque natum est operari quod actu talem naturam sortitur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24440"/>Est autem duplex rei operatio, ut philosophus tradit, in IX metaphysicae: una quidem quae in ipso operante manet et est ipsius operantis perfectio, ut sentire, intelligere et velle; alia vero quae in exteriorem rem transit, quae est perfectio facti quod per ipsam constituitur, ut calefacere, secare et aedificare.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24441"/>Utraque autem dictarum operationum competit Deo: prima quidem in eo quod intelligit, vult, gaudet et amat; alia vero in eo quod res in esse producit, et eas conservat et regit.
	Quia vero prima operatio perfectio operantis est, secunda vero perfectio facti; agens autem naturaliter prius est facto et causa ipsius: oportet quod prima dictarum operationum sit ratio secundae et eam praecedat naturaliter, sicut causa effectum.
	Quod quidem in rebus humanis manifeste apparet: consideratio enim et voluntas artificis principium est et ratio aedificationis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24442"/>Prima igitur dictarum operationum, tanquam simplex operantis perfectio, operationis vindicat sibi nomen, vel etiam actionis: secunda vero, eo quod sit perfectio facti, factionis nomen assumit; unde manufacta dicuntur quae per actionem huiusmodi ab artifice in esse procedunt.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24443"/>De prima quidem Dei operatione in praecedenti libro iam diximus, ubi est actum de cognitione et voluntate divina.
	Unde, ad completam divinae veritatis considerationem, restat nunc de secunda operatione tractare, per quam scilicet res producuntur et gubernantur a Deo.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24444"/>Quem quidem ordinem ex praemissis verbis sumere possumus.
	Praemittit namque primae operationis meditationem, cum dicit, <hi>meditatus sum in omnibus operibus tuis</hi>: ut operatio ad divinum intelligere et velle referatur.
	Subiungit vero de factionis meditatione, cum dicit, <hi>et in factis manuum tuarum meditabar</hi>: ut per facta manuum ipsius intelligamus caelum et terram, et omnia quae procedunt in esse a Deo sicut ab artifice manufacta procedunt.</p>
</div3></div2>
<div2 n="2"><head>Caput 2: Quod consideratio creaturarum utilis est ad fidei instructionem</head> 
<div3 n="1"><head>1 </head>
<p><milestone id="n. 1" unit="section"/><A NAME="24446"/>Huiusmodi quidem divinorum factorum meditatio ad fidem humanam instruendam de Deo necessaria est.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24447"/>Primo quidem, quia ex factorum meditatione divinam sapientiam utcumque possumus admirari et considerare.
	Ea enim quae arte fiunt, ipsius artis sunt repraesentativa, utpote ad similitudinem artis facta.
	Deus autem sua sapientia res in esse produxit: propter quod in Psalmo dicitur: <hi>omnia in sapientia fecisti</hi>.
	Unde ex factorum consideratione divinam sapientiam colligere possumus, sicut in rebus factis per quandam communicationem suae similitudinis sparsam.
	Dicitur enim Eccli. 1-10: <hi>effudit illam</hi>, scilicet sapientiam, <hi>super omnia opera sua</hi>.
	Unde, cum Psalmus diceret, <hi>mirabilis facta est scientia tua ex me: confortata est, et non potero ad eam</hi>: et adiungeret divinae illuminationis auxilium cum dicit. <hi>Nox illuminatio mea</hi> etc.; ex consideratione divinorum operum se adiutum ad divinam sapientiam cognoscendam confitetur, dicens: <hi>mirabilia opera tua, et anima mea cognoscet nimis</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24448"/>Secundo, haec consideratio in admirationem altissimae Dei virtutis ducit: et per consequens in cordibus hominum reverentiam Dei parit.
	Oportet enim quod virtus facientis eminentior rebus factis intelligatur.
	Et ideo dicitur Sap. 13-4: <hi>si virtutem et opera eorum</hi>, scilicet caeli et stellarum et elementorum mundi, <hi>mirati sunt</hi>, scilicet philosophi, <hi>intelligant quoniam qui fecit haec, fortior est illis</hi>.
	Et Rom. 1-20 dicitur: <hi>invisibilia Dei per ea quae facta sunt intellecta conspiciuntur: sempiterna quoque virtus eius et divinitas</hi>.
	Ex hac autem admiratione Dei timor procedit et reverentia.
	Unde dicitur Ierem. 10-6 <hi>magnum est nomen tuum in fortitudine.
	Quis non timebit te, o rex gentium?</hi></p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24449"/>Tertio, haec consideratio animas hominum in amorem divinae bonitatis accendit.
	Quicquid enim bonitatis et perfectionis in diversis creaturis particulariter distributum est, totum in ipso universaliter est adunatum, sicut in fonte totius bonitatis, ut in primo libro ostensum est.
	Si igitur creaturarum bonitas, pulchritudo et suavitas sic animos hominum allicit, ipsius Dei fontana bonitas, rivulis bonitatum in singulis creaturis repertis diligenter comparata, animas hominum inflammatas totaliter ad se trahet.
	Unde in Psalmo dicitur: <hi>delectasti me, domine, in factura tua, et in operibus manuum tuarum exsultabo</hi>.
	Et alibi de filiis hominum dicitur: <hi>inebriabuntur ab ubertate domus tuae</hi>, quasi totius creaturae, <hi>et sicut torrente voluptatis tuae potabis eos: quoniam apud te est fons vitae</hi>.
	Et Sap. 13-1, dicitur contra quosdam: <hi>ex his quae videntur bona</hi>, scilicet creaturis, quae sunt bona per quandam participationem, <hi>non potuerunt intelligere eum qui est</hi>, scilicet vere bonus, immo ipsa bonitas, ut in primo ostensum est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24450"/>Quarto, haec consideratio homines in quadam similitudine divinae perfectionis constituit.
	Ostensum est enim in primo libro quod Deus, cognoscendo seipsum, in se omnia alia intuetur.
	Cum igitur Christiana fides hominem de Deo principaliter instruit, et per lumen divinae revelationis eum creaturarum cognitorem facit, fit in homine quaedam divinae sapientiae similitudo.
	Hinc est quod dicitur 2 Cor. 3-18: <hi>nos vero omnes, revelata facie gloriam domini speculantes, in eandem imaginem transformamur</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24451"/>Sic igitur patet quod consideratio creaturarum pertinet ad instructionem fidei Christianae.
	Et ideo dicitur Eccli. 42-15: <hi>memor ero operum domini, et quae vidi annuntiabo: in sermonibus domini opera eius</hi>.</p>
</div3></div2>
<div2 n="3"><head>Caput 3: Quod cognoscere naturam creaturarum valet ad destruendum errores qui sunt circa Deum</head> 
<div3 n="1"><head>1 </head>
<p><milestone id="n. 1" unit="section"/><A NAME="24453"/>Est etiam necessaria creaturarum consideratio non solum ad veritatis instructionem, sed etiam ad errores excludendos.
	Errores namque qui circa creaturam sunt, interdum a fidei veritate abducunt, secundum quod verae Dei cognitioni repugnant.
	Hoc autem multipliciter contingit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24454"/>Primo quidem, ex hoc quod creaturarum naturam ignorantes in hoc pervertuntur quandoque quod id quod non potest nisi ab alio esse, primam causam et Deum constituunt, nihil ultra creaturas quae videntur aestimantes: sicut fuerunt illi qui corpus quodcumque Deum aestimaverunt; de quibus dicitur Sap. 13-2: <hi>qui aut ignem, aut spiritum, aut citatum aerem, aut gyrum stellarum, aut nimiam aquam, aut solem et lunam, deos putaverunt</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24455"/>Secundo, ex hoc quod id quod Dei solius est creaturis aliquibus adscribunt.
	Quod etiam ex errore circa creaturas contingit.
	Quod enim natura rei alicuius non patitur, ei non attribuitur nisi quia eius natura ignoratur: sicut si homini attribueretur habere tres pedes.
	Quod autem solius Dei est natura creaturae non patitur: sicut quod solius hominis est non patitur alterius rei natura.
	Ex hoc ergo quod natura creaturae ignoratur, praedictus error contingit.
	Et contra hunc errorem dicitur Sap. 14-21: <hi>incommunicabile nomen lignis et lapidibus imposuerunt</hi>.
	In hunc errorem labuntur qui rerum creationem, vel futurorum cognitionem, vel miraculorum operationem, aliis causis quam Deo adscribunt.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24456"/>Tertio vero, ex hoc quod divinae virtuti in creaturas operanti aliquid detrahitur per hoc quod creaturae natura ignoratur.
	Sicut patet in his qui duo rerum principia constituunt; et qui res non ex divina voluntate, sed ex necessitate naturae a Deo procedere asserunt; et illi etiam qui res, vel omnes vel quasdam, divinae providentiae subtrahunt; aut eam posse praeter solitum cursum operari negant.
	Haec enim omnia divinae derogant potestati.
	Contra quos dicitur Iob 22-17: <hi>quasi nihil possit facere omnipotens, aestimabant eum</hi>; et Sap. 12-17: <hi>virtutem ostendis tu, qui non crederis esse in virtute consummatus</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24457"/>Quarto.
	Homo, qui per fidem in Deum ducitur sicut in ultimum finem, ex hoc quod ignorat naturas rerum, et per consequens gradum sui ordinis in universo, aliquibus creaturis se putat esse subiectum quibus superior est: ut patet in illis qui voluntates hominum astris supponunt, contra quos dicitur Ierem. 10-2, <hi>a signis caeli nolite metuere, quae gentes timent</hi>; et in illis qui Angelos creatores animarum existimant; et animas hominum esse mortales; et si qua similia hominum derogant dignitati.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24458"/>Sic ergo patet falsam esse quorundam sententiam qui dicebant nihil interesse ad fidei veritatem quid de creaturis quisque sentiret, dummodo circa Deum recte sentiatur, ut Augustinus narrat in libro de origine animae: nam error circa creaturas redundat in falsam de Deo sententiam, et hominum mentes a Deo abducit, in quem fides dirigere nititur, dum ipsas quibusdam aliis causis supponit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24459"/>Et ideo illis qui circa creaturas errant poenas sicut infidelibus Scriptura comminatur, dicens in Psalmo: <hi>quoniam non intellexerunt opera domini et in opera manuum eius, destrues illos et non aedificabis eos</hi>; et Sap. 2-21 <hi>haec cogitaverunt et erraverunt</hi>, et subiungit, 22 <hi>non iudicaverunt honorem animarum sanctarum</hi>.</p>
</div3></div2>
<div2 n="4"><head>Caput 4: Quod aliter considerat de creaturis philosophus et theologus</head> 
<div3 n="1"><head>1 </head>
<p><milestone id="n. 1" unit="section"/><A NAME="24461"/>Manifestum est autem ex praedictis quod considerationem circa creaturas habet doctrina fidei Christianae inquantum in eis resultat quaedam Dei similitudo, et inquantum error in ipsis inducit in divinorum errorem.
	Et sic alia ratione subiiciuntur praedictae doctrinae, et philosophiae humanae.
	Nam philosophia humana eas considerat secundum quod huiusmodi sunt: unde et secundum diversa rerum genera diversae partes philosophiae inveniuntur.
	Fides autem Christiana eas considerat, non inquantum huiusmodi, utpote ignem inquantum ignis est, sed inquantum divinam altitudinem repraesentat, et in ipsum Deum quoquo modo ordinatur.
	Ut enim Eccli. 42 dicitur: <hi>gloria domini plenum est opus eius.
	Nonne dominus fecit enarrare sanctos omnia mirabilia sua?</hi></p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24462"/>Et propter hoc etiam alia circa creaturas et philosophus et fidelis considerat.
	Philosophus namque considerat illa quae eis secundum naturam propriam conveniunt: sicut igni ferri sursum.
	Fidelis autem ea solum considerat circa creaturas quae eis conveniunt secundum quod sunt ad Deum relata: utpote, quod sunt a Deo creata, quod sunt Deo subiecta, et huiusmodi.
	Unde non est ad imperfectionem doctrinae fidei imputandum si multas rerum proprietates praetermittat: ut caeli figuram, et motus qualitatem.
	Sic enim nec naturalis circa lineam illas passiones considerat quas geometra: sed solum ea quae accidunt sibi inquantum est terminus corporis naturalis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24463"/>Si qua vero circa creaturas communiter a philosopho et fideli considerantur, per alia et alia principia traduntur.
	Nam philosophus argumentum assumit ex propriis rerum causis: fidelis autem ex causa prima; ut puta, quia sic divinitus est traditum; vel quia hoc in gloriam Dei cedit; vel quia Dei potestas est infinita.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24464"/>Unde et ipsa maxima sapientia dici debet, utpote super altissimam causam considerans: secundum illud Deut. 4-6: <hi>haec est sapientia vestra et intellectus coram populis</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24465"/>Et propter hoc sibi, quasi principali, philosophia humana deservit.
	Et ideo interdum ex principiis philosophiae humanae, sapientia divina procedit.
	Nam et apud philosophos prima philosophia utitur omnium scientiarum documentis ad suum propositum ostendendum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24466"/>Exinde etiam est quod non eodem ordine utraque doctrina procedit.
	Nam in doctrina philosophiae, quae creaturas secundum se considerat et ex eis, in Dei cognitionem perducit, prima est consideratio de creaturis et ultima de Deo.
	In doctrina vero fidei, quae creaturas non nisi in ordine ad Deum considerat, primo est consideratio Dei et postmodum creaturarum.
	Et sic est perfectior: utpote Dei cognitioni similior, qui seipsum cognoscens alia intuetur.
	Unde, secundum hunc ordinem, post ea quae de Deo in se in primo libro sunt dicta, de his quae ab ipso sunt restat prosequendum.</p>
</div3></div2>
<div2 n="5"><head>Caput 5: Ordo dicendorum</head> 
<div3 n="1"><head>1 </head>
<p><milestone id="n. 1" unit="section"/><A NAME="24468"/>Erit autem hic prosecutionis ordo, ut primo agamus de productione rerum in esse; secundo, de earum distinctione; tertio vero de ipsarum rerum productarum et distinctarum natura, quantum ad fidei pertinet veritatem.</p>

</div3></div2>
<div2 n="6"><head>Caput 6: Quod Deo competit ut sit aliis principium essendi</head> 
<div3 n="1"><head>1 </head>
<p><milestone id="n. 1" unit="section"/><A NAME="24470"/>Supponentes igitur quae in superioribus ostensa sunt, ostendamus nunc quod competit Deo ut sit aliis essendi principium et causa.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24471"/>Ostensum est enim supra, per demonstrationem Aristotelis, esse aliquam primam causam efficientem, quam Deum dicimus.
	Efficiens autem causa suos effectus ad esse conducit.
	Deus igitur aliis essendi causa existit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24472"/>Item.
	Ostensum est in primo libro, per rationem eiusdem, esse aliquod primum movens immobile, quod Deum dicimus.
	Primum autem movens in quolibet ordine motuum est causa omnium motuum qui sunt illius ordinis.
	Cum igitur multa ex motibus caeli producantur in esse, in quorum ordine Deum esse primum movens ostensum est, oportet quod Deus sit multis rebus causa essendi.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24473"/>Amplius.
	Quod per se alicui convenit, universaliter ei inesse necesse est: sicut homini rationale, et igni sursum moveri.
	Agere autem aliquem effectum per se convenit enti in actu: nam unumquodque agens secundum hoc agit quod in actu est.
	Omne igitur ens actu natum est agere aliquid actu existens.
	Sed Deus est ens actu, ut in primo libro ostensum est.
	Igitur sibi competit agere aliquid ens actu, cui sit causa essendi.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24474"/>Adhuc.
	Signum perfectionis in rebus inferioribus est quod possunt sibi similia facere: ut patet per philosophum, in IV Meteororum.
	Deus autem est maxime perfectus, ut in primo libro ostensum est.
	Ipsi igitur competit facere aliquid sibi simile ens in actu, ut sic sit causa essendi.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24475"/>Item.
	Ostensum est in primo libro quod Deus vult suum esse aliis communicare per modum similitudinis.
	De perfectione autem voluntatis est quod sit actionis et motus principium: ut patet in III de anima.
	Cum igitur divina voluntas sit perfecta, non deerit ei virtus communicandi esse suum alicui per modum similitudinis.
	Et sic erit ei causa essendi.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24476"/>Adhuc.
	Quanto alicuius actionis principium est perfectius, tanto actionem suam potest in plura extendere et magis remota: ignis enim, si sit debilis, solum propinqua calefacit; si autem sit fortis, etiam remota.
	Actus autem purus, qui Deus est, perfectior est quam actus potentiae permixtus, sicut in nobis est.
	Actus autem actionis principium est.
	Cum igitur per actum qui in nobis est possumus non solum in actiones in nobis manentes, sicut sunt intelligere et velle, sed etiam in actiones quae in exteriora tendunt, per quas aliqua facta producimus; multo magis Deus potest, per hoc quod actu est, non solum intelligere et velle, sed etiam producere effectum.
	Et sic potest aliis esse causa essendi.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24477"/>Hinc est quod dicitur Iob 5-9: <hi>qui facit magna et mirabilia et inscrutabilia absque numero</hi>.</p>
</div3></div2>
<div2 n="7"><head>Caput 7: Quod in Deo sit potentia activa</head> 
<div3 n="1"><head>1 </head>
<p><milestone id="n. 1" unit="section"/><A NAME="24479"/>Ex hoc autem apparet quod Deus est potens, et quod ei convenienter potentia activa attribuitur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24480"/>Potentia enim activa est principium agendi in aliud secundum quod est aliud.
	Deo autem convenit esse aliis principium essendi.
	Ergo convenit sibi esse potentem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24481"/>Amplius.
	Sicut potentia passiva sequitur ens in potentia, ita potentia activa sequitur ens in actu: unumquodque enim ex hoc agit quod est actu, patitur vero ex hoc quod est potentia.
	Sed Deo convenit esse actu.
	Igitur convenit sibi potentia activa.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24482"/>Adhuc.
	Divina perfectio omnium perfectiones in se includit, ut in primo libro ostensum est.
	Virtus autem activa de perfectione rei est: unumquodque enim tanto maioris virtutis invenitur quanto perfectius est.
	Virtus igitur activa Deo non potest deesse.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24483"/>Praeterea.
	Omne quod agit potens est agere: nam quod non potest agere, impossibile est agere; et quod impossibile est agere, necesse est non agere.
	Deus autem est agens et movens, ut supra ostensum est.
	Igitur potens est agere: et potentia ei convenienter adscribitur activa, sed non passiva.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24484"/>Hinc est quod in Psalmo dicitur: <hi>potens es, domine</hi>.
	Et alibi: <hi>potentiam tuam Deus, et iustitiam tuam usque in altissima quae fecisti magnalia</hi>.</p>
</div3></div2>
<div2 n="8"><head>Caput 8: Quod Dei potentia sit eius substantia</head> 
<div3 n="1"><head>1 </head>
<p><milestone id="n. 1" unit="section"/><A NAME="24486"/>Ex hoc autem ulterius concludi potest quod divina potentia sit ipsa Dei substantia.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24487"/>Potentia enim activa competit alicui secundum quod est actu.
	Deus autem est actus ipse, non autem est ens actu per aliquem actum qui non sit quod est ipse: cum in eo nulla sit potentialitas, ut in primo libro ostensum est.
	Est igitur ipse sua potentia.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24488"/>Adhuc.
	Omnis potens qui non est sua potentia, est potens participatione potentiae alicuius.
	De Deo autem nihil potest dici participative: cum sit ipsum suum esse, ut in primo libro ostensum est.
	Est igitur ipse sua potentia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24489"/>Amplius.
	Potentia activa ad perfectionem rei pertinet, ut ex praedictis patet.
	Omnis autem divina perfectio in ipso suo esse continetur, ut in primo libro ostensum est.
	Divina igitur potentia non est aliud ab ipso esse eius.
	Deus autem est suum esse, ut in primo libro ostensum est.
	Est igitur sua potentia.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24490"/>Item.
	In rebus quarum potentiae non sunt earum substantiae, ipsae potentiae sunt accidentia: unde potentia naturalis in secunda specie qualitatis ponitur.
	In Deo autem non potest esse aliquod accidens: ut in primo ostensum est.
	Deus igitur est sua potentia.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24491"/>Praeterea.
	Omne quod est per aliud, reducitur ad id quod est per se sicut ad primum.
	Alia vero agentia reducuntur in Deum sicut in primum agens.
	Est igitur agens per se.
	Quod autem per se agit, per suam essentiam agit.
	Id autem quo quis agit, est eius activa potentia.
	Ipsa igitur Dei essentia est eius activa potentia.</p>
</div3></div2>
<div2 n="9"><head>Caput 9: Quod Dei potentia sit eius actio</head> 
<div3 n="1"><head>1 </head>
<p><milestone id="n. 1" unit="section"/><A NAME="24493"/>Ex hoc autem ostendi potest quod potentia Dei non sit aliud quam sua actio.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24494"/>Quae enim uni et eidem sunt eadem, sibi invicem sunt eadem.
	Divina autem potentia est eius substantia, ut ostensum est.
	Eius etiam actio est eius substantia, ut in primo libro ostensum est de intellectuali operatione: eadem enim ratio in aliis competit.
	Igitur in Deo non est aliud potentia et aliud actio.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24495"/>Item.
	Actio alicuius rei est complementum quoddam potentiae eius: comparatur enim ad potentiam sicut actus secundus ad primum.
	Divina autem potentia non completur alio quam seipso: cum sit ipsa Dei essentia.
	In Deo igitur non est aliud potentia et aliud actio.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24496"/>Amplius.
	Sicut potentia activa est aliquid agens, ita essentia eius est aliquid ens.
	Sed divina potentia est eius essentia, ut ostensum est.
	Ergo suum agere est suum esse.
	Sed eius esse est sua substantia.
	Et sic ut prius.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24497"/>Adhuc.
	Actio quae non est substantia agentis, inest ei sicut accidens subiecto: unde et actio unum inter novem praedicamenta accidentis computatur.
	In Deo autem non potest esse aliquid per modum accidentis.
	In Deo igitur sua actio non est aliud a sua substantia et sua potentia.</p>
</div3></div2>
<div2 n="10"><head>Caput 10: Qualiter potentia in Deo dicatur</head> 
<div3 n="1"><head>1 </head>
<p><milestone id="n. 1" unit="section"/><A NAME="24499"/>Quia vero nihil est sui ipsius principium, cum divina actio non sit aliud quam eius potentia, manifestum est ex praedictis quod potentia non dicitur in Deo sicut principium actionis, sed sicut principium facti.
	Et quia potentia respectum ad alterum importat in ratione principii, est enim potentia activa principium agendi in aliud, ut patet per philosophum in V Metaph.; manifestum est quod potentia dicitur in Deo per respectum ad facta, secundum rei veritatem; non per respectum ad actionem nisi secundum modum intelligendi, prout intellectus noster diversis conceptionibus utrumque considerat, divinam scilicet potentiam et eius actionem.
	Unde, si aliquae actiones Deo conveniant quae non in aliquod factum transeant sed maneant in agente, respectu harum non dicetur in Deo potentia nisi secundum modum intelligendi, non secundum rei veritatem.
	Huiusmodi autem actiones sunt intelligere et velle.
	Potentia igitur Dei, proprie loquendo, non respicit huiusmodi actiones, sed solos effectus.
	Intellectus igitur et voluntas in Deo non sunt ut potentiae, sed solum ut actiones.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24500"/>Patet etiam ex praedictis quod multitudo actionum quae Deo attribuitur, ut intelligere, velle, producere res, et similia, non sunt diversae res: cum quaelibet harum actionum in Deo sit ipsum eius esse, quod est unum et idem.
	Quomodo autem multiplicitas significationis unius rei veritati non praeiudicet, ex his quae in primo libro ostensa sunt, manifestum esse potest.</p>
</div3></div2>
<div2 n="11"><head>Caput 11: Quod de Deo dicitur aliquid relative ad creaturas</head> 
<div3 n="1"><head>1 </head>
<p><milestone id="n. 1" unit="section"/><A NAME="24502"/>Cum autem potentia Deo conveniat respectu suorum effectuum; potentia autem rationem principii habeat, ut dictum est; principium autem relative ad principiatum dicitur: manifestum est quod aliquid relative potest dici de Deo in respectu suorum effectuum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24503"/>Item.
	Non potest intelligi aliquid relative dici ad alterum nisi e converso illud relative diceretur ad ipsum.
	Sed res aliae relative dicuntur ad Deum: utpote secundum suum esse, quod a Deo habent, ut ostensum est, ab ipso dependentes.
	Deus igitur e converso relative ad creaturas dicetur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24504"/>Adhuc.
	Similitudo est relatio quaedam.
	Deus autem, sicut et cetera agentia, sibi simile agit.
	Dicitur igitur aliquid relative de ipso.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24505"/>Amplius.
	Scientia ad scitum relative dicitur.
	Deus autem non solum sui ipsius, sed etiam aliorum scientiam habet.
	Igitur aliquid relative dicitur de Deo ad alia.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24506"/>Adhuc.
	Movens dicitur relative ad motum, et agens ad factum.
	Deus autem est agens et movens non motum, ut ostensum est.
	Dicuntur igitur de ipso relationes.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24507"/>Item.
	Primum relationem quandam importat similiter summum.
	Ostensum est autem in primo ipsum esse primum ens et summum bonum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24508"/>Patet igitur quod multa de Deo relative dicuntur.</p>
</div3></div2>
<div2 n="12"><head>Caput 12: Quod relationes dictae de Deo ad creaturas non sunt realiter in Deo</head> 
<div3 n="1"><head>1 </head>
<p><milestone id="n. 1" unit="section"/><A NAME="24510"/>Huiusmodi autem relationes quae sunt ad suos effectus, realiter in Deo esse non possunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24511"/>Non enim in eo esse possent sicut accidentia in subiecto: cum in ipso nullum sit accidens ut in primo libro ostensum est.
	Nec etiam possent esse ipsa Dei substantia.
	Cum enim relativa sint quae secundum suum esse ad aliud quodammodo se habent, ut philosophus dicit in praedicamentis, oporteret quod Dei substantia hoc ipsum quod est ad aliud diceretur.
	Quod autem ipsum quod est ad aliud dicitur, quodammodo ab ipso dependet: cum nec esse nec intelligi sine eo possit.
	Oporteret igitur quod Dei substantia ab alio extrinseco esset dependens.
	Et sic non esset per seipsum necesse-esse, ut in primo libro ostensum est.
	Non sunt igitur huiusmodi relationes secundum rem in Deo.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24512"/>Item.
	Ostensum est in primo quod Deus omnium entium est prima mensura.
	Comparatur igitur Deus ad alia entia sicut scibile ad scientiam nostram, quod eius mensura est: <hi>nam ex eo quod res est vel non est, opinio et oratio vera vel falsa est</hi>, secundum philosophum in praedicamentis.
	Scibile autem licet ad scientiam relative dicatur, tamen relatio secundum rem in scibili non est, sed in scientia tantum: unde secundum philosophum, in V Metaph., scibile dicitur relative, non quia ipsum referatur, sed quia aliud refertur ad ipsum.
	Dictae igitur relationes in Deo non sunt realiter.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24513"/>Adhuc.
	Relationes praedictae dicuntur de Deo non solum respectu eorum quae sunt actu, sed respectu eorum quae sunt in potentia: quia et eorum scientiam habet, et respectu eorum dicitur et primum ens et summum bonum.
	Sed eius quod est actu ad id quod non est actu sed potentia, non sunt relationes reales: alias sequeretur quod essent infinitae relationes actu in eodem, cum numeri infiniti in potentia sint maiores binario, quibus omnibus ipse est prior.
	Deus autem non aliter refertur ad ea quae sunt actu quam ad ea quae sunt potentia: quia non mutatur ex hoc quod aliqua producit.
	Non igitur refertur ad alia per relationem realiter in ipso existentem.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24514"/>Amplius.
	Cuicumque aliquid de novo advenit, necesse est illud mutari, vel per se vel per accidens.
	Relationes autem quaedam de novo dicuntur de Deo: sicut quod est dominus aut gubernator huius rei quae de novo incipit esse.
	Si igitur praedicaretur aliqua relatio realiter in Deo existens, sequeretur quod aliquid Deo de novo adveniret, et sic quod mutaretur vel per se vel per accidens.
	Cuius contrarium in primo libro ostensum est.</p>
</div3></div2>
<div2 n="13"><head>Caput 13 et 14: Quomodo praedictae relationes de Deo dicantur</head> 
<div3 n="1"><head>1 </head>
<p><milestone id="n. 1" unit="section"/><A NAME="24516"/>Non autem potest dici quod relationes praedictae sint existentes exterius quasi res aliquae extra Deum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24517"/>Cum enim Deus sit primum entium et summum bonorum, oporteret ad illas etiam relationes, quae sunt aliquae res, Dei relationes alias considerare.
	Et si illae iterum sint res aliquae, oportebit iterum tertias relationes adinvenire.
	Et sic in infinitum.
	Non igitur relationes quibus Deus ad res alias refertur, sunt res aliquae extra Deum existentes.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24518"/>Item.
	Duplex est modus quo aliquid denominative praedicatur.
	Denominatur enim aliquid ab eo quod extra ipsum est, sicut a loco dicitur aliquis esse alicubi, et a tempore aliquando: aliquid vero denominatur ab eo quod inest, sicut ab albedine albus.
	A relatione vero non invenitur aliquid denominari quasi exterius existente, sed inhaerente: non enim denominatur aliquis pater nisi a paternitate quae ei inest.
	Non igitur potest esse quod relationes quibus Deus ad creaturas refertur, sint res aliquae extra ipsum.
	Cum igitur ostensum sit quod non sint in ipso realiter, et tamen dicuntur de eo, relinquitur quod et attribuantur solum secundum intelligentiae modum, ex eo quod alia referuntur ad ipsum.
	Intellectus enim noster, intelligendo aliquid referri ad alterum, cointelligit relationem illius ad ipsum: quamvis secundum rem quandoque non referatur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24519"/>Et sic etiam patet quod alio modo dicuntur de Deo praedictae relationes, et alia quae de Deo praedicantur.
	Nam omnia alia, ut sapientia, voluntas, eius essentiam praedicant: relationes vero praedictae minime, sed secundum modum intelligendi tantum.
	Nec tamen intellectus est falsus.
	Ex hoc enim ipso quod intellectus noster intelligit relationes divinorum effectuum terminari in ipsum Deum, aliqua praedicat relative de ipso: sicut et scibile relative intelligimus et significamus ex hoc quod scientia refertur ad ipsum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24520"/>Patet etiam ex his quod divinae simplicitati non derogat si multae relationes de ipso dicuntur, quamvis eius essentiam non significent: quia sequuntur intelligendi modum.
	Nihil enim prohibet intellectum nostrum intelligere multa, et multipliciter referri ad id quod est in se simplex, ut sic ipsum simplex sub multiplici relatione consideret.
	Et quanto aliquid est magis simplex, tanto est maioris virtutis et plurium principium, ac per hoc multiplicius relatum intelligitur: sicut punctum plurium est principium quam linea, et linea quam superficies.
	Hoc igitur ipsum quod multa relative de Deo dicuntur, eius summae simplicitati attestatur.</p>
</div3></div2>
<div2 n="15"><head>Caput 15: Quod Deus sit omnibus causa essendi</head> 
<div3 n="1"><head>1 </head>
<p><milestone id="n. 1" unit="section"/><A NAME="24522"/>Quia vero ostensum est quod Deus est aliquibus essendi principium, oportet ulterius ostendere quod nihil praeter ipsum est nisi ab ipso.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24523"/>Omne enim quod alicui convenit non secundum quod ipsum est, per aliquam causam convenit ei, sicut album homini: nam quod causam non habet, primum et immediatum est, unde necesse est ut sit per se et secundum quod ipsum.
	Impossibile est autem aliquod unum duobus convenire et utrique secundum quod ipsum.
	Quod enim de aliquo secundum quod ipsum dicitur, ipsum non excedit: sicut habere tres angulos duobus rectis aequales non excedit triangulum.
	Si igitur aliquid duobus conveniat, non conveniet utrique secundum quod ipsum est.
	Impossibile est igitur aliquod unum de duobus praedicari ita quod de neutro per causam dicatur, sed oportet vel unum esse alterius causam, sicut ignis est causa caloris corpori mixto, cum tamen utrumque calidum dicatur; vel oportet quod aliquod tertium sit causa utrique, sicut duabus candelis ignis est causa lucendi.
	Esse autem dicitur de omni eo quod est.
	Impossibile est igitur esse aliqua duo quorum neutrum habeat causam essendi, sed oportet utrumque acceptorum esse per causam, vel alterum alteri esse causam essendi.
	Oportet igitur quod ab illo cui nihil est causa essendi, sit omne illud quod quocumque modo est.
	Deum autem supra ostendimus huiusmodi ens esse cui nihil sit causa essendi.
	Ab eo igitur est omne quod quocumque modo est.
	Si autem dicatur quod ens non est praedicatum univocum, nihil minus praedicta conclusio sequitur.
	Non enim de multis aequivoce dicitur, sed per analogiam: et sic oportet fieri reductionem in unum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24524"/>Amplius.
	Quod alicui convenit ex sua natura, non ex alia causa, minoratum in eo et deficiens esse non potest.
	Si enim naturae aliquid essentiale subtrahitur vel additur, iam altera natura erit: sicut et in numeris accidit, in quibus unitas addita vel subtracta speciem variat.
	Si autem, natura vel quidditate rei integra manente, aliquid minoratum inveniatur, iam patet quod illud non simpliciter dependet ex illa natura, sed ex aliquo alio, per cuius remotionem minoratur.
	Quod igitur alicui minus convenit quam aliis, non convenit ei ex sua natura tantum, sed ex alia causa.
	Illud igitur erit causa omnium in aliquo genere cui maxime competit illius generis praedicatio: unde et quod maxime calidum est videmus esse causam caloris in omnibus calidis, et quod maxime lucidum causam omnium lucidorum.
	Deus autem est maxime ens, ut in primo libro ostensum est.
	Ipse igitur est causa omnium de quibus ens praedicatur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24525"/>Adhuc.
	Secundum ordinem effectuum oportet esse ordinem causarum: eo quod effectus causis suis proportionati sunt.
	Unde oportet quod, sicut effectus proprii reducuntur in causas proprias, ita id quod commune est in effectibus propriis, reducatur in aliquam causam communem: sicut supra particulares causas generationis huius vel illius est sol universalis causa generationis; et rex est universalis causa regiminis in regno, supra praepositos regni et etiam urbium singularium.
	Omnibus autem commune est esse.
	Oportet igitur quod supra omnes causas sit aliqua causa cuius sit dare esse.
	Prima autem causa Deus est, ut supra ostensum est.
	Oportet igitur omnia quae sunt a Deo esse.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24526"/>Item.
	Quod per essentiam dicitur, est causa omnium quae per participationem dicuntur: sicut ignis est causa omnium ignitorum inquantum huiusmodi.
	Deus autem est ens per essentiam suam: quia est ipsum esse.
	Omne autem aliud ens est ens per participationem: quia ens quod sit suum esse non potest esse nisi unum ut in primo ostensum est.
	Deus igitur est causa essendi omnibus aliis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24527"/>Praeterea.
	Omne quod est possibile esse et non esse, habet causam aliquam: quia in se consideratum ad utrumlibet se habet; et sic oportet esse aliquod aliud quod ipsum ad unum determinet.
	Unde, cum in infinitum procedi non possit, oportet quod sit aliquid necessarium quod sit causa omnium possibilium esse et non esse.
	Necessarium autem quoddam est habens causam suae necessitatis: in quo etiam in infinitum procedi non potest; et sic est devenire ad aliquid quod est per se necesse-esse.
	Hoc autem non potest esse nisi unum, ut in primo libro ostensum est.
	Et hoc est Deus.
	Oportet igitur omne aliud ab ipso reduci in ipsum sicut in causam essendi.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24528"/>Amplius.
	Deus secundum hoc factivus est rerum quod actu est, ut supra ostensum est.
	Ipse autem sua actualitate et perfectione omnes rerum perfectiones comprehendit, ut in primo probatum est: et sic est virtualiter omnia.
	Est igitur ipse omnium factivus.
	Hoc autem non esset si aliquid aliud esset natum esse non ab ipso: nihil enim natum est esse ab alio et non ab alio; quia, si natum est non ab alio esse, est per seipsum necesse-esse, quod numquam potest ab alio esse.
	Nihil igitur potest esse nisi a Deo.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24529"/>Item.
	Imperfecta a perfectis sumunt originem: ut semen ab animali.
	Deus autem est perfectissimum ens et summum bonum, ut in primo ostensum est.
	Ipse igitur est omnibus causa essendi: praecipue cum ostensum sit quod tale non possit esse nisi unum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24530"/>Hoc autem divina confirmat auctoritas.
	Dicitur enim in Psalmo: <hi>qui fecit caelum et terram, mare, et omnia quae in eis sunt</hi>.
	Et Ioan. 1-3: <hi>omnia per ipsum facta sunt, et sine ipso factum est nihil</hi>.
	Et Rom. 11-36: <hi>ex quo omnia, per quem omnia, et in quo omnia, ipsi gloria in saecula</hi>.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24531"/>Per hoc autem excluditur antiquorum naturalium error, qui ponebant corpora quaedam non habere causam essendi.
	Et etiam quorundam qui dicunt Deum non esse causam substantiae caeli, sed solum motus.</p>
</div3></div2>
<div2 n="16"><head>Caput 16: Quod Deus ex nihilo produxit res in esse</head> 
<div3 n="1"><head>1 </head>
<p><milestone id="n. 1" unit="section"/><A NAME="24533"/>Ex hoc autem apparet quod Deus res in esse produxit ex nullo praeexistente sicut ex materia.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24534"/>Si enim est aliquid effectus Dei, aut praeexistit aliquid illi, aut non.
	Si non, habetur propositum: scilicet quod Deus aliquem effectum producat ex nullo praeexistente.
	Si autem aliquid illi praeexistit, aut est procedere in infinitum, quod non est possibile in causis naturalibus, ut philosophus probat in II metaphysicae: aut erit devenire ad aliquod primum quod aliud non praesupponit.
	Quod quidem non potest esse nisi ipse Deus.
	Ostensum est enim in primo libro quod ipse non est materia alicuius rei: nec potest esse aliud a Deo cui Deus non sit causa essendi, ut ostensum est.
	Relinquitur igitur quod Deus in productione sui effectus non requirit materiam praeiacentem ex qua operetur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24535"/>Adhuc.
	Unaquaeque materia per formam superinductam contrahitur ad aliquam speciem.
	Operari ergo ex materia praeiacente superinducendo formam quocumque modo, est agentis ad aliquam determinatam speciem.
	Tale autem agens est agens particulare: causae enim causatis proportionales sunt.
	Agens igitur quod requirit ex necessitate materiam praeiacentem ex qua operetur, est agens particulare.
	Deus autem est agens sicut causa universalis essendi, ut supra ostensum est.
	Igitur ipse in sua actione materiam praeiacentem non requirit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24536"/>Item.
	Quanto aliquis effectus est universalior, tanto habet propriam causam altiorem: quia quanto causa est altior, tanto ad plura virtus eius extenditur.
	Esse autem est universalius quam moveri: sunt enim quaedam entium immobilia, ut etiam philosophi tradunt, ut lapides et huiusmodi.
	Oportet ergo quod supra causam quae non agit nisi movendo et transmutando, sit illa causa quae est primum essendi principium.
	Hoc autem ostendimus esse Deum.
	Deus igitur non agit tantum movendo et transmutando.
	Omne autem quod non potest producere res in esse nisi ex materia praeiacente, agit solum movendo et transmutando: facere enim aliquid ex materia est per motum vel mutationem quandam.
	Non ergo impossibile est producere res in esse sine materia praeiacente.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24537"/>Praeterea.
	Quod agit tantum per motum et mutationem non competit universali causae eius quod est esse: non enim per motum et mutationem fit ens ex non ente simpliciter, sed ens hoc ex non ente hoc.
	Deus autem est universale essendi principium, ut ostensum est.
	Non igitur sibi competit agere tantum per motum aut per mutationem.
	Neque igitur sibi competit indigere praeiacenti materia ad aliquid faciendum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24538"/>Amplius.
	Unumquodque agens sibi simile agit, quoquo modo.
	Agit autem unumquodque agens secundum quod actu est.
	Illius igitur agentis erit producere effectum causando aliquo modo formam materiae inhaerentem quod est actu per formam sibi inhaerentem, et non per totam substantiam suam: unde philosophus, in VII Metaph., probat quod res materiales, habentes formas in materiis, generantur a materialibus agentibus habentibus formas in materia, non a formis per se existentibus.
	Deus autem non est ens actu per aliquid sibi inhaerens, sed per totam suam substantiam, ut supra probatum est.
	Igitur proprius modus suae actionis est ut producat rem subsistentem totam, non solum rem inhaerentem, scilicet formam in materia.
	Per hunc autem modum agit omne agens quod materiam in agendo non requirit.
	Deus igitur materiam praeiacentem non requirit in sua actione.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24539"/>Item.
	Materia comparatur ad agens sicut recipiens actionem quae ab ipso est: actus enim qui est agentis ut a quo, est patientis ut in quo.
	Igitur requiritur materia ab aliquo agente ut recipiat actionem ipsius: ipsa enim actio agentis in patiente recepta est actus patientis et forma, aut aliqua inchoatio formae, in ipso.
	Deus autem non agit actione aliqua quam necesse sit in aliquo patiente recipi: quia sua actio est sua substantia, ut supra probatum est.
	Non igitur ad producendum effectum requirit materiam praeiacentem.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24540"/>Praeterea.
	Omne agens quod in agendo requirit materiam praeiacentem, habet materiam proportionatam suae actioni, ut quicquid est in virtute agentis, totum sit in potentia materiae: alias non posset in actum producere quicquid est in sua virtute activa, et sic frustra haberet virtutem ad illa.
	Materia autem non habet talem proportionem ad Deum.
	Non enim in materia est potentia ad quantitatem quamcumque, ut patet per philosophum, in III physicorum: cum tamen divina potentia sit simpliciter infinita, ut in primo ostensum est.
	Deus igitur non requirit materiam praeiacentem ex qua de necessitate agat.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24541"/>Adhuc.
	Diversarum rerum diversae sunt materiae: non enim est eadem materia spiritualium et corporalium, nec corporum caelestium et corruptibilium.
	Quod quidem ex hoc patet quod recipere, quod est proprietas materiae, non eiusdem rationis est in praedictis: nam receptio quae est in spiritualibus est intelligibilis, sicut intellectus recipit species intelligibilium non secundum esse materiale; corpora vero caelestia recipiunt innovationem situs, non autem innovationem essendi, sicut corpora inferiora.
	Non est igitur una materia quae sit in potentia ad esse universale.
	Ipse autem Deus est totius esse activus universaliter.
	Ipsi igitur nulla materia proportionaliter respondet.
	Non igitur materiam ex necessitate requirit.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24542"/>Amplius.
	Quorumcumque in rerum natura est aliqua proportio et aliquis ordo, oportet unum eorum esse ab alio, vel ambo ab aliquo uno: oportet enim ordinem in uno constitui respondendo ad aliud; alias ordo vel proportio esset a casu, quem in primis rerum principiis ponere est impossibile, quia sequeretur magis omnia alia esse a casu.
	Si igitur sit aliqua materia divinae actioni proportionata, oportet vel quod alterum sit ab altero, vel utrumque a tertio.
	Sed cum Deus sit primum ens et prima causa, nec potest esse ab aliqua tertia causa.
	Relinquitur igitur, si invenitur aliqua materia proportionata divinae actioni, quod illius ipse sit causa.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24543"/>Adhuc.
	Quod est in entibus primum, oportet esse causam eorum quae sunt: si enim non essent causata, non essent ab ipso ordinata, ut iam ostensum est.
	Inter actum autem et potentiam talis est ordo quod, licet in uno et eodem quod quandoque est potentia quandoque actu, potentia sit prior tempore quam actus, licet actus sit prior natura; tamen simpliciter loquendo, oportet actum potentia priorem esse, quod patet ex hoc, quod potentia non reducitur in actum nisi per ens actu.
	Sed materia est ens in potentia.
	Ergo oportet quod Deus, qui est actus purus, sit simpliciter ea prior: et per consequens causa ipsius.
	Non ergo suae actioni praesupponitur materia ex necessitate.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24544"/>Item.
	Materia prima aliquo modo est: quia est ens in potentia.
	Deus autem est causa omnium quae sunt, ut supra ostensum est.
	Deus igitur est causa materiae primae.
	Cui nulla praeexistit.
	Divina igitur actio naturam praeexistentem non requirit.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24545"/>Hanc autem veritatem divina Scriptura confirmat, dicens, Gen. 1-1: <hi>in principio creavit Deus caelum et terram</hi>.
	Nihil enim est aliud creare quam absque materia praeiacenti aliquid in esse producere.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24546"/>Ex hoc autem confutatur error antiquorum philosophorum qui ponebant materiae omnino nullam causam esse, eo quod actionibus particularium agentium semper videbant aliquid actioni praeiacere: ex quo opinionem sumpserunt, omnibus communem, quod ex nihilo nihil fit.
	Quod quidem in particularibus agentibus verum est.
	Ad universalis autem agentis, quod est totius esse activum, cognitionem nondum pervenerant, quem nihil in sua actione praesupponere necesse est.</p>
</div3></div2>
<div2 n="17"><head>Caput 17: Quod creatio non est motus neque mutatio</head> 
<div3 n="1"><head>1 </head>
<p><milestone id="n. 1" unit="section"/><A NAME="24548"/>Hoc autem ostenso, manifestum est quod Dei actio, quae est absque materia praeiacente et creatio vocatur, non sit motus neque mutatio, proprie loquendo.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24549"/>Motus enim omnis vel mutatio est actus existentis in potentia secundum quod huiusmodi.
	In hac autem actione non praeexistit aliquid in potentia quod suscipiat actionem, ut iam ostensum est.
	Igitur non est motus neque mutatio.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24550"/>Item.
	Extrema motus vel mutationis cadunt in eundem ordinem: vel quia sunt sub uno genere, sicut contraria, ut patet in motu augmenti et alterationis et secundum locum lationis; vel quia communicant in una potentia materiae, ut privatio et forma in generatione et corruptione.
	Neutrum autem potest dici in creatione: potentia enim ibi non est, nec aliquid eiusdem generis quod praesupponatur creationi, ut probatum est.
	Igitur non est ibi neque motus neque mutatio.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24551"/>Praeterea.
	In omni mutatione vel motu oportet esse aliquid aliter se habens nunc et prius: hoc enim ipsum nomen mutationis ostendit.
	Ubi autem tota substantia rei in esse producitur, non potest esse aliquod idem aliter et aliter se habens: quia illud esset non productum, sed productioni praesuppositum.
	Non est ergo creatio mutatio.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24552"/>Adhuc.
	Oportet quod motus vel mutatio duratione praecedat id quod fit per mutationem vel motum: quia factum esse est principium quietis et terminus motus.
	Unde oportet omnem mutationem esse motum vel terminum motus, qui est successivus.
	Et propter hoc, quod fit non est: quia, quandiu durat motus, aliquid fit et non est; in ipso autem termino motus, in quo incipit quies, iam non fit aliquid, sed factum est.
	In creatione autem non potest hoc esse: quia, si ipsa creatio praecederet ut motus vel mutatio, oporteret sibi praestitui aliquod subiectum; quod est contra rationem creationis.
	Creatio igitur non est motus neque mutatio.</p>
</div3></div2>
<div2 n="18"><head>Caput 18: Quomodo solvantur ea quae contra creationem obiiciuntur</head> 
<div3 n="1"><head>1 </head>
<p><milestone id="n. 1" unit="section"/><A NAME="24554"/>Ex hoc autem apparet vanitas impugnantium creationem per rationes sumptas ex natura motus vel mutationis: utpote quod oportet creationem, sicut ceteros motus vel mutationes, esse in aliquo subiecto; et quod oportet non esse transmutari in esse, sicut ignis transmutatur in aerem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24555"/>Non enim est creatio mutatio, sed ipsa dependentia esse creati ad principium a quo statuitur.
	Et sic est de genere relationis.
	Unde nihil prohibet eam in creato esse sicut in subiecto.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24556"/>Videtur tamen creatio esse mutatio quaedam secundum modum intelligendi tantum: inquantum scilicet intellectus noster accipit unam et eandem rem ut non existentem prius, et postea existentem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24557"/>Apparet autem, si creatio relatio quaedam est, quod res quaedam est: et neque increata est; neque alia relatione creata.
	Cum enim effectus creatus realiter dependeat a creante, oportet huiusmodi relationem esse rem quandam.
	Omnis autem res a Deo in esse producitur.
	Est igitur in esse a Deo producta.
	Non tamen alia creatione creata, quam ipsa creatura prima quae per eam creata dicitur.
	Quia accidentia et formae, sicut per se non sunt, ita nec per se creantur, cum creatio sit productio entis: sed, sicut in alio sunt, ita aliis creatis creantur.
	Praeterea.
	Relatio non refertur per aliam relationem, quia sic esset abire in infinitum: sed per seipsam refertur, quia essentialiter relatio est.
	Non igitur alia creatione opus est, qua ipsa creatio creetur, et sic in infinitum procedatur.</p>
</div3></div2>
<div2 n="19"><head>Caput 19: Quod in creatione non sit successio</head> 
<div3 n="1"><head>1 </head>
<p><milestone id="n. 1" unit="section"/><A NAME="24559"/>Apparet etiam ex praedictis quod omnis creatio absque successione est.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24560"/>Nam successio propria est motui.
	Creatio autem non est motus; nec terminus motus, sicut mutatio.
	Igitur nulla est in ipsa successio.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24561"/>Item.
	In omni motu successivo est aliquid medium inter eius extrema: quia medium est ad quod continue motum primo venit quam ad ultimum.
	Inter esse autem et non esse, quae sunt quasi extrema creationis, non potest esse aliquid medium.
	Igitur non est ibi aliqua successio.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24562"/>Adhuc.
	In omni factione in qua est successio, fieri est ante factum esse: ut probatur in VI physicorum.
	Hoc autem in creatione non potest accidere.
	Quia fieri quod praecederet factum esse creaturae, indigeret aliquo subiecto.
	Quod non posset esse ipsa creatura de cuius creatione loquimur, quia illa non est ante factum esse: nec etiam in factore, non enim moveri est actus moventis, sed moti.
	Relinqueretur igitur quod fieri haberet pro subiecto aliquam materiam facti praeexistentem.
	Quod est contra creationis rationem.
	Impossibile est igitur in creatione successionem esse.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24563"/>Amplius.
	Omnem factionem successivam in tempore oportet esse: prius enim et posterius in motu numerantur tempore.
	Simul autem dividitur tempus, et motus, et id super quod transit motus.
	Quod quidem in motu locali manifestum est: nam in medietate temporis regulariter motum pertransit medium magnitudinis.
	Divisio autem in formis respondens divisioni temporis attenditur secundum intensionem et remissionem: ut, si aliquid in tanto tempore tantum calefit, in minori minus.
	Secundum hoc igitur potest esse successio in motu, vel quacumque factione, quod id secundum quod est motus, est divisibile: vel secundum quantitatem, sicut in motu locali et in augmento; vel secundum intensionem et remissionem, sicut in alteratione.
	Hoc autem secundum contingit dupliciter: uno modo, quia ipsa forma quae est terminus motus, est divisibilis secundum intensionem et remissionem, sicut patet cum aliquid movetur ad albedinem; alio modo, quia talis divisio contingit in dispositionibus ad talem formam, sicut fieri ignis successivum est propter alterationem praecedentem circa dispositiones ad formam.
	Ipsum autem esse substantiale creaturae non est divisibile modo praedicto: quia substantia non suscipit magis et minus.
	Nec in creatione praecedunt dispositiones, materia non praeexistente: nam dispositio ex parte materiae est.
	Relinquitur igitur quod in creatione non possit esse aliqua successio.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24564"/>Praeterea.
	Successio in rerum factionibus ex defectu materiae provenit, quae non convenienter est a principio ad receptionem formae disposita: unde, quando materia iam perfecte disposita est ad formam, eam recipit in instanti.
	Et inde est quod, quia diaphanum semper est in ultima dispositione ad lucem, statim ad praesentiam lucidi in actu illuminatur; nec aliquis motus praecedit ex parte illuminabilis, sed solum motus localis ex parte illuminantis, per quem fit praesens.
	In creatione autem nihil praeexigitur ex parte materiae: nec aliquid deest agenti ad agendum quod postea per motum ei adveniat, cum sit immobilis, ut in primo huius operis ostensum est.
	Relinquitur igitur quod creatio sit in instanti.
	Unde simul aliquid, dum creatur, creatum est: sicut simul illuminatur et illuminatum est.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24565"/>Et inde est quod Scriptura divina creationem rerum in indivisibili factam pronunciat, dicens: <hi>in principio creavit Deus caelum et terram</hi>; quod quidem principium Basilius principium temporis exponit; quod oportet esse indivisibile, ut in VI physicorum probatur.</p>
</div3></div2>
<div2 n="20"><head>Caput 20: Quod nullum corpus potest creare</head> 
<div3 n="1"><head>1 </head>
<p><milestone id="n. 1" unit="section"/><A NAME="24567"/>Ex hoc autem evidenter apparet quod nullum corpus potest aliquid per modum creationis producere.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24568"/>Nullum enim corpus agit nisi moveatur: eo quod oporteat agens et patiens esse simul, vel faciens et factum; <hi>simul autem sunt quae in eodem loco sunt</hi>, ut habetur in V Phys.; locum autem non acquirit corpus nisi per motum.
	Nullum autem corpus movetur nisi in tempore.
	Quicquid igitur fit per actionem corporis, fit successive.
	Creatio autem, ut ostensum est non habet successionem.
	Nihil igitur potest a corpore quocumque per modum creationis produci.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24569"/>Praeterea.
	Omne agens quod agit inquantum movetur, de necessitate movet illud in quod agit: factum enim et passum consequitur dispositionem facientis et agentis, eo quod omne agens agit sibi simile, unde, si agens, non in eadem dispositione se habens, agit inquantum per motum variatur, oportet quod etiam in patiente et facto quaedam renovatio dispositionum fiat, quod sine motu esse non potest.
	Omne autem corpus non movet nisi motum, ut probatum est.
	Nihil igitur fit a corporis actione nisi per motum vel mutationem facti.
	Creatio autem non est mutatio nec motus, ut ostensum est.
	Igitur nullum corpus potest aliquid causare creando.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24570"/>Item.
	Cum agens et factum oporteat sibi esse similia, non potest esse productivum totius substantiae facti quod non tota sua substantia agit: sicut e converso probat philosophus, in VII Metaph., quod forma sine materia, quae tota se agit, non potest esse causa proxima generationis, secundum quam sola forma in actum educitur.
	Nullum autem corpus tota sua substantia agit, etsi totum agat: quia, cum omne agens agat per formam qua actu est, illud solum per totam suam substantiam agere poterit cuius est tota substantia forma; quod de nullo corpore potest dici, cum omne corpus habeat materiam, eo quod omne corpus est mutabile.
	Ergo nullum corpus potest aliquid producere secundum totam eius substantiam: quod est de ratione creationis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24571"/>Amplius.
	Creare non est nisi potentiae infinitae.
	Tanto enim est maioris potentiae agens aliquod, quanto potentiam magis ab actu distantem in actum reducere potest: ut quod potest ex aqua ignem facere, quam quod ex aere.
	Unde, ubi omnino potentia praeexistens subtrahitur, exceditur omnis determinatae distantiae proportio, et sic necesse est potentiam agentis quae aliquid instituit nulla potentia praeexistente, excedere omnem proportionem quae posset considerari ad potentiam agentis aliquid ex materia facientis.
	Nulla autem potentia corporis est infinita: ut probatur a philosopho in VIII physicorum.
	Nullum igitur corpus potest aliquid creare, quod est ex nihilo aliquid facere.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24572"/>Adhuc.
	Movens et motum, faciens et factum, oportet simul esse: ut probatur in VII physicorum.
	Corpus autem agens non potest adesse suo effectui nisi per contactum, quo tangentium ultima fiunt simul.
	Unde impossibile est aliquod corpus agere nisi tangendo.
	Tactus autem alicuius ad alterum est.
	Et sic, ubi non est aliquid praeexistens praeter agens, sicut in creatione accidit, tactus esse non potest.
	Nullum igitur corpus potest agere creando.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24573"/>Patet igitur falsitas positionis quorundam dicentium substantiam caelestium corporum causam materiae elementorum esse: cum materia causam habere non possit nisi id quod creando agit; eo quod ipsa est primum motus et mutationis subiectum.</p>
</div3></div2>
<div2 n="21"><head>Caput 21: Quod solius Dei est creare</head> 
<div3 n="1"><head>1 </head>
<p><milestone id="n. 1" unit="section"/><A NAME="24575"/>Ex praemissis etiam ostendi potest ulterius quod creatio est propria Dei actio, et quod eius solius est creare.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24576"/>Cum enim secundum ordinem agentium sit ordo actionum, eo quod nobilioris agentis nobilior est actio: oportet quod prima actio sit primi agentis propria.
	Creatio autem est prima actio: eo quod nullam aliam praesupponit, omnes autem aliae praesupponunt eam.
	Est igitur creatio propria Dei solius actio, qui est agens primum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24577"/>Item.
	Ex hoc ostensum est quod Deus creat res, quia nihil potest esse praeter ipsum ab eo non causatum.
	Hoc autem nulli alii convenire potest: cum nihil aliud sit universalis causa essendi.
	Soli igitur Deo competit creatio, sicut propria eius actio.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24578"/>Adhuc.
	Effectus suis causis proportionaliter respondent: ut scilicet effectus in actu causis actualibus attribuamus, et effectus in potentia causis quae sunt in potentia; et similiter effectus particulares causis particularibus, universalibus vero universales; ut docet philosophus, in II physicorum.
	Esse autem est causatum primum: quod ex ratione suae communitatis apparet.
	Causa igitur propria essendi est agens primum et universale, quod Deus est.
	Alia vero agentia non sunt causa essendi simpliciter, sed causa essendi hoc, ut hominem vel album.
	Esse autem simpliciter per creationem causatur, quae nihil praesupponit: quia non potest aliquid praeexistere quod sit extra ens simpliciter.
	Per alias factiones fit hoc ens vel tale: nam ex ente praeexistente fit hoc ens vel tale.
	Ergo creatio est propria Dei actio.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24579"/>Amplius.
	Quicquid est causatum secundum aliquam naturam, non potest esse prima causa illius naturae, sed secunda et instrumentalis.
	Socrates enim, quia habet suae humanitatis causam, non potest esse prima humanitatis causa: quia, cum humanitas sua sit ab aliquo causata, sequeretur quod esset sui ipsius causa, cum sit id quod est per humanitatem.
	Et ideo oportet quod generans univocum sit quasi agens instrumentale respectu eius quod est causa primaria totius speciei.
	Et inde est quod oportet omnes causas inferiores agentes reduci in causas superiores sicut instrumentales in primarias.
	Omnis autem alia substantia praeter Deum habet esse causatum ab alio, ut supra probatum est.
	Impossibile est igitur quod sit causa essendi nisi sicut instrumentalis et agens in virtute alterius.
	Instrumentum autem nunquam adhibetur nisi ad causandum aliquid per viam motus: est enim ratio instrumenti quod sit movens motum.
	Creatio autem non est motus, ut ostensum est.
	Nulla igitur substantia praeter Deum potest aliquid creare.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24580"/>Item.
	Instrumentum adhibetur propter convenientiam eius cum causato, ut sit medium inter causam primam et causatum et attingat utrumque, et sic influentia primi perveniat ad causatum per instrumentum.
	Unde oportet quod sit aliquid recipiens primi influentiam in eo quod per instrumentum causatur.
	Quod est contra rationem creationis: nam nihil praesupponit.
	Relinquitur igitur quod nihil aliud praeter Deum potest creare, neque sicut principale agens neque sicut instrumentum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24581"/>Praeterea.
	Omne agens instrumentale exequitur actionem principalis agentis per aliquam actionem propriam et connaturalem sibi: sicut calor naturalis generat carnem dissolvendo et digerendo, et serra operatur ad perfectionem scamni secando.
	Si igitur aliqua creatura sit quae operatur ad creationem sicut instrumentum primi creantis, oportet quod hoc operetur per aliquam actionem debitam et propriam suae naturae.
	Effectus autem respondens actioni propriae instrumenti est prior in via generationis quam effectus respondens principali agenti, ex quo provenit quod primo agenti finis ultimus respondet: prius enim est sectio ligni quam forma scamni, et digestio cibi quam generatio carnis.
	Oportebit igitur aliquid esse effectum per propriam operationem instrumentalis creantis quod sit prius in via generationis quam esse, quod est effectus respondens actioni primi creantis.
	Hoc autem est impossibile: nam quanto aliquid est communius, tanto est prius in via generationis; sicut prius est animal quam homo in generatione hominis, ut philosophus dicit, in libro de generatione animalium.
	Impossibile est ergo quod aliqua creatura creet, neque sicut principale agens neque instrumentaliter.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24582"/>Item.
	Quod est secundum aliquam naturam causatum, non potest esse simpliciter illius naturae causa, esset enim sui ipsius causa: potest autem esse causa illius naturae in hoc, sicut Plato est causa humanae naturae in Socrate, non autem simpliciter, eo quod ipse est causatus in humana natura.
	Quod autem est causa alicuius in hoc, est attribuens naturam communem alicui per quod specificatur vel individuatur.
	Quod non potest esse per creationem, quae nihil praesupponit cui aliquid attribuatur per actionem.
	Impossibile est igitur aliquod ens creatum esse causam alterius per creationem.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24583"/>Amplius.
	Cum omne agens agat secundum quod actu est, oportet modum actionis esse secundum modum actus ipsius rei: unde calidum quod magis est in actu caloris, magis calefacit.
	Cuiuscumque igitur actus determinatur ad genus et speciem et accidens, eius virtutem oportet esse determinatam ad effectus similes agenti inquantum huiusmodi: eo quod omne agens agit sibi simile.
	Nihil autem quod habet esse determinatum, potest esse simile alteri eiusdem generis vel speciei nisi secundum rationem generis vel speciei: nam secundum quod est hoc aliquid, unumquodque est ab alio distinctum.
	Nihil igitur cuius esse finitum est, potest per suam actionem esse causa alterius nisi quantum ad hoc quod habet genus vel speciem: non autem quantum ad hoc quod subsistit ab aliis distinctum.
	Omne igitur agens finitum praesupponit ad suam actionem hoc unde causatum suum individualiter subsistit.
	Non ergo creat: sed solum hoc est agentis cuius esse est infinitum, quod est omnis entis comprehendens similitudinem, ut supra ostensum est.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24584"/>Adhuc.
	Cum omne quod fit ad hoc fiat ut sit, oportet, si aliquid fieri dicatur quod prius fuerit, quod hoc non fiat per se, sed per accidens, per se vero illud quod prius non fuit: ut, si ex albo fiat nigrum, fit quidem et nigrum et coloratum, sed nigrum per se, quia fit ex non nigro, coloratum autem per accidens, nam prius coloratum erat.
	Sic igitur, cum fit aliquod ens, ut homo vel lapis, homo quidem fit per se, quia ex non homine: ens autem per accidens, quia non ex non ente simpliciter, sed ex non ente hoc, ut philosophus dicit, in I physicorum.
	Cum igitur aliquid fit omnino ex non ente, ens per se fiet.
	Oportet igitur quod ab eo quod est per se causa essendi: nam effectus proportionaliter reducuntur in causas.
	Hoc autem est primum ens solum, quod est causa entis inquantum huiusmodi: alia vero sunt causa essendi per accidens, et huius esse per se.
	Cum igitur producere ens non ex ente praeexistente sit creare, oportet quod solius Dei sit creare.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24585"/>Huic autem veritati sacrae Scripturae auctoritas attestatur, quae Deum omnia creasse affirmat, Gen. 1-1: <hi>in principio creavit Deus caelum et terram</hi>.
	Damascenus etiam, in secundo sui libri, dicit: <hi>quicumque vero aiunt Angelos creatores esse cuiuscumque substantiae, hi omnes sunt patris sui Diaboli: creaturae enim existentes non sunt creatores</hi>.
	Per haec autem destruitur quorundam philosophorum error qui dixerunt Deum creasse primam substantiam separatam, et ab ea fuisse creatam secundam, et sic quodam ordine usque ad ultimam.</p>
</div3></div2>
<div2 n="22"><head>Caput 22: Quod Deus omnia possit</head> 
<div3 n="1"><head>1 </head>
<p><milestone id="n. 1" unit="section"/><A NAME="24587"/>Ex hoc autem apparet quod divina virtus non determinatur ad aliquem unum effectum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24588"/>Si enim solius Dei creare est, ab ipso immediate producta esse oportet quaecumque a sua causa produci non possunt nisi per modum creationis.
	Huiusmodi autem sunt omnes substantiae separatae, quae non sunt compositae ex materia et forma, quas esse nunc supponatur; et similiter omnis materia corporalis.
	Haec igitur, tam diversa existentia, praedictae virtutis immediatus effectus sunt.
	Nulla autem virtus producens immediate plures effectus non ex materia, est determinata ad unum effectum.
	Dico autem immediate: quia, si per media produceret, posset provenire diversitas ex parte mediarum causarum.
	Dico etiam non ex materia: quia idem agens et eadem actione causat diversos effectus secundum materiae diversitatem, sicut calor ignis, qui indurat lutum et dissolvit ceram.
	Dei igitur virtus non est determinata ad unum effectum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24589"/>Item.
	Omnis virtus perfecta ad ea omnia se extendit ad quae suus per se et proprius effectus se extendere potest: sicut aedificativa ad omnia se extendit, si perfecta sit, quae possunt rationem habere domus.
	Virtus autem divina est per se causa essendi, et esse est eius proprius effectus, ut ex dictis patet.
	Ergo ad omnia illa se extendit quae rationi entis non repugnant: si enim in quendam tantum effectum virtus eius posset, non esset per se causa entis inquantum huiusmodi, sed huius entis.
	Rationi autem entis repugnat oppositum entis, quod est non ens.
	Omnia igitur Deus potest quae in se rationem non entis non includunt.
	Haec autem sunt quae contradictionem implicant.
	Relinquitur igitur quod quicquid contradictionem non implicat, Deus potest.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24590"/>Adhuc.
	Omne agens agit inquantum actu est.
	Secundum igitur modum actus uniuscuiusque agentis est modus suae virtutis in agendo: homo enim generat hominem, et ignis ignem.
	Deus autem est actus perfectus, in se omnium perfectiones habens, ut supra ostensum est.
	Est igitur sua virtus activa perfecta, ad omnia se habens quaecumque non repugnant rationi eius quod est esse in actu.
	Hoc autem est solum quod contradictionem implicat.
	Omnia igitur praeter haec Deus potest.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24591"/>Amplius.
	Omni potentiae passivae respondet potentia activa.
	Potentia enim propter actum est, sicut materia propter formam.
	Non potest autem ens in potentia consequi quod sit actu nisi per virtutem alicuius existentis in actu.
	Otiosa igitur esset potentia nisi esset virtus activa agentis quae eam in actum reducere posset: cum tamen nihil sit otiosum in rebus naturae.
	Et per hunc modum videmus quod omnia quae sunt in potentia materiae generabilium et corruptibilium, possunt reduci in actum per virtutem activam quae est in corpore caelesti, quod est primum activum in natura.
	Sicut autem corpus caeleste est primum agens respectu corporum inferiorum, ita Deus est primum agens respectu totius entis creati.
	Quicquid igitur est in potentia entis creati, totum hoc Deus per suam virtutem activam facere potest.
	In potentia autem entis creati est omne quod enti creato non repugnat: sicut in potentia naturae humanae sunt omnia quae naturam humanam non tollunt.
	Omnia igitur Deus potest.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24592"/>Praeterea.
	Quod effectus aliquis non subsit potentiae alicuius agentis, potest ex tribus contingere.
	Uno modo, per hoc quod non habet cum agente affinitatem vel similitudinem: agens enim omne agit sibi simile aliquo modo.
	Unde virtus quae est in semine hominis, non potest producere brutum vel plantam: hominem autem potest, qui tamen praedicta excedit.
	Alio modo, propter excellentiam effectus, qui transcendit proportionem virtutis activae: sicut virtus activa corporalis non potest producere substantiam separatam.
	Tertio modo, propter materiam determinatam ad effectum, in quam agens agere non potest: sicut carpentarius non potest facere serram, quia sua arte non potest agere in ferrum, ex quo fit serra.
	Nullo autem istorum modorum potest aliquis effectus subtrahi divinae virtuti.
	Neque enim propter dissimilitudinem effectus aliquid ei impossibile esse potest: cum omne ens, inquantum habet esse, sit ei simile, ut supra ostensum est.
	Nec etiam propter effectus excellentiam: cum ostensum sit quod Deus est supra omnia entia in bonitate et perfectione.
	Nec iterum propter defectum materiae: cum ipse sit causa materiae, quae non possibilis est causari nisi per creationem.
	Ipse etiam in agendo non requirit materiam: cum, nullo praeexistente, rem in esse producat.
	Et sic propter materiae defectum eius actio impediri non potest ab effectus productione.
	Restat igitur quod divina virtus non determinetur ad aliquem effectum, sed simpliciter omnia potest: quod est eum esse omnipotentem.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24593"/>Hinc est quod etiam divina Scriptura fide tenendum hoc tradit.
	Dicitur enim Gen. 17-1, ex ore Dei: <hi>ego Deus omnipotens: ambula coram me et esto perfectus</hi>; et Iob 42-2: <hi>scio quia omnia potes</hi>; et Lucae 1-37, ex ore Angeli: <hi>non erit impossibile apud Deum omne verbum</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24594"/>Per hoc autem evacuatur quorundam philosophorum error qui posuerunt a Deo immediate produci unum effectum tantum, quasi virtus eius ad illius productionem determinata esset; et quod Deus non potest aliud facere nisi secundum quod cursus rerum naturalium se habet; de quibus dicitur Iob 22-17: <hi>quasi nihil posset omnipotens, aestimabant eum</hi>.</p>
</div3></div2>
<div2 n="23"><head>Caput 23: Quod Deus non agat ex necessitate naturae</head> 
<div3 n="1"><head>1 </head>
<p><milestone id="n. 1" unit="section"/><A NAME="24596"/>Ex hoc autem ostenditur quod Deus agit in creaturis non per necessitatem naturae, sed per arbitrium voluntatis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24597"/>Omnis enim agentis per necessitatem naturae virtus determinatur ad unum effectum.
	Et inde est quod omnia naturalia semper eveniunt eodem modo, nisi sit impedimentum: non autem voluntaria.
	Divina autem virtus non ordinatur ad unum effectum tantum, ut supra ostensum est.
	Deus igitur non agit per necessitatem naturae, sed per voluntatem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24598"/>Adhuc.
	Quicquid non implicat contradictionem, subest divinae potentiae, ut ostensum est.
	Multa autem non sunt in rebus creatis quae tamen, si essent, contradictionem non implicarent: sicut patet praecipue circa numerum, quantitates et distantias stellarum et aliorum corporum, in quibus si aliter se haberet ordo rerum, contradictio non implicaretur.
	Multa igitur subsunt divinae virtuti quae in rerum natura non inveniuntur.
	Quicumque autem eorum quae potest facere quaedam facit et quaedam non facit, agit per electionem voluntatis, et non per necessitatem naturae.
	Deus igitur non agit per necessitatem naturae, sed per voluntatem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24599"/>Item.
	Unumquodque agens hoc modo agit secundum quod similitudo facti est in ipso: omne enim agens agit sibi simile.
	Omne autem quod est in altero, est in eo per modum eius in quo est.
	Cum igitur Deus sit per essentiam suam intelligens, ut supra probatum est, oportet quod similitudo effectus sui sit in eo per modum intelligibilem.
	Igitur per intellectum agit.
	Intellectus autem non agit aliquem effectum nisi mediante voluntate, cuius obiectum est bonum intellectum, quod movet agentem ut finis.
	Deus igitur per voluntatem agit, non per necessitatem naturae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24600"/>Amplius.
	Secundum philosophum, in IX Metaph., duplex est actio: una quae manet in agente et est perfectio ipsius, ut videre: alia quae transit in exteriora et est perfectio facti, sicut comburere in igne.
	Divina autem actio non potest esse de genere illarum actionum quae non sunt in agente: cum sua actio sit sua substantia, ut supra ostensum est.
	Oportet igitur quod sit de genere illarum actionum quae sunt in agente et sunt quasi perfectio ipsius.
	Huiusmodi autem non sunt nisi actiones cognoscentis et appetentis, Deus igitur cognoscendo et volendo operatur.
	Non igitur per necessitatem naturae, sed per arbitrium voluntatis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24601"/>Adhuc.
	Deum agere propter finem ex hoc manifestum esse potest quod universum non est a casu, sed ad aliquod bonum ordinatur: ut per philosophum patet, in XI metaphysicae.
	Primum autem agens propter finem oportet esse agens per intellectum et voluntatem: ea enim quae intellectu carent, agunt propter finem sicut in finem ab alio directa.
	Quod quidem in artificialibus patet: nam sagittae motus est ad determinatum signum ex directione sagittantis.
	Simile autem esse oportet et in naturalibus.
	Ad hoc enim quod aliquid directe in finem debitum ordinetur, requiritur cognitio ipsius finis, et eius quod est ad finem, et debitae proportionis inter utrumque: quod solum intelligentis est.
	Cum igitur Deus sit primum agens, non agit per necessitatem naturae, sed intellectum et voluntatem.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24602"/>Praeterea.
	Quod per se agit, prius est eo quod per aliud agit: omne enim quod est per aliud, reduci oportet in id quod per se est, ne in infinitum procedatur.
	Quod autem suae actionis non est dominus, non per se agit: agit enim quasi ab alio actus, non quasi seipsum agens.
	Oportet igitur primum agens hoc modo agere quod sui actus dominus sit.
	Non est autem aliquis sui dominus actus nisi per voluntatem.
	Oportet igitur Deum, qui est primum agens, per voluntatem agere, non per naturae necessitatem.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24603"/>Adhuc.
	Primo agenti debetur prima actio: sicut et primo mobili primus motus.
	Sed naturaliter actio voluntatis est prior quam actio naturae.
	Illud enim naturaliter prius est quod est perfectius: licet in uno quodam sit tempore posterius.
	Actio autem agentis per voluntatem est perfectior: quod ex hoc patet quod perfectiora sunt ea apud nos quae per voluntatem agunt, quam quae per naturae necessitatem.
	Ergo Deo, qui est primus agens, debetur actio quae est per voluntatem.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24604"/>Amplius.
	Ex hoc idem apparet quod, ubi coniungitur utraque actio, superior est virtus quae agit per voluntatem ea quae agit per naturam et utitur ea quasi instrumento: nam in homine superior est intellectus, qui agit per voluntatem, quam anima vegetabilis, quae agit per naturae necessitatem.
	Divina autem virtus est suprema in omnibus entibus.
	Ergo ipsa agit in res omnes per voluntatem, non per naturae necessitatem.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24605"/>Item.
	Voluntas habet pro obiecto bonum secundum rationem boni: natura autem non attingit ad communem boni rationem, sed ad hoc bonum quod est sua perfectio.
	Cum igitur omne agens agat secundum quod ad bonum intendit, quia finis movet agentem; oportet quod agens per voluntatem ad agens per necessitatem naturae comparetur sicut agens universale ad agens particulare.
	Agens autem particulare se habet ad agens universale sicut eo posterius, et sicut eius instrumentum.
	Ergo oportet quod primum agens sit voluntarium, et non per necessitatem naturae agens.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24606"/>Hanc etiam veritatem divina Scriptura nos docet.
	Dicitur enim in Psalmo: <hi>omnia quaecumque voluit dominus fecit</hi>; et Ephes. 1-11: <hi>qui operatur omnia secundum propositum voluntatis suae</hi>.
	Et Hilarius, in libro de synodis: <hi>omnibus creaturis substantiam voluntas Dei attulit</hi>.
	Et infra: <hi>talia enim cuncta creata sunt, qualia Deus ea esse voluit</hi>.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24607"/>Per haec autem removetur error quorundam philosophorum qui dicebant Deum agere per naturae necessitatem.</p>
</div3></div2>
<div2 n="24"><head>Caput 24: Quod Deus agit secundum suam sapientiam</head> 
<div3 n="1"><head>1 </head>
<p><milestone id="n. 1" unit="section"/><A NAME="24609"/>Ex hoc autem apparet quod Deus effectus suos producit secundum suam sapientiam.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24610"/>Voluntas enim ad agendum ex aliqua apprehensione movetur: bonum enim apprehensum est obiectum voluntatis.
	Deus autem est agens per voluntatem, ut ostensum est.
	Cum igitur in Deo non sit nisi intellectualis apprehensio; nihilque intelligat nisi intelligendo se, quem intelligere est sapientem esse: relinquitur quod omnia Deus secundum suam sapientiam operatur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24611"/>Item.
	Omne agens agit sibi simile.
	Unde oportet quod secundum hoc agat unumquodque agens secundum quod habet similitudinem sui effectus: sicut ignis calefacit secundum modum sui caloris.
	Sed in quolibet agente per voluntatem, inquantum huiusmodi, est similitudo sui effectus secundum intellectus apprehensionem: si enim secundum naturae dispositionem solum inesset similitudo effectus agenti voluntario, non ageret nisi unum, quia ratio naturalis unius est una tantum.
	Omne igitur agens voluntarium producit effectum secundum rationem sui intellectus.
	Deus autem agit per voluntatem, ut ostensum est.
	Igitur per sapientiam sui intellectus res in esse producit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24612"/>Amplius.
	Secundum philosophum, in I Metaph., ordinare sapientis est: ordinatio enim aliquorum fieri non potest nisi per cognitionem habitudinis et proportionis ordinatorum ad invicem, et ad aliquid altius eius, quod est finis eorum; ordo enim aliquorum ad invicem est propter ordinem eorum ad finem.
	Cognoscere autem habitudines et proportiones aliquorum ad invicem est solius habentis intellectum; iudicare autem de aliquibus per causam altissimam sapientiae est.
	Et sic oportet quod omnis ordinatio per sapientiam alicuius intelligentis fiat.
	Unde et in mechanicis ordinatores aedificiorum sapientes illius artificii dicuntur.
	Res autem quae sunt a Deo productae, ordinem ad invicem habent non casualem, cum sit semper vel in pluribus.
	Et sic patet quod Deus res in esse produxit eas ordinando.
	Deus igitur per suam sapientiam res in esse produxit.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24613"/>Adhuc.
	Ea quae sunt a voluntate, vel sunt agibilia, sicut actus virtutum, qui sunt perfectiones operantis: vel transeunt in exteriorem materiam, quae factibiles dicuntur.
	Et sic patet quod res creatae sunt a Deo sicut factae.
	Factibilium autem ratio est ars, sicut philosophus dicit.
	Comparantur igitur omnes res creatae ad Deum sicut artificiata ad artificem.
	Sed artifex per ordinem suae sapientiae et intellectus artificiata in esse producit.
	Ergo et Deus omnes creaturas per ordinem sui intellectus fecit.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24614"/>Hoc autem divina auctoritate confirmatur.
	Nam dicitur in Psalmo: <hi>omnia in sapientia fecisti</hi>; et Proverb. 3-19: <hi>dominus sapientia fundavit terram</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24615"/>Per haec autem excluditur quorundam error qui dicebant omnia ex simplici divina voluntate dependere, absque aliqua ratione.</p>
</div3></div2>
<div2 n="25"><head>Caput 25: Qualiter omnipotens dicatur quaedam non posse</head> 
<div3 n="1"><head>1 </head>
<p><milestone id="n. 1" unit="section"/><A NAME="24617"/>Ex praemissis autem accipi potest quod, quamvis Deus sit omnipotens, aliqua tamen dicitur non posse.
	Ostensum enim est supra in Deo esse potentiam activam: potentiam vero passivam in eo non esse iam supra in primo fuerat probatum.
	Secundum autem utramque potentiam dicimur posse.
	Illa igitur Deus non potest quae posse potentiae passivae est.
	Quae autem huiusmodi sint, investigandum est.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24618"/>Primo quidem igitur potentia activa ad agere est, potentia autem passiva ad esse.
	Unde in illis solis est potentia ad esse quae materiam habent contrarietati subiectam.
	Cum igitur in Deo passiva potentia non sit, quicquid ad suum esse pertinet, Deus non potest.
	Non potest igitur Deus esse corpus, aut aliquid huiusmodi.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24619"/>Adhuc.
	Huius potentiae passivae motus actus est.
	Deus igitur, cui potentia passiva non competit, mutari non potest.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24620"/>Potest autem ulterius concludi quod non potest mutari secundum singulas mutationis species: ut quod non potest augeri vel minui, aut alterari, aut generari aut corrumpi.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24621"/>Amplius.
	Cum deficere quoddam corrumpi sit, sequitur quod in nullo deficere potest.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24622"/>Praeterea.
	Defectus omnis secundum privationem aliquam est.
	Privationis autem subiectum potentia materiae est.
	Nullo igitur modo potest deficere.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24623"/>Adhuc.
	Cum fatigatio sit per defectum virtutis, oblivio autem per defectum scientiae, patet quod neque fatigari neque oblivisci potest.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24624"/>Amplius.
	Neque vinci aut violentiam pati.
	Haec enim non sunt nisi eius quod natum est moveri.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24625"/>Similiter autem neque poenitere potest, neque irasci aut tristari: cum haec omnia in passionem et defectum sonent.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24626"/>Rursus.
	Quia potentiae activae obiectum et effectus est ens factum, nulla autem potentia operationem habet ubi deficit ratio sui obiecti, sicut visus non videt deficiente visibili in actu: oportet quod Deus dicatur non posse quicquid est contra rationem entis inquantum est ens, vel facti entis inquantum est factum.
	Quae autem sint huiusmodi, inquirendum est.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24627"/>Primo quidem igitur contra rationem entis est quod entis rationem tollit.
	Tollitur autem ratio entis per suum oppositum: sicut ratio hominis per opposita eius vel particularum ipsius.
	Oppositum autem entis est non ens.
	Hoc igitur Deus non potest, ut faciat simul unum et idem esse et non esse: quod est contradictoria esse simul.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24628"/>Adhuc.
	Contradictio contrariis et privative oppositis includitur: sequitur enim, si est album et nigrum, quod sit album et non album; et si est videns et caecum, quod sit videns et non videns.
	Unde eiusdem rationis etiam est quod Deus non possit facere opposita simul inesse eidem secundum idem.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24629"/>Amplius.
	Ad remotionem cuiuslibet principii essentialis sequitur remotio ipsius rei.
	Si igitur Deus non potest facere rem simul esse et non esse, nec etiam potest facere quod rei desit aliquod suorum principiorum essentialium ipsa remanente: sicut quod homo non habeat animam.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24630"/>Praeterea.
	Cum principia quarundam scientiarum, ut logicae, geometriae et arithmeticae, sumantur ex solis principiis formalibus rerum, ex quibus essentia rei dependet, sequitur quod contraria horum principiorum Deus facere non possit: sicut quod genus non sit praedicabile de specie; vel quod lineae ductae a centro ad circumferentiam non sint aequales; aut quod triangulus rectilineus non habeat tres angulos aequales duobus rectis.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="24631"/>Hinc etiam patet quod Deus non potest facere quod praeteritum non fuerit.
	Nam hoc etiam contradictionem includit: eiusdem namque necessitatis est aliquid esse dum est, et aliquid fuisse dum fuit.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="24632"/>Sunt etiam quaedam quae repugnant rationi entis facti inquantum huiusmodi.
	Quae etiam Deus facere non potest: nam omne quod facit Deus, oportet esse factum.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="24633"/>Ex hoc autem patet quod Deus non potest facere Deum.
	Nam de ratione entis facti est quod esse suum ex alia causa dependeat.
	Quod est contra rationem eius quod dicitur Deus, ut ex superioribus patet.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="24634"/>Eadem etiam ratione, non potest Deus facere aliquid aequale sibi.
	Nam illud cuius esse ab alio non dependet, potius est in essendo et in ceteris dignitatibus eo quod ab alio dependet, quod ad rationem entis facti pertinet.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="24635"/>Similiter etiam Deus facere non potest quod aliquid conservetur in esse sine ipso.
	Nam conservatio esse uniuscuiusque dependet a causa sua.
	Unde oportet quod, remota causa, removeatur effectus.
	Si igitur res aliqua posset esse quae a Deo non conservaretur in esse, non esset effectus eius.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="24636"/>Rursus.
	Quia ipse est per voluntatem agens, illa non potest facere quae non potest velle.
	Quae autem velle non possit, considerari potest si accipiamus qualiter in divina voluntate necessitas esse possit: nam quod necesse est esse, impossibile est non esse; et quod impossibile est esse, necesse est non esse.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="24637"/>Patet autem ex hoc quod non potest Deus facere se non esse, vel non esse bonum aut beatum: quia de necessitate vult se esse, bonum esse et beatum, ut in primo ostensum est.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="24638"/>Item ostensum est supra quod Deus non potest velle aliquod malum.
	Unde patet quod Deus peccare non potest.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="24639"/>Similiter ostensum est supra quod Dei voluntas non potest esse mutabilis.
	Sic igitur non potest facere id quod est a se volitum, non impleri.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="24640"/>Sciendum tamen quod hoc alio modo dicitur non posse a praemissis.
	Nam praemissa simpliciter Deus nec velle nec facere potest.
	Huiusmodi autem potest quidem Deus vel facere vel velle, si eius voluntas vel potentia absolute consideretur, non autem si considerentur praesupposita voluntate de opposito: nam voluntas divina respectu creaturarum necessitatem non habet nisi ex suppositione, ut in primo ostensum est.
	Et ideo omnes istae locutiones, Deus non potest facere contraria his quae disposuit facere, et quaecumque similiter dicuntur, intelliguntur composite: sic enim implicant suppositionem divinae voluntatis de opposito.
	Si autem intelliguntur divise, sunt falsae: quia respiciunt potentiam et voluntatem Dei absolute.</p>
</div3> 
<div3 n="25"><head>25 </head>
<p><milestone id="n. 25" unit="section"/><A NAME="24641"/>Sicut autem Deus agit per voluntatem, ita et per intellectum et scientiam ut ostensum est.
	Pari igitur ratione non potest facere quae se facturum non praescivit, aut dimittere quae se facturum praescivit, qua non potest facere quae facere non vult, aut dimittere quae vult.
	Et eodem modo conceditur et negatur utrumque: ut scilicet praedicta non posse dicatur, non quidem absolute, sed sub conditione vel ex suppositione.</p>
</div3></div2>
<div2 n="26"><head>Caput 26: Quod divinus intellectus non coartatur ad determinatos effectus</head> 
<div3 n="1"><head>1 </head>
<p><milestone id="n. 1" unit="section"/><A NAME="24643"/>Quoniam autem ostensum est quod divina potentia ad determinatos effectus non limitatur, ac per hoc quod ex necessitate naturae non agit, sed per intellectum et voluntatem; ne cui forte videatur quod eius intellectus vel scientia ad determinatos effectus solummodo possit extendi, et sic agat ex necessitate scientiae, quamvis non ex necessitate naturae: restat ostendere quod eius scientia vel intellectus nullis effectuum limitibus coartatur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24644"/>Ostensum est enim supra quod Deus omnia alia quae ab eo procedere possunt comprehendit suam essentiam intelligendo, in qua omnia huiusmodi esse necessarium est per aliqualem similitudinem, sicut effectus virtute sunt in causa.
	Si igitur potentia divina ad effectus determinatos non coartatur, ut supra ostensum est, necessarium est et de eius intellectu similem sententiam proferre.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24645"/>Adhuc.
	Divinae essentiae infinitatem supra ostendimus.
	Infinitum autem, quantalibet adiectione finitorum facta, adaequari non potest quin infinitum excedat quantalibet finita, si etiam numero infinita existant.
	Nihil autem aliud praeter Deum constat esse secundum essentiam infinitum: cum omnia alia secundum essentiae rationem sub determinatis generibus et speciebus concludantur.
	Quotcumque igitur et quanticumque divini effectus comprehendantur, semper in divina essentia est ut eos excedat.
	Et ita plurium ratio esse possit.
	Divinus igitur intellectus, qui perfecte divinam essentiam cognoscit, ut supra ostensum est, omnem finitatem effectuum transcendit.
	Non igitur ex necessitate ad hos vel illos effectus coartatur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24646"/>Item.
	Supra ostensum est quod divinus intellectus infinitorum est cognitor.
	Deus autem per sui intellectus scientiam res producit in esse.
	Causalitas igitur divini intellectus ad finitos effectus non coartatur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24647"/>Amplius.
	Si divini intellectus causalitas ad effectus aliquos, quasi de necessitate agens, artaretur, hoc esset respectu illorum qui ab eo producuntur in esse.
	Hoc autem esse non potest: cum supra ostensum sit quod Deus intelligit etiam quae nunquam sunt nec erunt nec fuerunt.
	Non igitur Deus agit ex necessitate sui intellectus vel scientiae.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24648"/>Praeterea.
	Divina scientia comparatur ad res ab ipso productas sicut scientia artificis ad res artificiatas.
	Quaelibet autem ars se extendit ad omnia quae possunt contineri sub genere subiecto illius artis: sicut ars aedificatoria ad omnes domos.
	Genus autem subiectum divinae arti est ens: cum ipse per suum intellectum sit universale principium entis, ut ostensum est.
	Igitur intellectus divinus ad omnia quibus entis ratio non repugnat, suam causalitatem extendit: huiusmodi enim omnia, quantum est de se, nata sunt sub ente contineri.
	Non igitur divinus intellectus ad aliquos determinatos effectus coartatur.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24649"/>Hinc est quod in Psalmo dicitur: <hi>magnus dominus, et magna virtus eius, et sapientiae eius non est numerus</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24650"/>Per haec autem excluditur quorundam philosophorum positio dicentium quod ex hoc quod Deus seipsum intelligit, fluit ab ipso de necessitate talis rerum dispositio: quasi non suo arbitrio limitet singula et universa disponat, sicut fides Catholica profitetur.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24651"/>Sciendum tamen quod, quamvis divinus intellectus ad certos effectus non coartatur, ipse tamen sibi statuit determinatos effectus quos per suam sapientiam ordinate producat: sicut sapientiae 11-21 dicitur: <hi>omnia in numero, pondere et mensura disposuisti, domine</hi>.</p>
</div3></div2>
<div2 n="27"><head>Caput 27: Quod divina voluntas ad determinatos effectus non artatur</head> 
<div3 n="1"><head>1 </head>
<p><milestone id="n. 1" unit="section"/><A NAME="24653"/>Ex his etiam ostendi potest quod nec eius voluntas, per quam agit, ad determinatos effectus necessitatem habet.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24654"/>Voluntatem enim suo obiecto proportionatam esse oportet.
	Obiectum autem voluntatis est bonum intellectum, ut patet ex supra dictis.
	Voluntas igitur ad quaelibet se nata est extendere quae ei intellectus sub ratione boni proponere potest.
	Si igitur intellectus divinus ad certos effectus non coartatur, ut ostensum est, relinquitur quod nec divina voluntas determinatos effectus ex necessitate producit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24655"/>Praeterea.
	Nihil agens per voluntatem producit aliquid non volendo.
	Ostensum est autem supra quod Deus circa alia a se nihil vult ex necessitate absoluta.
	Non igitur ex necessitate divinae voluntatis aliqui effectus procedunt, sed ex eius libera dispositione.</p>
</div3></div2>
<div2 n="28"><head>Caput 28 et 29: Qualiter in rerum productione debitum inveniatur</head> 
<div3 n="1"><head>1 </head>
<p><milestone id="n. 1" unit="section"/><A NAME="24657"/>Ostendere etiam ex praedictis oportet quod Deus non ex necessitate operatus est in rerum creatione quasi ex debito iustitiae res in esse produxerit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24658"/>Iustitia enim, secundum philosophum, in V Ethic., ad alterum est, cui debitum reddit.
	Universali autem rerum productioni nihil praesupponitur cui aliquid debeatur.
	Ipsa igitur universalis rerum productio ex debito iustitiae provenire non potuit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24659"/>Item.
	Cum iustitiae actus sit reddere unicuique quod suum est, actum iustitiae praecedit actus quo aliquid alicuius suum efficitur, sicut in rebus humanis patet: aliquis enim laborando meretur suum effici quod retributor per actum iustitiae sibi reddit.
	Ille igitur actus quo primo aliquid suum alicuius efficitur, non potest esse actus iustitiae.
	Sed per creationem res creata primo incipit aliquid suum habere.
	Non igitur creatio ex debito iustitiae procedit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24660"/>Praeterea.
	Nullus debet aliquid alteri nisi per hoc quod aliqualiter dependet ab ipso, vel aliquid accipit ab eo vel ab altero, ratione cuius alteri debet: sic enim filius est debitor patri, quia accipit esse ab eo; dominus ministro, quia ab eo accipit famulatum quo indiget; omnis homo proximo propter Deum, a quo bona cuncta suscepimus.
	Sed Deus a nullo dependet, nec indiget aliquo quod ab altero suscipiat, ut ex supra dictis manifeste apparet.
	Deus igitur non produxit res in esse ex aliquo iustitiae debito.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24661"/>Amplius.
	In quolibet genere quod est propter se est prius eo quod est propter aliud.
	Illud igitur quod est primum simpliciter inter omnes causas, est causa propter seipsum tantum.
	Quod autem agit ex debito iustitiae, non agit propter seipsum tantum: agit enim propter illud cui debet.
	Deus igitur, cum sit prima causa et primum agens, res in esse non produxit ex debito iustitiae.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24662"/>Hinc est quod Rom. 11 dicitur: <hi>quis prior dedit illi, et retribuetur ei? Quoniam ex ipso et per ipsum et in ipso sunt omnia</hi>.
	Et Iob 41-2: <hi>quis ante dedit mihi, ut reddam ei? Omnia quae sub caelo sunt, mea sunt</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24663"/>Per haec autem excluditur error quorundam probare nitentium quod Deus non potest facere nisi quod facit, quia non potest facere nisi quod debet.
	Non enim ex debito iustitiae res operatur, ut ostensum est.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24664"/>Licet autem universalem rerum productionem nihil creatum praecedat cui aliquid debitum esse possit, praecedit tamen aliquid increatum, quod est creationis principium.
	Quod quidem dupliciter considerari potest.
	Ipsa enim divina bonitas praecedit ut finis et primum motivum ad creandum: secundum Augustinum, qui dicit: <hi>quia Deus bonus est, sumus</hi>.
	Scientia autem eius et voluntas praecedunt sicut ea quibus res in esse producuntur.
	Si igitur ipsam divinam bonitatem absolute consideremus, nullum debitum in creatione rerum invenimus.
	Dicitur enim uno modo aliquid alicui debitum ex ordine alterius ad ipsum, quod scilicet in ipsum debet referre quod ab ipso accepit: sicut debitum est benefactori quod ei de beneficiis gratiae agantur, inquantum ille qui accepit beneficium hoc ei debet.
	Hic tamen modus debiti in rerum creatione locum non habet: cum non sit aliquid praeexistens cui possit competere aliquid Deo debere, nec aliquod eius beneficium praeexistat.
	Alio modo dicitur aliquid alicui debitum secundum se: hoc enim est ex necessitate alicui debitum quod ad eius perfectionem requiritur; sicut homini debitum est habere manus vel virtutem, quia sine his perfectus esse non potest.
	Divina autem bonitas nullo exteriori indiget ad sui perfectionem.
	Non est igitur per modum necessitatis ei debita creaturarum productio.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24665"/>Adhuc.
	Deus sua voluntate res in esse producit, ut supra ostensum est.
	Non est autem necessarium, si Deus suam bonitatem vult esse, quod velit alia a se produci: huius enim conditionalis antecedens est necessarium, non autem consequens; ostensum est enim in primo libro quod Deus ex necessitate vult suam bonitatem esse, non autem ex necessitate vult alia.
	Igitur non ex necessitate debetur divinae bonitati creaturarum productio.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24666"/>Amplius.
	Ostensum est quod Deus producit res in esse non ex necessitate naturae, neque ex necessitate scientiae, neque voluntatis, neque iustitiae.
	Nullo igitur modo necessitatis divinae bonitati est debitum quod res in esse producantur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24667"/>Potest tamen dici esse sibi debitum per modum cuiusdam condecentiae.
	Iustitia autem proprie dicta debitum necessitatis requirit: quod enim ex iustitia alicui redditur, ex necessitate iuris ei debetur.
	Sicut igitur creaturarum productio non potest dici fuisse ex debito iustitiae quo Deus creaturae sit debitor, ita nec ex tali iustitiae debito quo suae bonitati sit debitor, si iustitia proprie accipiatur.
	Large tamen iustitia accepta, potest dici in creatione rerum iustitia, inquantum divinam condecet bonitatem.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24668"/>Si vero divinam dispositionem consideremus qua Deus disposuit suo intellectu et voluntate res in esse producere, sic rerum productio ex necessitate divinae dispositionis procedit: non enim potest esse quod Deus aliquid se facturum disposuerit quod postmodum ipse non faciat; alias eius dispositio vel esset mutabilis vel infirma.
	Eius igitur dispositioni ex necessitate debetur quod impleatur.
	Sed tamen hoc debitum non sufficit ad rationem iustitiae proprie dictae in rerum creatione, in qua considerari non potest nisi actio Dei creantis: eiusdem autem ad seipsum non est iustitia proprie dicta, ut patet per philosophum, in V Ethicorum.
	Non igitur proprie dici potest quod Deus ex debito iustitiae res in esse produxerit, ea ratione quia per scientiam et voluntatem se disposuit producturum.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24669"/>Si autem alicuius creaturae productio consideretur, poterit ibi debitum iustitiae inveniri ex comparatione posterioris creaturae ad priorem.
	Dico autem priorem non solum tempore, sed natura.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24670"/>Sic igitur in primis divinis effectibus producendis debitum non invenitur.
	In posteriorum vero productione invenitur debitum, ordine tamen diverso.
	Nam si illa quae sunt priora naturaliter, sint etiam priora in esse, posteriora ex prioribus debitum trahunt: debitum enim est ut, positis causis, habeant actiones per quas producunt effectus.
	Si vero quae sunt priora naturaliter, sint posteriora in esse, tunc e converso priora debitum trahunt a posterioribus: sicut medicinam debitum est praecedere ad hoc quod sanitas consequatur.
	Utrobique autem hoc commune existit, quod debitum sive necessitas sumitur ab eo quod est prius natura, circa id quod est natura posterius.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="24671"/>Necessitas autem quae est a posteriori in esse licet sit prius natura, non est absoluta necessitas, sed conditionalis: ut, si hoc debeat fieri, necesse est hoc prius esse.
	Secundum igitur hanc necessitatem in creaturarum productione debitum invenitur tripliciter.
	Primo, ut sumatur conditionatum debitum a tota rerum universitate ad quamlibet eius partem quae ad perfectionem requiritur universi.
	Si enim tale universum fieri Deus voluit, debitum fuit ut solem et lunam faceret, et huiusmodi sine quibus universum esse non potest.
	Secundo, ut sumatur conditionis debitum ex una creatura ad aliam: ut, si animalia et plantas Deus esse voluit, debitum fuit ut caelestia corpora faceret, ex quibus conservantur; et si hominem esse voluit, oportuit facere plantas et animalia, et alia huiusmodi quibus homo indiget ad esse perfectum; quamvis et haec et illa ex mera Deus fecerit voluntate.
	Tertio, ut in unaquaque creatura sumatur conditionale debitum ex suis partibus et proprietatibus et accidentibus, ex quibus dependet creatura quantum ad esse vel quantum ad aliquam sui perfectionem: sicut, supposito quod Deus hominem facere vellet, debitum ex hac suppositione fuit ut animam et corpus in eo coniungeret, et sensus, et alia huiusmodi adiumenta, tam intrinseca quam extrinseca, ei praeberet.
	In quibus omnibus, si recte attenditur, Deus creaturae debitor non dicitur, sed suae dispositioni implendae.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="24672"/>Invenitur autem et alius necessitatis modus in rerum natura secundum quod aliquid dicitur necessarium absolute.
	Quae quidem necessitas dependet ex causis prioribus in esse: sicut ex principiis essentialibus, et ex causis efficientibus sive moventibus.
	Sed iste modus necessitatis in prima rerum creatione locum habere non potest quantum ad causas efficientes.
	Ibi enim solus Deus causa efficiens fuit, cuius est solius creare, ut supra ostensum est; ipse autem non necessitate naturae, sed voluntate operatur creando, ut supra ostensum est; ea vero quae voluntate fiunt, necessitatem habere non possunt nisi ex sola finis suppositione, secundum quam debitum est fini ut ea sint per quae pervenitur ad finem.
	Sed quantum ad causas formales vel materiales, nihil prohibet etiam in prima rerum creatione necessitatem absolutam inveniri.
	Ex hoc enim quod aliqua corpora ex elementis fuerunt composita, necessarium fuit ea calida aut frigida esse.
	Et ex hoc quod aliqua superficies producta est triangularis figurae, necessarium fuit quod tres angulos aequales duobus rectis haberet.
	Haec autem necessitas est secundum ordinem effectus ad causam creatam materialem vel formalem.
	Unde secundum hanc Deus debitor dici non potest, sed magis in creaturam necessitatis debitum cadit.
	In rerum autem propagatione, ubi iam creatura efficiens invenitur, potest esse necessitas absoluta a causa efficiente creata: sicut ex motu solis inferiora corpora necessario immutantur.
	Sic igitur ex praedictis debiti rationibus iustitia naturalis in rebus invenitur et quantum ad rerum creationem, et quantum ad earum propagationem.
	Et ideo Deus dicitur iuste et rationabiliter omnia condidisse et gubernare.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="24673"/>Sic igitur per praedicta excluditur duplex error.
	Eorum scilicet qui, divinam potentiam limitantes, dicebant Deum non posse facere nisi quae facit, quia sic facere debet; et eorum qui dicunt quod omnia sequuntur simplicem voluntatem, absque aliqua alia ratione vel quaerenda in rebus vel assignanda.</p>
</div3></div2>
<div2 n="30"><head>Caput 30: Qualiter in rebus creatis esse potest necessitas absoluta</head> 
<div3 n="1"><head>1 </head>
<p><milestone id="n. 1" unit="section"/><A NAME="24675"/>Licet autem omnia ex Dei voluntate dependeant sicut ex prima causa, quae in operando necessitatem non habet nisi ex sui propositi suppositione, non tamen propter hoc absoluta necessitas a rebus excluditur, ut sit necessarium nos fateri omnia contingentia esse:- quod posset alicui videri, ex hoc quod a causa sua non de necessitate absoluta fluxerunt: cum soleat in rebus esse contingens effectus qui ex causa sua non de necessitate procedit.
	Sunt enim quaedam in rebus creatis quae simpliciter et absolute necesse est esse.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24676"/>Illas enim res simpliciter et absolute necesse est esse in quibus non est possibilitas ad non esse.
	Quaedam autem res sic sunt a Deo in esse productae ut in earum natura sit potentia ad non esse.
	Quod quidem contingit ex hoc quod materia in eis est in potentia ad aliam formam.
	Illae igitur res in quibus vel non est materia, vel, si est, non est possibilis ad aliam formam, non habent potentiam ad non esse.
	Eas igitur absolute et simpliciter necesse est esse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24677"/>Si autem dicatur quod ea quae sunt ex nihilo, quantum est de se in nihilum tendunt; et sic omnibus creaturis inest potentia ad non esse:- manifestum est hoc non sequi.
	Dicuntur enim res creatae eo modo in nihilum tendere quo sunt ex nihilo.
	Quod quidem non est nisi secundum potentiam agentis.
	Sic igitur et rebus creatis non inest potentia ad non esse: sed creatori inest potentia ut eis det esse vel eis desinat esse influere; cum non ex necessitate naturae agat ad rerum productionem, sed ex voluntate, ut ostensum est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24678"/>Item.
	Ex quo res creatae ex divina voluntate in esse procedunt, oportet eas tales esse quales Deus eas esse voluit.
	Per hoc autem quod dicitur Deum produxisse res in esse per voluntatem, non per necessitatem, non tollitur quin voluerit aliquas res esse quae de necessitate sint et aliquas quae sint contingenter, ad hoc quod sit in rebus diversitas ordinata.
	Nihil igitur prohibet res quasdam divina voluntate productas necessarias esse.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24679"/>Adhuc.
	Ad divinam perfectionem pertinet quod rebus creatis suam similitudinem indiderit, nisi quantum ad illa quae repugnant ei quod est esse creatum: agentis enim perfecti est producere sibi simile quantum possibile est.
	Esse autem necesse simpliciter non repugnat ad rationem esse creati: nihil enim prohibet aliquid esse necesse quod tamen suae necessitatis causam habet, sicut conclusiones demonstrationum.
	Nihil igitur prohibet quasdam res sic esse productas a Deo ut tamen eas esse sit necesse simpliciter.
	Immo hoc divinae perfectioni attestatur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24680"/>Amplius.
	Quanto aliquid magis distat ab eo quod per seipsum est ens, scilicet Deo, tanto magis propinquum est ad non esse.
	Quanto igitur aliquid est propinquius Deo, tanto magis recedit a non esse.
	Quae autem ima sunt, propinqua sunt ad non esse per hoc quod habent potentiam ad non esse.
	Illa igitur quae sunt Deo propinquissima, et per hoc a non esse remotissima, talia esse oportet, ad hoc quod sit rerum ordo completus, ut in eis non sit potentia ad non esse.
	Talia autem sunt necessaria absolute.
	Sic igitur aliqua creata de necessitate habent esse.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24681"/>Sciendum est itaque quod, si rerum creatarum universitas consideretur prout sunt a primo principio, inveniuntur dependere ex voluntate, non ex necessitate principii, nisi necessitate suppositionis, sicut dictum est.
	Si vero comparentur ad principia proxima, inveniuntur necessitatem habere absolutam.
	Nihil enim prohibet aliqua principia non ex necessitate produci, quibus tamen positis, de necessitate sequitur talis effectus: sicut mors animalis huius absolutam necessitatem habet propter hoc quod iam ex contrariis est compositum, quamvis ipsum ex contrariis componi non fuisset necessarium absolute.
	Similiter autem quod tales rerum naturae a Deo producerentur, voluntarium fuit: quod autem, eis sic statutis, aliquid proveniat vel existat, absolutam necessitatem habet.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24682"/>Diversimode autem ex diversis causis necessitas sumitur in rebus creatis.
	Nam quia sine suis essentialibus principiis, quae sunt materia et forma, res esse non potest, quod ex ratione principiorum essentialium rei competit, absolutam necessitatem in omnibus habere necesse est.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24683"/>Ex his autem principiis, secundum quod sunt essendi principia, tripliciter sumitur necessitas absoluta in rebus.
	Uno quidem modo, per ordinem ad esse eius cuius sunt.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24684"/>Et quia materia, secundum id quod est, ens in potentia est; quod autem potest esse, potest etiam et non esse: ex ordine materiae necessario res aliquae corruptibiles existunt; sicut animal quia ex contrariis compositum est, et ignis quia eius materia est contrariorum susceptiva.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24685"/>Forma autem, secundum id quod est, actus est: et per eam res actu existunt.
	Unde ex ipsa provenit necessitas ad esse in quibusdam.
	Quod contingit vel quia res illae sunt formae non in materia: et sic non inest ei potentia ad non esse, sed per suam formam semper sunt in virtute essendi; sicut est in substantiis separatis.
	Vel quia formae earum sua perfectione adaequant totam potentiam materiae, ut sic non remaneat potentia ad aliam formam, nec per consequens ad non esse: sicut est in corporibus caelestibus.
	In quibus vero forma non complet totam potentiam materiae, remanet adhuc in materia potentia ad aliam formam.
	Et ideo non est in eis necessitas essendi, sed virtus essendi consequitur in eis victoriam formae super materia: ut patet in elementis et elementatis.
	Forma enim elementi non attingit materiam secundum totum eius posse: non enim fit susceptiva formae elementi unius nisi per hoc quod subiicitur alteri parti contrarietatis.
	Forma vero mixti attingit materiam secundum quod disponitur per determinatum modum mixtionis.
	Idem autem subiectum oportet esse contrariorum et mediorum omnium, quae sunt ex commixtione extremorum.
	Unde manifestum est quod omnia quae vel contrarium habent vel ex contrariis sunt, corruptibilia sunt.
	Quae autem huiusmodi non sunt, sempiterna sunt: nisi per accidens corrumpantur, sicut formae quae non subsistunt sed esse earum est per hoc quod insunt materiae.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24686"/>Alio vero modo ex principiis essentialibus est in rebus absoluta necessitas per ordinem ad partes materiae vel formae, si contingat huiusmodi principia in aliquibus non simplicia esse.
	Quia enim materia propria hominis est corpus commixtum et complexionatum et organizatum, necessarium est absolute hominem quodlibet elementorum et humorum et organorum principalium in se habere.
	Similiter, si homo est animal rationale mortale, et haec est natura vel forma hominis, necessarium est ipsum et animal et rationale esse.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24687"/>Tertio modo est in rebus necessitas absoluta per ordinem principiorum essentialium ad proprietates consequentes materiam vel formam: sicut necesse est serram, quia ex ferro est, duram esse; et hominem disciplinae perceptibilem esse.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24688"/>Necessitas vero agentis consideratur et quantum ad ipsum agere; et quantum ad effectum consequentem.
	Prima autem necessitatis consideratio similis est necessitati accidentis quam habet ex principiis essentialibus.
	Sicut enim alia accidentia ex necessitate principiorum essentialium procedunt, ita et actio ex necessitate formae per quam agens est actu: sic enim agit ut actu est.
	Differenter tamen hoc accidit in actione quae in ipso agente manet, sicut intelligere et velle; et in actione quae in alterum transit, sicut calefacere.
	Nam in primo genere actionis, sequitur ex forma per quam agens fit actu, necessitas actionis ipsius: quia ad eius esse nihil extrinsecum requiritur in quod actio terminetur.
	Cum enim sensus fuerit factus in actu per speciem sensibilem, necesse est ipsum sentire; et similiter cum intellectus est in actu per speciem intelligibilem.
	In secundo autem genere actionis, sequitur ex forma necessitas actionis quantum ad virtutem agendi: si enim ignis sit calidus, necessarium est ipsum habere virtutem calefaciendi, tamen non necesse est ipsum calefacere; eo quod ab extrinseco impediri potest.
	Nec ad propositum differt utrum agens sit unus tantum ad actionem sufficiens per suam formam vel oporteat multos agentes ad unam actionem agendam congregari, sicut multi homines ad trahendam navim: nam omnes sunt ut unus agens, qui fit actu per adunationem eorum ad actionem unam.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="24689"/>Necessitas autem quae est a causa agente vel movente in effectu vel moto, non tantum dependet a causa agente, sed etiam a conditione ipsius moti et recipientis actionem agentis, cui vel nullo modo inest potentia ad recipiendum talis actionis effectum, sicut lanae ut ex ea fiat serra; vel est potentia impedita per contraria agentia, vel per contrarias dispositiones inhaerentes mobili aut formas, maiori impedimento quam sit virtus agentis in agendo, sicut ferrum non liquefit a debili calido.
	Oportet igitur, ad hoc quod sequatur effectus, quod in passo sit potentia ad recipiendum, et in agente sit victoria supra passum, ut possit ipsum transmutare ad contrariam dispositionem.
	Et si quidem effectus consequens in passum ex victoria agentis supra ipsum fuerit contrarius naturali dispositioni patientis, erit necessitas violentiae: sicut cum lapis proiicitur sursum.
	Si vero non fuerit contraria naturali dispositioni ipsius subiecti, non erit necessitas violentiae, sed ordinis naturalis: sicut est in motu caeli, qui est a principio agente extrinseco, non tamen est contra naturalem dispositionem mobilis, et ideo non est motus violentus, sed naturalis.
	Similiter est in alteratione corporum inferiorum a corporibus caelestibus: nam naturalis inclinatio est in corporibus inferioribus ad recipiendam impressionem corporum superiorum.
	Sic etiam est in generatione elementorum: nam forma inducenda per generationem non est contraria primae materiae, quae est generationis subiectum, licet sit contraria formae abiiciendae; non enim materia sub forma contraria existens est generationis subiectum.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="24690"/>Ex praedictis igitur patet quod necessitas quae est ex causa agente, in quibusdam dependet ex dispositione agentis tantum; in quibusdam vero ex dispositione agentis et patientis.
	Si igitur talis dispositio secundum quam de necessitate sequitur effectus, fuerit necessaria absolute et in agente et in patiente, erit necessitas absoluta in causa agente: sicut in his quae agunt ex necessitate et semper.
	Si autem non fuerit absolute necessaria sed possibilis removeri, non erit necessitas ex causa agente nisi ex suppositione dispositionis utriusque debitae ad agendum: sicut in his quae impediuntur interdum in sua operatione vel propter defectum virtutis, vel propter violentiam alicuius contrarii; unde non agunt semper et ex necessitate, sed ut in pluribus.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="24691"/>Ex causa autem finali consequitur in rebus necessitas dupliciter.
	Uno quidem modo, prout est primum in intentione agentis.
	Et quantum ad hoc, eodem modo est necessitas ex fine et ab agente: agens enim in tantum agit in quantum finem intendit, tam in naturalibus quam in voluntariis.
	In rebus enim naturalibus, intentio finis competit agenti secundum suam formam, per quam finis est sibi conveniens: unde oportet quod secundum virtutem formae tendat res naturalis in finem; sicut grave secundum mensuram gravitatis tendit ad medium.
	In rebus autem voluntariis, tantum voluntas inclinat ad agendum propter finem quantum intendit finem: licet non semper tantum inclinetur ad agendum haec vel illa quae sunt propter finem quantum appetit finem, quando finis non solum per haec vel illa haberi potest, sed pluribus modis.
	Alio vero modo est ex fine necessitas secundum quod est posterius in esse.
	Et haec est necessitas non absoluta, sed conditionata: sicut dicimus necesse fore ut serra sit ferrea si debet habere serrae opus.</p>
</div3></div2>
<div2 n="31"><head>Caput 31: Quod non est necessarium creaturas semper fuisse</head> 
<div3 n="1"><head>1 </head>
<p><milestone id="n. 1" unit="section"/><A NAME="24693"/>Ex praemissis autem restat ostendere quod non est necessarium res creatas ab aeterno fuisse.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24694"/>Si enim creaturarum universitatem, vel quamcumque unam creaturam, necesse est esse, oportet quod necessitatem istam habeat ex se, vel ex alio.
	Ex se quidem eam habere non potest.
	Ostensum est enim supra quod omne ens oportet esse a primo ente.
	Quod autem non habet esse a se, impossibile est quod necessitatem essendi a se habeat: quia quod necesse est esse, impossibile est non esse; et sic quod de se habet quod sit necesse-esse, de se habet quod non possit esse non ens; et per consequens, quod non sit non ens; et ita quod sit ens.
	Si autem haec necessitas creaturae est ab alio, oportet quod sit ab aliqua causa quae sit extrinseca: quia quicquid accipiatur intrinsecum creaturae, habet esse ab alio.
	Causa autem extrinseca est vel efficiens, vel finis.
	Ex efficiente vero sequitur quod effectum necesse sit esse, per hoc quod agentem necesse est agere: per actionem enim agentis effectus a causa efficiente dependet.
	Si igitur agentem non necesse sit agere ad productionem effectus, nec effectum necesse est esse absolute.
	Deus autem non agit ex aliqua necessitate ad creaturarum productionem, ut supra ostensum est.
	Non est igitur absolute necesse creaturam esse necessitate pendente a causa efficiente.
	Similiter nec necessitate pendente a causa finali.
	Ea enim quae sunt ad finem, necessitatem a fine non recipiunt nisi secundum quod finis sine eis vel non potest esse, sicut conservatio vitae sine cibo; vel non ita bene esse, sicut iter sine equo.
	Finis autem divinae voluntatis, ex qua res in esse processerunt, non potest aliud esse quam sua bonitas, ut in primo ostensum est.
	Quae quidem a creaturis non dependet: nec quantum ad esse, cum sit per se necesse-esse; nec quantum ad bene esse, cum sit secundum se perfecta simpliciter; quae omnia supra ostensa sunt.
	Non est igitur creaturam esse absolute necessarium.
	Nec igitur necessarium est ponere creaturam semper fuisse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24695"/>Adhuc.
	Quod est ex voluntate, non est absolute necessarium, nisi forte quando voluntatem hoc velle est necessarium.
	Deus autem non per necessitatem naturae, sed per voluntatem producit creaturas in esse, ut probatum est: nec ex necessitate vult creaturas esse, ut in primo ostensum est.
	Non igitur est absolute necessarium creaturam esse.
	Neque ergo necessarium est eas semper fuisse.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24696"/>Amplius.
	Ostensum est supra quod Deus non agit aliqua actione quae sit extra ipsum, quasi ab ipso exiens et in creaturam terminata, sicut calefactio exit ab igne et terminatur in ligna: sed eius velle est eius agere; et hoc modo sunt res, secundum quod Deus vult eas esse.
	Sed non est necessarium quod Deus velit creaturam semper fuisse: cum etiam non sit necessarium Deum velle quod creatura sit omnino, ut in primo ostensum est.
	Non igitur est necessarium quod creatura semper fuerit.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24697"/>Item.
	Ab agente per voluntatem non procedit aliquid ex necessitate nisi per rationem alicuius debiti.
	Ex nullo autem debito Deus creaturam producit, si absolute universalis creaturae productio consideretur, ut supra ostensum est.
	Non igitur ex necessitate Deus creaturam producit.
	Nec igitur necessarium est, si Deus sempiternus est, quod creaturam ab aeterno produxerit.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24698"/>Praeterea.
	Ostensum est supra quod absoluta necessitas in rebus creatis non est per ordinem ad primum principium quod per se necesse est esse, scilicet Deum, sed per ordinem ad alias causas, quae non sunt per se necesse-esse.
	Necessitas autem ordinis ad id quod non est per se necesse esse, non cogit aliquid semper fuisse: sequitur enim, si aliquid currit, quod moveatur; non tamen necesse est quod semper motum fuerit, quia ipsum currere non est per se necessarium.
	Nihil ergo cogit creaturas semper fuisse.</p>
</div3></div2>
<div2 n="32"><head>Caput 32: Rationes volentium probare aeternitatem mundi ex parte Dei acceptae</head> 
<div3 n="1"><head>1 </head>
<p><milestone id="n. 1" unit="section"/><A NAME="24700"/>Sed quia multorum positio fuit quod mundus semper et ex necessitate fuerit, et hoc demonstrare conati sunt, restat rationes eorum ponere, ut ostendatur quod non de necessitate concludunt mundi sempiternitatem.
	Primo, autem, ponentur rationes quae sumuntur ex parte Dei.
	Secundo, quae sumuntur ex parte creaturae.
	Tertio, quae sumuntur a modo factionis rerum, secundum quem ponuntur de novo incipere esse.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24701"/>Ex parte autem Dei, ad aeternitatem mundi ostendendam sumuntur rationes huiusmodi.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24702"/>Omne agens quod non semper agit, movetur per se vel per accidens.
	Per se quidem, sicut ignis qui non semper comburebat, incipit comburere vel quia de novo accenditur; vel quia de novo transfertur, ut sit propinquum combustibili.
	Per accidens autem, sicut motor animalis incipit de novo movere animal aliquo novo motu facto circa ipsum: vel ex interiori, sicut, cum animal expergiscitur digestione completa, incipit moveri; vel ab exteriori, sicut cum de novo veniunt actiones inducentes ad aliquam actionem de novo inchoandam.
	Deus autem non movetur neque per se neque per accidens, ut in primo probatum est.
	Deus igitur semper eodem modo agit.
	Ex sua autem actione res creatae in esse consistunt.
	Semper igitur creaturae fuerunt.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24703"/>Adhuc.
	Effectus procedit a causa agente per actionem eius.
	Sed actio Dei est aeterna: alias fieret de potentia agente actu agens; et oporteret quod reduceretur in actum ab aliquo priori agente, quod est impossibile.
	Ergo res a Deo creatae ab aeterno fuerunt.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24704"/>Amplius.
	Posita causa sufficienti, necesse est effectum poni.
	Si enim adhuc, posita causa, non necesse est effectum poni, possibile igitur erit, causa posita, effectum esse et non esse; consecutio igitur effectus ad causam erit possibilis tantum; quod autem est possibile, indiget aliquo quo reducatur in actum; oportebit igitur ponere aliquam causam qua fiat ut effectus reducatur in actum; et sic prima causa non erat sufficiens.
	Sed Deus est causa sufficiens productionis creaturarum: alias non esset causa, sed magis in potentia se ad causam haberet; aliquo enim addito fieret causa; quod patet esse impossibile.
	Videtur igitur necessarium quod, cum Deus ab aeterno fuerit, quod creatura etiam fuerit ab aeterno.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24705"/>Item.
	Agens per voluntatem non retardat suum propositum exequi de aliquo faciendo nisi propter aliquid in futurum expectatum quod nondum adest: et hoc quandoque est in ipso agente, sicut cum expectatur perfectio virtutis ad agendum, aut sublatio alicuius impedientis virtutem; quandoque vero est extra agentem, sicut cum expectatur praesentia alicuius coram quo actio fiat; vel saltem cum expectatur praesentia alicuius temporis opportuni quod nondum adest.
	Si enim voluntas sit completa, statim potentia exequitur, nisi sit defectus in ipsa: sicut ad imperium voluntatis statim sequitur motus membri, nisi sit defectus potentiae motivae exequentis motum.
	Et per hoc patet quod, cum aliquis vult aliquid facere et non statim fiat, oportet quod vel hoc sit propter defectum potentiae, qui expectatur removendus; vel quia voluntas non est completa ad hoc faciendum.
	Dico autem complementum voluntatis esse, quando vult hoc absolute facere omnibus modis: voluntas autem incompleta est, quando aliquis non vult facere hoc absolute, sed existente aliqua conditione quae nondum adest; vel nisi subtracto impedimento quod adest.
	Constat autem quod quicquid Deus nunc vult quod sit, ab aeterno voluit quod sit: non enim novus motus voluntatis ei advenire potest.
	Nec aliquis defectus vel impedimentum potentiae eius adesse potuit: nec aliquid aliud expectari potuit ad universalis creaturae productionem, cum nihil aliud sit increatum nisi ipse solus, ut supra ostensum est.
	Necessarium igitur videtur quod ab aeterno creaturam in esse produxerit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24706"/>Praeterea.
	Agens per intellectum non praeeligit unum alteri nisi propter eminentiam unius ad alterum.
	Sed ubi nulla est differentia, non potest, esse praeeminentia.
	Ubi igitur nulla est differentia, non fit praeelectio unius ad alterum.
	Et propter hoc ab agente ad utrumlibet se habente aequaliter nulla erit actio, sicut nec a materia: talis enim potentia similatur potentiae materiae.
	Non entis autem ad non ens nulla potest esse differentia.
	Unum igitur non ens non est alteri praeeligibile.
	Sed praeter totam universitatem creaturarum nihil est nisi aeternitas Dei.
	In nihilo autem non possunt assignari aliquae differentiae momentorum, ut in uno magis oporteat aliquid fieri quam in alio.
	Similiter nec in aeternitate, quae tota est uniformis et simplex, ut in primo ostensum est.
	Relinquitur igitur quod voluntas Dei aequaliter se habet ad producendum creaturam per totam aeternitatem.
	Aut igitur voluntas sua est de hoc quod nunquam creatura sub aeternitate eius constituatur: aut quod semper.
	Constat autem quod non est voluntas eius de hoc quod nunquam creatura sub esse eius aeterno constituatur: cum pateat creaturas voluntate eius esse institutas.
	Relinquitur igitur de necessitate, ut videtur, quod creatura semper fuit.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24707"/>Adhuc.
	Ea quae sunt ad finem, necessitatem habent ex fine: et maxime in his quae voluntate aguntur.
	Oportet igitur quod, fine eodem modo se habente, ea quae sunt ad finem eodem modo se habeant vel producantur, nisi adveniat nova habitudo eorum ad finem.
	Finis autem creaturarum ex divina voluntate prodeuntium est divina bonitas, quae sola potest esse divinae voluntatis finis.
	Cum igitur bonitas divina in tota aeternitate eodem modo se habeat in se et in comparatione ad divinam voluntatem videtur quod eodem modo creaturae in esse producantur a divina voluntate in tota aeternitate: non enim potest dici quod aliqua nova relatio eis advenerit ad finem, si penitus ponantur non fuisse ante aliquod determinatum tempus, a quo incoepisse ponuntur.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24708"/>Adhuc.
	Cum bonitas divina perfectissima sit, non hoc modo dicitur quod omnia a Deo processerunt propter bonitatem eius, ut ei aliquid ex creaturis accresceret: sed quia bonitatis est ut seipsam communicet prout possibile est, in quo ipsa bonitas manifestatur.
	Cum autem omnia bonitatem Dei participent inquantum habent esse, secundum quod diuturniora sunt, magis Dei bonitatem participant; unde et esse perpetuum speciei dicitur divinum esse.
	Bonitas autem divina infinita est.
	Eius igitur est ut se in infinitum communicet, non aliquo determinato tempore tantum.
	Hoc igitur videtur ad divinam bonitatem pertinere, ut creaturae aliquae ab aeterno fuerint.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24709"/>Haec igitur sunt ex parte Dei accepta per quae videtur quod creaturae semper fuerint.</p>
</div3></div2>
<div2 n="33"><head>Caput 33: Rationes volentium probare aeternitatem mundi sumptae ex parte creaturarum</head> 
<div3 n="1"><head>1 </head>
<p><milestone id="n. 1" unit="section"/><A NAME="24711"/>Sunt autem et alia, ex parte creaturarum accepta, quae idem ostendere videntur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24712"/>Quae enim non habent potentiam ad non esse, impossibile est ea non esse.
	Quaedam autem sunt in creaturis in quibus non est potentia ad non esse.
	Non enim potest esse potentia ad non esse nisi in illis quae habent materiam contrarietati subiectam: potentia enim ad esse et non esse est potentia ad privationem et formam, quorum subiectum est materia; privatio vero semper adiungitur formae contrariae, cum impossibile sit materiam esse absque omni forma.
	Sed quaedam creaturae sunt in quibus non est materia contrarietati subiecta: vel quia omnino non habent materiam, sicut substantiae intellectuales, ut infra ostendetur; vel non habent contrarium, sicut corpora caelestia; quod eorum motus ostendit, qui contrarium non habet.
	Quasdam igitur creaturas impossibile est non esse.
	Ergo eas necesse est semper esse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24713"/>Item.
	Unaquaeque res tantum durat in esse quanta est sua virtus essendi: nisi per accidens, sicut in his quae violenter corrumpuntur.
	Sed quaedam creaturae sunt quibus inest virtus essendi non ad aliquod determinatum tempus, sed ad semper essendum: sicut corpora caelestia et intellectuales substantiae; incorruptibilia enim sunt, cum contrarium non habeant.
	Relinquitur igitur quod eis competit semper esse.
	Quod autem incipit esse, non semper est.
	Eis ergo non competit ut esse incipiant.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24714"/>Adhuc.
	Quandocumque aliquid de novo incipit moveri, oportet quod movens, vel motum, vel utrumque, aliter se habeat nunc quando est motus, quam prius quando non erat motus: est enim habitudo vel relatio quaedam moventis ad motum secundum quod est movens actu; relatio autem nova non incipit sine mutatione utriusque vel alterius saltem extremorum.
	Quod autem se aliter habet nunc et prius, movetur.
	Ergo oportet, ante motum qui de novo incipit, alium motum praecedere in mobili vel in movente.
	Oportet igitur quod quilibet motus vel sit aeternus, vel habeat alium motum ante se.
	Motus igitur semper fuit.
	Ergo et mobilia.
	Et sic creaturae semper fuerunt.
	Deus enim omnino immobilis est, ut in primo ostensum est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24715"/>Praeterea.
	Omne agens, quod generat sibi simile, intendit conservare esse perpetuum in specie, quod non potest perpetuo conservari in individuo.
	Impossibile est autem naturae appetitum vanum esse.
	Oportet igitur quod rerum generabilium species sint perpetuae.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24716"/>Adhuc.
	Si tempus est perpetuum, oportet motum esse perpetuum: cum sit numerus motus.
	Et per consequens mobilia esse perpetua: cum motus sit actus mobilis.
	Sed tempus oportet esse perpetuum.
	Non enim potest intelligi esse tempus quin sit nunc: sicut nec linea potest intelligi sine puncto.
	Nunc autem semper est finis praeteriti et principium futuri: haec enim est definitio ipsius nunc.
	Et sic quodlibet nunc datum habet ante se tempus prius et posterius.
	Et ita nullum potest esse primum neque ultimum.
	Relinquitur igitur quod mobilia, quae sunt substantiae creatae, sint ab aeterno.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24717"/>Item.
	Oportet vel affirmare vel negare.
	Si igitur ad negationem alicuius sequitur eius positio, oportet illud esse semper.
	Tempus autem est huiusmodi.
	Nam, si tempus non semper fuit, est accipere prius non esse ipsius quam esse; et similiter, si non sit semper futurum, oportet quod non esse eius sit posterius ad esse eius.
	Prius autem et posterius non potest esse secundum durationem nisi tempus sit: nam numerus prioris et posterioris tempus est.
	Et sic oportebit tempus fuisse antequam inciperet, et futurum esse postquam desinet.
	Oportet igitur tempus esse aeternum.
	Tempus autem est accidens: quod sine subiecto esse non potest.
	Subiectum autem eius non est Deus, qui est supra tempus: cum sit omnino immobilis, ut in primo probatum est.
	Relinquitur igitur aliquam substantiam creatam aeternam esse.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24718"/>Amplius.
	Multae propositiones sic se habent quod qui eas negat, oportet quod eas ponat: sicut qui negat veritatem esse, ponit veritatem esse: ponit enim suam negativam esse veram quam profert.
	Et simile est de eo qui negat hoc principium, contradictionem non esse simul: negans enim hoc dicit negationem quam ponit esse veram, oppositam autem affirmationem falsam, et sic non de eodem utrumque verificari.
	Si igitur id ad cuius remotionem sequitur sua positio, oportet esse semper, ut probatum est, sequitur quod praedictae propositiones, et omnes quae ex eis sequuntur, sint sempiternae.
	Hae autem propositiones non sunt Deus.
	Ergo oportet aliquid praeter Deum esse aeternum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24719"/>Hae igitur et huiusmodi rationes sumi possunt ex parte creaturarum quod creaturae fuerint semper.</p>
</div3></div2>
<div2 n="34"><head>Caput 34: Rationes ad probandum aeternitatem mundi ex parte factionis</head> 
<div3 n="1"><head>1 </head>
<p><milestone id="n. 1" unit="section"/><A NAME="24721"/>Possunt etiam sumi aliae rationes, ex parte ipsius factionis, ad idem ostendendum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24722"/>Quod enim ab omnibus communiter dicitur, impossibile est totaliter esse falsum.
	Falsa enim opinio infirmitas quaedam intellectus est: sicut et falsum iudicium de sensibili proprio ex infirmitate sensus accidit.
	Defectus autem per accidens sunt: quia praeter naturae intentionem.
	Quod autem est per accidens, non potest esse semper et in omnibus: sicut iudicium quod de saporibus ab omni gustu datur, non potest esse falsum.
	Ita iudicium quod ab omnibus de veritate datur, non potest esse erroneum.
	Communis autem sententia est omnium philosophorum ex nihilo nihil fieri.
	Oportet igitur hoc esse verum.
	Si igitur aliquid sit factum, oportet ex aliquo esse factum.
	Quod si etiam factum sit, oportet etiam et hoc ex alio fieri.
	Non potest autem hoc in infinitum procedere: quia sic nulla generatio compleretur, cum non sit possibile infinita transire.
	Oportet igitur devenire ad aliquod primum quod non sit factum.
	Omne autem ens quod non semper fuit, oportet esse factum.
	Ergo oportet illud ex quo primo omnia fiunt, esse sempiternum.
	Hoc autem non est Deus: quia ipse non potest esse materia alicuius rei, ut in primo probatum est.
	Relinquitur igitur quod aliquid extra Deum sit aeternum, scilicet prima materia.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24723"/>Amplius.
	Si aliquid non se habet eodem modo nunc et prius, oportet illud esse aliqualiter mutatum: hoc enim est moveri, non eodem modo se nunc et prius habere.
	Omne autem quod de novo incipit esse, non eodem modo se habet nunc et prius.
	Oportet igitur hoc per aliquem motum accidere vel mutationem.
	Omnis autem motus vel mutatio in aliquo subiecto est: est enim actus mobilis.
	Cum autem motus sit prius eo quod fit per motum, cum ad hoc terminetur motus, oportet ante quodlibet factum praeexistere aliquod subiectum mobile.
	Et cum hoc non sit possibile in infinitum procedere, oportet devenire ad aliquod primum subiectum non de novo incipiens sed semper existens.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24724"/>Adhuc.
	Omne quod de novo esse incipit, antequam esset, possibile erat ipsum esse: si enim non, impossibile erat ipsum esse, et necesse non esse; et sic semper fuisset non ens et nunquam esse incoepisset.
	Sed quod est possibile esse, est subiectum potentia ens.
	Oportet igitur ante quodlibet de novo incipiens praeexistere subiectum potentia ens.
	Et cum hoc in infinitum procedere non possit, oportet ponere aliquod primum subiectum quod non incoepit esse de novo.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24725"/>Item.
	Nulla substantia permanens est dum fit: ad hoc enim fit ut sit; non igitur fieret, si iam esset.
	Sed dum fit, oportet aliquid esse quod sit factionis subiectum: non enim factio, cum sit accidens, sine subiecto esse potest.
	Omne igitur quod fit, habet aliquod subiectum praeexistens.
	Et cum hoc in infinitum ire non possit, sequetur primum subiectum non esse factum, sed sempiternum.
	Ex quo ulterius sequitur aliquid praeter Deum esse aeternum: cum ipse subiectum factionis aut motus esse non possit.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24726"/>Hae igitur rationes sunt quibus aliqui tanquam demonstrationibus inhaerentes, dicunt necessarium res creatas semper fuisse.
	In quo fidei Catholicae contradicunt, quae ponit nihil praeter Deum semper fuisse, sed omnia esse coepisse praeter unum Deum aeternum.</p>
</div3></div2>
<div2 n="35"><head>Caput 35: Solutio rationum supra positarum et primo earum quae sumebantur ex parte Dei</head> 
<div3 n="1"><head>1 </head>
<p><milestone id="n. 1" unit="section"/><A NAME="24728"/>Oportet igitur ostendere praemissas rationes non ex necessitate concludere.
	Et primo, illas quae ex parte agentis sumuntur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24729"/>Non enim oportet quod per se vel per accidens Deus moveatur si effectus eius de novo esse incipiunt: ut prima ratio procedebat.
	Novitas enim effectus indicare potest mutationem agentis inquantum demonstrat novitatem actionis: non enim potest esse quod in agente sit nova actio nisi aliquo modo moveatur, saltem de otio in actum.
	Novitas autem divini effectus non demonstrat novitatem actionis in Deo: cum actio sua sit sua essentia, ut supra ostensum est.
	Unde neque novitas effectus mutationem Dei agentis demonstrare potest.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24730"/>Nec tamen oportet quod, si primo agentis actio sit aeterna, quod eius effectus sit aeternus: ut secunda ratio concludebat.
	Ostensum est enim supra quod Deus agit voluntate in rerum productione.
	Non autem ita quod sit aliqua alia ipsius actio media, sicut in nobis actio virtutis motivae est media inter actum voluntatis et effectum, ut in praecedentibus ostensum est: sed oportet quod suum intelligere et velle sit suum facere.
	Effectus autem ab intellectu et voluntate sequitur secundum determinationem intellectus et imperium voluntatis.
	Sicut autem per intellectum determinatur rei factae quaecumque alia conditio, ita et praescribitur ei tempus: non enim solum ars determinat ut hoc tale sit, sed ut tunc sit; sicut medicus ut tunc potio detur.
	Unde, si eius velle per se esset efficax ad effectum producendum, sequeretur de novo effectus ab antiqua voluntate, nulla actione de novo existente.
	Nihil igitur prohibet dicere actionem Dei ab aeterno fuisse, effectum autem non ab aeterno, sed tunc cum ab aeterno disposuit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24731"/>Ex quo etiam patet quod, etsi Deus sit sufficiens causa productionis rerum in esse, non tamen oportet quod eius effectus aeternus ponatur, eo existente aeterno: ut tertia ratio concludebat.
	Posita enim causa sufficienti, ponitur eius effectus, non autem effectus extraneus a causa: hoc enim esset ex insufficientia causae, ac si calidum non calefaceret.
	Proprius autem effectus voluntatis est ut sit hoc quod voluntas vult: si autem aliquid aliud esset quam voluntas velit, non poneretur effectus proprius causae, sed alienus ab ea.
	Voluntas autem, ut dictum est, sicut vult hoc esse tale, ita vult hoc esse tunc.
	Unde non oportet, ad hoc quod voluntas sit sufficiens causa, quod effectus sit quando voluntas est, sed quando voluntas effectum esse disponit.
	In his autem quae a causa naturaliter agente procedunt, secus est: quia actio naturae est secundum quod ipsa est; unde ad esse causae sequi oportet effectum.
	Voluntas autem agit, non secundum modum sui esse, sed secundum modum sui propositi.
	Et ideo, sicut effectus naturalis agentis sequitur esse agentis, si sit sufficiens, ita effectus agentis per voluntatem sequitur modum propositi.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24732"/>Ex his etiam patet quod divinae voluntatis non retardatur effectus, quamvis non semper fuerit, voluntate existente: ut quarta ratio supponebat.
	Nam sub voluntate divina cadit non solum quod eius effectus sit, sed quod tunc sit.
	Hoc igitur volitum quod est tunc creaturam esse, non retardatur: quia tunc incoepit creatura esse quando Deus ab aeterno disposuit.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24733"/>Non est autem ante totius creaturae inchoationem diversitatem aliquam partium alicuius durationis accipere: ut in quinta ratione supponebatur.
	Nam nihil mensuram non habet nec durationem.
	Dei autem duratio, quae est aeternitas, non habet partes, sed est simplex omnino, non habens prius et posterius, cum Deus sit immobilis: ut in primo ostensum est.
	Non est igitur comparare inchoationem totius creaturae ad aliqua diversa signata in aliqua praeexistente mensura, ad quae initium creaturarum similiter vel dissimiliter se possit habere, ut oporteat rationem esse apud agentem quare in hoc signato illius durationis creaturam in esse produxerit, et non in alio praecedenti vel sequenti.
	Quae quidem ratio requireretur si aliqua duratio in partes divisibilis esset praeter totam creaturam productam: sicut accidit in particularibus agentibus, a quibus producitur effectus in tempore, non autem ipsum tempus.
	Deus autem simul in esse produxit et creaturam et tempus.
	Non est igitur ratio quare nunc et non prius in hoc consideranda: sed solum quare non semper.
	Sicut per simile in loco apparet.
	Particularia enim corpora, sicut in tempore determinato, ita et in loco determinato producuntur; et quia habent extra se tempus et locum, a quibus continentur, oportet esse rationem quare magis in hoc loco et in hoc tempore producuntur quam in alio: in toto autem caelo, extra quod non est locus, et cum quo universalis locus omnium producitur, non est ratio consideranda quare hic et non ibi constitutum est; quam rationem quia quidam considerandam putabant, deciderunt in errorem, ut ponerent infinitum in corporibus.
	Et similiter in productione totius creaturae, extra quam non est tempus, et cum qua simul tempus producitur, non est attendenda ratio quare nunc et non prius, ut per hoc ducamur ad concedendam temporis infinitatem: sed solum quare non semper, vel quare post non esse, vel cum aliquo principio.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24734"/>Ad hoc autem inquirendum, sexta ratio inducebatur ex parte finis, qui solus inducere potest necessitatem in his quae voluntate aguntur.
	Finis autem divinae voluntatis non potest esse nisi eius bonitas.
	Non autem agit propter hunc finem producendum in esse, sicut artifex agit propter constitutionem artificiati: cum bonitas eius sit aeterna et immutabilis, ita quod ei nihil accrescere potest.
	Nec etiam posset dici quod propter eius meliorationem Deus agat.
	Nec etiam agit propter hunc finem acquirendum sibi, sicut rex pugnat ut acquirat civitatem: ipse enim est sua bonitas.
	Restat igitur quod agat propter finem inquantum effectum producit ad participationem finis.
	In producendo igitur res sic propter finem, uniformis habitudo finis ad agentem non est consideranda ut ratio operis sempiterni: sed magis est attendenda habitudo finis ad effectum qui fit propter finem; ut taliter producatur effectus qualiter convenientius ordinetur ad finem.
	Unde per hoc quod finis uniformiter se habet ad agentem, non potest concludi quod effectus sit sempiternus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24735"/>Nec est necessarium effectum divinum semper fuisse, propter hoc quod sic convenientius ordinetur ad finem, ut septima ratio procedere videbatur: sed convenientius ordinatur ad finem per hoc quod est non semper fuisse.
	Omne enim agens producens effectum in participationem suae formae, intendit in eo inducere suam similitudinem.
	Sic igitur divinae voluntati conveniens fuit in suae bonitatis participationem creaturam producere, ut sua similitudine divinam bonitatem repraesentaret.
	Non autem potest esse talis repraesentatio per modum aequalitatis, sicut effectus univocus suam causam repraesentat, ut sic oporteat ab infinita bonitate aeternos effectus produci: sed sicut excedens repraesentatur ab eo quod exceditur.
	Excessus autem divinae bonitatis supra creaturam per hoc maxime exprimitur quod creaturae non semper fuerunt.
	Ex hoc enim apparet expresse quod omnia alia praeter ipsum eum habent sui esse auctorem; et quod virtus eius non obligatur ad huiusmodi effectus producendos, sicut natura ad effectus naturales; et per consequens quod est voluntate agens et intelligens.
	Quorum contraria quidam posuerunt, aeternitatem creaturarum supponentes.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24736"/>Sic igitur ex parte agentis nihil est quod aeternitatem creaturarum nos ponere cogat.</p>
</div3></div2>
<div2 n="36"><head>Caput 36: Solutio rationum quae sumuntur ex parte rerum factarum</head> 
<div3 n="1"><head>1 </head>
<p><milestone id="n. 1" unit="section"/><A NAME="24738"/>Similiter etiam nec ex parte creaturae est aliquid quod nos ad eius aeternitatem ponendam de necessitate inducat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24739"/>Necessitas enim essendi quae in creaturis invenitur, ex quo prima ratio ad hoc sumitur, est necessitas ordinis, ut in praecedentibus est ostensum.
	Necessitas autem ordinis non cogit ipsum cui talis inest necessitas, semper fuisse, ut supra ostensum est.
	Licet enim substantia caeli, per hoc quod caret potentia ad non esse, habeat necessitatem ad esse, haec tamen necessitas sequitur eius substantiam.
	Unde, substantia eius iam in esse instituta, talis necessitas impossibilitatem non essendi inducit: non autem facit esse impossibile caelum non esse, in consideratione qua agitur de productione substantiae ipsius.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24740"/>Similiter etiam virtus essendi semper, ex qua procedebat secunda ratio, praesupponit substantiae productionem.
	Unde, cum de productione substantiae caeli agitur, talis virtus sempiternitatis argumentum sufficiens esse non potest.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24741"/>Motus etiam sempiternitatem non cogit nos ponere ratio consequenter inducta.
	Iam enim patet quod absque mutatione Dei agentis potest esse quod novum agat non sempiternum.
	Si autem possibile est aliquid ab eo agi de novo, patet quod et moveri: nam novitas motus dispositionem voluntatis aeternae sequitur de motu non semper essendo.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24742"/>Similiter etiam intentio naturalium agentium ad specierum perpetuitatem, ex quo quarta ratio procedebat, praesupponit naturalia agentia iam producta.
	Unde locum non habet haec ratio nisi in rebus naturalibus iam in esse productis, non autem cum de rerum productione agitur.
	Utrum autem necesse sit ponere generationem perpetuo duraturam, in sequentibus ostendetur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24743"/>Ratio etiam quinta, ex tempore inducta, aeternitatem motus magis supponit quam probet.
	Cum enim prius et posterius et continuitas temporis sequatur prius et posterius et continuitatem motus, secundum Aristotelis doctrinam, patet quod idem instans est principium futuri et finis praeteriti quia aliquid signatum in motu est principium et finis diversarum partium motus.
	Non oportebit igitur omne instans huiusmodi esse, nisi omne signum in tempore acceptum sit medium inter prius et posterius in motu, quod est ponere motum sempiternum.
	Ponens autem motum non esse sempiternum, potest dicere primum instans temporis esse principium futuri et nullius praeteriti finem.
	Nec repugnat successioni temporis quod ponatur in ipso aliquod nunc principium et non finis propter hoc quod linea, in qua ponitur punctus aliquis principium et non finis, est stans, et non fluens: quia etiam in motu aliquo particulari, qui etiam non est stans sed fluens, signari aliquid potest ut principium motus tantum et non ut finis: aliter enim omnis motus esset perpetuus, quod est impossibile.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24744"/>Quod autem prius ponitur non esse temporis quam eius esse si tempus incoepit, non cogit nos dicere quod ponitur tempus esse si ponatur non esse, ut sexta ratio concludebat.
	Nam prius quod dicimus antequam tempus esset, non ponit aliquam temporis partem in re, sed solum in imaginatione.
	Cum enim dicimus quod tempus habet esse post non esse, intelligimus quod non fuit aliqua pars temporis ante hoc nunc signatum: sicut, cum dicimus quod supra caelum nihil est, non intelligimus quod aliquis locus sit extra caelum qui possit dici supra respectu caeli, sed quod non est locus eo superior.
	Utrobique autem imaginatio potest mensuram aliquam rei existenti apponere: ratione cuius, sicut non est ponenda quantitas corporis infinita, ut dicitur in III Phys., ita nec tempus aeternum.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24745"/>Veritas autem propositionum quam oportet concedere etiam propositiones negantem, ex qua septima ratio procedebat, habet necessitatem ordinis qui est praedicati ad subiectum.
	Unde non cogit aliquam rem esse semper: nisi forte intellectum divinum, in quo est radix omnis veritatis, ut in primo ostensum est.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24746"/>Patet igitur quod rationes ex creaturis inductae non cogunt ad mundi aeternitatem ponendam.</p>
</div3></div2>
<div2 n="37"><head>Caput 37: Solutio rationum quae sumebantur ex parte factionis rerum</head> 
<div3 n="1"><head>1 </head>
<p><milestone id="n. 1" unit="section"/><A NAME="24748"/>Restat autem ostendere quod nec ex parte productionis rerum aliqua ratio sumpta cogere possit ad idem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24749"/>Communis enim philosophorum positio ponentium ex nihilo nihil fieri, ex quo prima ratio procedebat, veritatem habet secundum illud fieri quod ipsi considerabant.
	Quia enim omnis nostra cognitio a sensu incipit, qui singularium est, a particularibus considerationibus ad universales consideratio humana profecit.
	Unde principium rerum perquirentes particulares factiones entium tantum consideraverunt, inquirentes qualiter vel hic ignis vel hic lapis fiat.
	Et ideo primi, magis extrinsece quam oporteret fieri rerum considerantes, posuerunt rem fieri solum secundum quasdam accidentales dispositiones, ut rarum, densum, et huiusmodi, dicentes per consequens fieri nihil esse nisi alterari, propter hoc quod ex ente in actu unumquodque fieri intelligebant.
	Posteriores vero, magis intrinsece, rerum factionem considerantes, ad fieri rerum secundum substantiam processerunt, ponentes quod non oportet aliquid fieri ex ente in actu nisi per accidens, sed per se ex ente in potentia.
	Hoc autem fieri, quod est entis ex qualicumque ente, est factio entis particularis: quod quidem fit inquantum est hoc ens, ut homo vel ignis, non autem inquantum est universaliter; ens enim prius erat, quod in hoc ens transmutatur.
	Profundius autem ad rerum originem ingredientes, consideraverunt ad ultimum totius entis creati ab una prima causa processionem: ut ex rationibus hoc ostendentibus supra positis patet.
	In hac autem processione totius entis a Deo non est possibile fieri aliquid ex aliquo alio praeiacente: non enim esset totius entis creati factio.
	Et hanc quidem factionem non attigerunt primi naturales, quorum erat communis sententia ex nihilo nihil fieri.
	Vel, si qui eam attigerunt, non proprie nomen factionis ei competere consideraverunt, cum nomen factionis motum vel mutationem importet, in hac autem totius entis origine ab uno primo ente intelligi non potest transmutatio unius entis in aliud, ut ostensum est.
	Propter quod nec ad naturalem philosophum pertinet huiusmodi rerum originem considerare: sed ad philosophum primum, qui considerat ens commune et ea quae sunt separata a motu.
	Nos tamen sub quadam similitudine etiam ad illam originem nomen factionis transferimus, ut dicamus ea facta quorumcumque essentia vel natura ab aliis originem habet.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24750"/>Ex quo patet quod nec secunda ratio de necessitate concludit, quae ex ratione motus sumebatur.
	Nam creatio mutatio dici non potest nisi secundum metaphoram, prout creatum consideratur habere esse post non esse: ratione cuius aliquid ex alio fieri dicitur etiam eorum quae invicem transmutationem non habent, ex hoc solo quod unum eorum est post alterum, sicut dies ex nocte.
	Nec ratio motus inducta ad hoc aliquid facere potest: nam quod nullo modo est, non se habet aliquo modo; ut possit concludi quod, quando incipit esse, alio modo se habeat nunc et prius.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24751"/>Ex hoc etiam patet quod non oportet aliquam potentiam passivam praecedere esse totius entis creati, ut tertia ratio concludebat.
	Hoc enim est necessarium in illis quae per motum essendi principium sumunt: eo quod motus est actus existentis in potentia.
	Possibile autem fuit ens creatum esse, antequam esset, per potentiam agentis, per quam et esse incoepit.
	Vel propter habitudinem terminorum, in quibus nulla repugnantia invenitur: quod quidem possibile secundum nullam potentiam dicitur, ut patet per philosophum, in V Metaph.
	Hoc enim praedicatum quod est esse, non repugnat huic subiecto quod est mundus vel homo, sicut commensurabile repugnat diametro: et sic sequitur quod non sit impossibile esse, et per consequens quod sit possibile esse antequam esset, etiam nulla potentia existente.
	In his autem quae per motum fiunt, oportet prius fuisse possibile per aliquam passivam potentiam: in quibus philosophus, in VII Metaphys., hac utitur ratione.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24752"/>Patet etiam ex hoc quod nec quarta ratio ad propositum concludit.
	Nam fieri non simul est cum esse rei in his quae per motum fiunt, in quorum fieri successio invenitur.
	In his autem quae non fiunt per motum, non est prius fieri quam esse.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24753"/>Sic igitur evidenter apparet quod nihil prohibet ponere mundum non semper fuisse.
	Quod fides Catholica ponit: Gen. 1-1: <hi>in principio creavit Deus caelum et terram</hi>.
	Et Prov. 8-12 de Deo dicitur: <hi>antequam quicquam faceret a principio</hi> et cetera.</p>
</div3></div2>
<div2 n="38"><head>Caput 38: Rationes quibus quidam conantur ostendere mundum non esse aeternum</head> 
<div3 n="1"><head>1 </head>
<p><milestone id="n. 1" unit="section"/><A NAME="24755"/>Sunt autem quaedam rationes a quibusdam inductae ad probandum mundum non semper fuisse, sumptae ex his.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24756"/>Deum enim esse omnium rerum causam est demonstratum.
	Causam autem oportet duratione praecedere ea quae per actionem causae fiunt.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24757"/>Item.
	Cum totum ens a Deo sit creatum, non potest dici factum esse ex aliquo ente, et sic relinquitur quod sit factum ex nihilo.
	Et per consequens quod habeat esse post non esse.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24758"/>Adhuc.
	Quia infinita non est transire.
	Si autem mundus semper fuisset, essent iam infinita pertransita: quia quod praeteritum est, pertransitum est; sunt autem infiniti dies vel circulationes solis praeteritae, si mundus semper fuit.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24759"/>Praeterea.
	Sequitur quod infinito fiat additio: cum ad dies vel circulationes praeteritas quotidie de novo addatur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24760"/>Amplius.
	Sequitur quod in causis efficientibus sit procedere in infinitum, si generatio fuit semper, quod oportet dicere mundo semper existente: nam filii causa est pater, et huius alius, et sic in infinitum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24761"/>Rursus.
	Sequetur quod sint infinita: scilicet infinitorum hominum praeteritorum animae immortales.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24762"/>Hae autem rationes quia non usquequaque de necessitate concludunt, licet probabilitatem habeant, sufficit tangere solum, ne videatur fides Catholica in vanis rationibus constituta, et non potius in solidissima Dei doctrina.
	Et ideo conveniens videtur ponere qualiter obvietur eis per eos qui aeternitatem mundi posuerunt.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24763"/>Quod enim primo dicitur, agens de necessitate praecedere effectum qui per suam operationem fit, verum est in his quae agunt aliquid per motum: quia effectus non est nisi in termino motus; agens autem necesse est esse etiam cum motus incipit.
	In his autem quae in instanti agunt, hoc non est necesse: sicut simul dum sol est in puncto orientis, illuminat nostrum hemisphaerium.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24764"/>Quod etiam secundo dicitur, non est efficax.
	Ei enim quod est ex aliquo aliquid fieri, contradictorium quod oportet dare si hoc non detur, est non ex aliquo fieri: non autem hoc quod est ex nihilo, nisi sub sensu primi; ex quo concludi non potest quod fiat post non esse.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24765"/>Quod etiam tertio ponitur, non est cogens.
	Nam infinitum, etsi non sit simul in actu, potest tamen esse in successione: quia sic quodlibet infinitum acceptum finitum est.
	Quaelibet igitur circulatio praecedentium transiri potuit: quia finita fuit.
	In omnibus autem simul, si mundus semper fuisset, non esset accipere primam.
	Et ita nec transitum, qui semper exigit duo extrema.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24766"/>Quod etiam quarto proponitur, debile est.
	Nam nihil prohibet infinito ex ea parte additionem fieri qua est finitum.
	Ex hoc autem quod ponitur tempus aeternum, sequitur quod sit infinitum ex parte ante, sed finitum ex parte post: nam praesens est terminus praeteriti.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24767"/>Quod etiam quinto obiicitur, non cogit.
	Quia causas agentes in infinitum procedere est impossibile, secundum philosophos, in causis simul agentibus: quia oporteret effectum dependere ex actionibus infinitis simul existentibus.
	Et huiusmodi sunt causae per se infinitae: quia earum infinitas ad causatum requiritur.
	In causis autem non simul agentibus, hoc non est impossibile, secundum eos qui ponunt generationem perpetuam.
	Haec autem infinitas accidit causis: accidit enim patri Socratis quod sit alterius filius vel non filius.
	Non autem accidit baculo, inquantum movet lapidem, quod sit motus a manu: movet enim inquantum est motus.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24768"/>Quod autem de animabus obiicitur difficilius est.
	Sed tamen ratio non est multum utilis: quia multa supponit.
	Quidam namque aeternitatem mundi ponentium posuerunt etiam humanas animas non esse post corpus.
	Quidam vero quod ex omnibus animabus non manet nisi intellectus separatus: vel agens, secundum quosdam; vel etiam possibilis, secundum alios.
	Quidam autem posuerunt circulationem in animabus, dicentes quod eaedem animae post aliqua saecula in corpora revertuntur.
	Quidam vero pro inconvenienti non habent quod sint aliqua infinita actu in his quae ordinem non habent.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="24769"/>Potest autem efficacius procedi ad hoc ostendendum ex fine divinae voluntatis, ut supra tactum est.
	Finis enim divinae voluntatis in rerum productione est eius bonitas inquantum per causata manifestatur.
	Potissime autem manifestatur divina virtus et bonitas per hoc quod res aliae praeter ipsum non semper fuerunt.
	Ex hoc enim ostenditur manifeste quod res aliae praeter ipsum ab ipso esse habent, quia non semper fuerunt.
	Ostenditur etiam quod non agit per necessitatem naturae; et quod virtus sua est infinita in agendo.
	Hoc igitur convenientissimum fuit divinae bonitati, ut rebus creatis principium durationis daret.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="24770"/>Ex his autem quae praedicta sunt, vitare possumus diversos errores gentilium philosophorum.
	Quorum quidam posuerunt mundum aeternum.
	Quidam materiam mundi aeternam, ex qua ex aliquo tempore mundus coepit generari: vel a casu; vel ab aliquo intellectu; aut etiam amore aut lite.
	Ab omnibus enim his ponitur aliquid praeter Deum aeternum.
	Quod fidei Catholicae repugnat.</p>

</div3></div2>
<div2 n="39"><head>Caput 39: Quod distinctio rerum non est a casu</head> 
<div3 n="1"><head>1 </head>
<p><milestone id="n. 1" unit="section"/><A NAME="24772"/>Expeditis autem his quae ad rerum productionem pertinent, restat prosequi ea quae sunt consideranda in rerum distinctione.
	In quibus primo oportet ostendere quod rerum distinctio non est a casu.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24773"/>Casus enim non contingit nisi in possibilibus aliter se habere: quae enim sunt ex necessitate et semper, non dicimus esse a casu.
	Ostensum est autem supra quasdam res creatas esse in quarum natura non est possibilitas ad non esse: sicut sunt substantiae immateriales, et absque contrarietate.
	Substantias igitur eorum impossibile est esse a casu.
	Sunt autem per suam substantiam ab invicem distinctae.
	Earum igitur distinctio non est a casu.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24774"/>Amplius.
	Cum casus sit tantum in possibilibus aliter se habere; principium autem huiusmodi possibilitatis est materia, non autem forma, quae magis determinat possibilitatem materiae ad unum; ea quorum distinctio est a forma, non distinguuntur casu: sed forte ea quorum distinctio est a materia.
	Specierum autem distinctio est a forma: singularium autem eiusdem speciei a materia.
	Distinctio igitur rerum secundum speciem non potest esse a casu: sed forte aliquorum individuorum casus potest esse distinctivus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24775"/>Adhuc.
	Cum materia sit principium et causa rerum casualium, ut ostensum est, in eorum factione potest esse casus quae ex materia generantur.
	Ostensum est autem supra quod prima rerum productio in esse non est ex materia.
	In ea igitur casus locum habere non potest.
	Oportet autem quod prima rerum productio cum distinctione fuerit: cum multa inveniantur in rebus creatis quae neque ex invicem generantur, neque ex aliquo uno communi, quia non conveniunt in materia.
	Non est igitur possibile quod rerum distinctio sit a casu.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24776"/>Item.
	Causa per se prior est ea quae est per accidens.
	Si igitur posteriora sint a causa per se determinata, inconveniens est dicere priora esse a causa per accidens indeterminata.
	Distinctio autem rerum praecedit naturaliter motus et operationes rerum: determinati enim motus et operationes sunt rerum determinatarum et distinctarum.
	Motus autem et operationes rerum sunt a causis per se et determinatis: cum inveniantur aut semper aut in pluribus ex suis causis eodem modo procedere.
	Ergo et distinctio rerum est a causa per se et determinata: non a casu, quae est causa per accidens indeterminata.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24777"/>Amplius.
	Cuiuslibet rei procedentis ab agente per intellectum et voluntatem, forma est ab agente intenta.
	Ipsa autem universitas creaturarum Deum habet auctorem, qui est agens per voluntatem et intellectum, ut ex praemissis patet.
	Nec in virtute sua defectus aliquis esse potest, ut sic deficiat a sua intentione: cum sua virtus sit infinita, ut supra ostensum est.
	Oportet igitur quod forma universi sit a Deo intenta et volita.
	Non est igitur a casu: casu enim esse dicimus quae praeter intentionem agentis sunt.
	Forma autem universi consistit in distinctione et ordine partium eius.
	Non est igitur distinctio rerum a casu.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24778"/>Adhuc.
	Id quod est bonum et optimum in effectu, est finis productionis ipsius.
	Sed bonum et optimum universi consistit in ordine partium eius ad invicem, qui sine distinctione esse non potest: per hunc enim ordinem universum in sua totalitate constituitur, quae est optimum ipsius.
	Ipse igitur ordo partium universi et distinctio earum est finis productionis universi.
	Non est igitur distinctio rerum a casu.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24779"/>Hanc autem veritatem sacra Scriptura profitetur: ut patet Gen. 1, ubi, cum primo dicatur, <hi>in principio creavit Deus caelum et terram</hi>, subiungit, <hi>distinxit Deus lucem a tenebris</hi>, et sic de aliis: ut non solum rerum creatio, sed etiam rerum distinctio a Deo esse ostendatur, non a casu, sed quasi bonum et optimum universi.
	Unde subditur: <hi>vidit Deus cuncta quae fecerat, et erant valde bona</hi>.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24780"/>Per haec autem excluditur opinio antiquorum naturalium ponentium causam materialem solum et unam, ex qua omnia fiebant raritate et densitate.
	Hos enim necesse est dicere distinctionem rerum quas in universo videmus, non ex alicuius ordinante intentione provenisse, sed ex materiae fortuito motu.
	Similiter etiam excluditur opinio Democriti et Leucippi ponentium infinita principia materialia, scilicet indivisibilia corpora eiusdem naturae sed differentia figuris, ordine et positione, ex quorum concursu - quem oportebat esse fortuitum, cum causam agentem negarent - ponebant esse diversitatem in rebus, propter tres praedictas atomorum differentias, scilicet figurae, ordinis et positionis; unde sequebatur distinctionem rerum esse fortuitam.
	Quod ex praemissis patet esse falsum.</p>
</div3></div2>
<div2 n="40"><head>Caput 40: Quod materia non est prima causa distinctionis rerum</head> 
<div3 n="1"><head>1 </head>
<p><milestone id="n. 1" unit="section"/><A NAME="24782"/>Ex hoc autem ulterius apparet quod rerum distinctio non est propter materiae diversitatem sicut propter primam causam.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24783"/>Ex materia enim nihil determinatum provenire potest nisi casualiter: eo quod materia ad multa possibilis est; ex quibus si unum tantum proveniat, hoc ut in paucioribus contingens necesse est esse; huiusmodi autem est quod casualiter evenit, et praecipue sublata intentione agentis.
	Ostensum est autem quod rerum distinctio non est a casu.
	Relinquitur igitur quod non sit propter materiae diversitatem sicut propter primam causam.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24784"/>Adhuc.
	Ea quae sunt ex intentione agentis, non sunt propter materiam sicut propter primam causam.
	Causa enim agens prior est in causando quam materia: quia materia non fit actu causa nisi secundum quod est mota ab agente.
	Unde, si aliquis effectus consequitur dispositionem materiae et intentionem agentis, non est ex materia sicut ex causa prima.
	Et propter hoc videmus quod ea quae reducuntur in materiam sicut in causam primam, sunt praeter intentionem agentis: sicut monstra et alia peccata naturae.
	Forma autem est ex intentione agentis.
	Quod ex hoc patet: agens enim agit sibi simile secundum formam; et si aliquando hoc deficiat, hoc est a casu propter materiam.
	Formae igitur non consequuntur dispositionem materiae sicut primam causam: sed magis e converso materiae sic disponuntur ut sint tales formae.
	Distinctio autem rerum secundum speciem est per formas.
	Distinctio igitur rerum non est propter materiae diversitatem sicut propter primam causam.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24785"/>Amplius.
	Distinctio rerum non potest provenire ex materia nisi in illis quae ex materia praeexistente fiunt.
	Multa autem sunt ab invicem distincta in rebus quae non possunt ex praeexistente materia fieri: sicut patet de corporibus caelestibus, quae non habent contrarium, ut eorum motus ostendit.
	Non igitur potest esse prima causa distinctionis rerum diversitas materiae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24786"/>Item.
	Quaecumque habentia sui esse causam distinguuntur, habent causam suae distinctionis: unumquodque enim secundum hoc fit ens secundum quod fit unum in se indivisum et ab aliis distinctum.
	Sed si materia sui diversitate est causa distinctionis rerum, oportet ponere materias in se esse distinctas.
	Constat autem quod materia quaelibet habet esse ab alio, per hoc quod supra ostensum est omne quod qualitercumque est, a Deo esse.
	Ergo aliud est causa distinctionis in materiis.
	Non igitur prima causa distinctionis rerum potest esse diversitas materiae.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24787"/>Adhuc.
	Cum omnis intellectus agat propter bonum, non agit melius propter vilius, sed e converso: et simile est de natura.
	Omnes autem res procedunt a Deo per intellectum agente, ut ex supra dictis patet.
	Sunt igitur a Deo viliora propter meliora, et non e converso.
	Forma autem nobilior est materia: cum sit perfectio et actus eius.
	Ergo non producit tales formas rerum propter tales materias, sed magis tales materias produxit ut sint tales formae.
	Non igitur distinctio specierum in rebus, quae est secundum formam, est propter materiam: sed magis materiae sunt creatae diversae ut diversis formis conveniant.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24788"/>Per hoc autem excluditur opinio Anaxagorae ponentis infinita principia materialia, a principio quidem commixta in uno confuso, quae postmodum intellectus separando rerum distinctionem constituit: et quorumcumque aliorum ponentium diversa principia materialia ad distinctionem rerum causandam.</p>
</div3></div2>
<div2 n="41"><head>Caput 41: Quod distinctio rerum non est propter contrarietatem agentium</head> 
<div3 n="1"><head>1 </head>
<p><milestone id="n. 1" unit="section"/><A NAME="24790"/>Ex praemissis etiam ostendi potest quod causa distinctionis rerum non est diversitas, aut etiam contrarietas agentium.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24791"/>Si enim diversi agentes ex quibus procedit rerum diversitas, sunt ordinati ad invicem, oportet quod huius ordinis sit aliqua una causa: nam multa non uniuntur nisi per aliquod unum.
	Et sic illud ordinans est prima causa et una distinctionis rerum.
	Si vero diversi agentes non sint ad invicem ordinati, concursus eorum ad diversitatem rerum producendam erit per accidens.
	Distinctio igitur rerum erit casualis.
	Cuius contrarium supra ostensum est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24792"/>Item.
	A diversis causis non ordinatis non procedunt effectus ordinati, nisi forte per accidens: diversa enim, inquantum huiusmodi, non faciunt unum.
	Res autem distinctae inveniuntur habere ordinem ad invicem non casualiter: cum ut in pluribus unum ab alio iuvetur.
	Impossibile est igitur quod distinctio rerum sic ordinatarum sit propter diversitatem agentium non ordinatorum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24793"/>Amplius.
	Quaecumque habent causam suae distinctionis, non possunt esse prima causa distinctionis rerum.
	Sed si plura agentia ex aequo accipiantur, necesse est quod habeant causam suae distinctionis: habent enim causam essendi, cum omnia entia sint ab uno primo ente, ut supra ostensum est; idem autem est causa essendi alicui et distinctionis eius ab aliis, sicut ostensum est.
	Non potest igitur esse prima causa distinctionis rerum diversitas agentium.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24794"/>Item.
	Si diversitas rerum procedat a diversitate vel contrarietate diversorum agentium, maxime hoc videtur, quod et plures ponunt, de contrarietate boni et mali, ita quod omnia bona procedant a bono principio, mala autem a malo: bonum enim et malum sunt in omnibus generibus.
	Non potest autem esse unum primum principium omnium malorum.
	Cum enim ea quae sunt per aliud, reducantur ad ea quae sunt per se, oportebit primum activum malorum esse per se malum.
	Per se autem dicimus tale quod per essentiam suam tale est.
	Eius igitur essentia non erit bona.
	Hoc autem est impossibile.
	Omne enim quod est, inquantum est ens, necesse est esse bonum: esse namque suum unumquodque amat et conservari appetit; signum autem est, quia contra pugnat unumquodque suae corruptioni; bonum autem est quod omnia appetunt.
	Non potest igitur distinctio in rebus procedere a duobus contrariis principiis quorum unum sit bonum et aliud malum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24795"/>Adhuc.
	Omne agens agit inquantum est actu.
	Inquantum vero est actu, unumquodque perfectum est.
	Perfectum vero omne, inquantum huiusmodi, bonum dicimus.
	Omne igitur agens, inquantum huiusmodi, bonum est.
	Si quid igitur per se malum est, non poterit esse agens.
	Si autem est malorum principium primum, oportet esse per se malum, ut ostensum est.
	Impossibile est igitur distinctionem in rebus procedere a duobus principiis, bono et malo.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24796"/>Amplius.
	Si omne ens, inquantum huiusmodi, bonum est, malum igitur, inquantum est malum, est non ens.
	Non entis autem, inquantum huiusmodi, non est ponere causam agentem: cum omne agens agat inquantum est ens actu: agit autem unumquodque sibi simile.
	Mali igitur, inquantum est huiusmodi, non est ponere causam per se agentem.
	Non est igitur fieri reductionem malorum in unam primam causam quae per se sit causa omnium malorum.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24797"/>Adhuc.
	Quod educitur praeter intentionem agentis, non habet causam per se, sed incidit per accidens: sicut cum quis invenit thesaurum fodiens ad plantandum.
	Sed malum in effectu aliquo non potest provenire nisi praeter intentionem agentis: cum omne agens ad bonum intendat; bonum enim est quod omnia appetunt.
	Malum igitur non habet causam per se, sed per accidens incidit in effectibus causarum.
	Non igitur est ponere unum primum principium omnium malorum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24798"/>Praeterea.
	Contrariorum agentium sunt contrariae actiones.
	Eorum igitur quae per unam actionem producuntur, non sunt ponenda principia contraria.
	Bonum autem et malum eadem actione producuntur: eadem enim actione aqua corrumpitur et aer generatur.
	Non sunt igitur, propter differentiam boni et mali in rebus inventam, ponenda principia contraria.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24799"/>Amplius.
	Quod omnino non est, nec bonum nec malum est.
	Quod autem est, inquantum est, bonum est, ut ostensum est.
	Oportet igitur malum esse aliquid inquantum est non ens.
	Hoc autem est ens privatum.
	Malum igitur, inquantum huiusmodi, est ens privatum; et ipsum malum est ipsa privatio.
	Privatio autem non habet causam per se agentem: quia omne agens agit inquantum habet formam; et sic oportet per se effectum agentis esse habens formam, cum agens agat sibi simile, nisi per accidens.
	Relinquitur igitur quod malum non habet causam per se agentem, sed incidit per accidens in effectibus causarum per se agentium.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24800"/>Non est igitur unum primum et per se malorum principium: sed primum omnium principium est unum primum bonum, in cuius effectibus consequitur malum per accidens.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24801"/>Hinc est quod Isaiae 45 dicitur: <hi>ego dominus, et non est alter Deus: formans lucem et creans tenebras, faciens pacem et creans malum.
	Ego dominus faciens omnia haec</hi>.
	Et Eccli. 11-14: <hi>bona et mala, vita et mors, paupertas et honestas, a Deo sunt</hi>.
	Et eodem 33-15: <hi>contra malum bonum est.
	Sic et contra virum iustum peccator.
	Et sic intuere in omnia opera altissimi duo contra duo, unum contra unum</hi>.
	Dicitur autem Deus <hi>facere mala</hi>, vel <hi>creare</hi>, inquantum creat ea quae secundum se bona sunt, et tamen aliis sunt nociva: sicut lupus, quamvis in sua specie quoddam bonum naturae sit, tamen ovi est malus; et similiter ignis aquae, inquantum est eius corruptivus.
	Et per similem modum est causa malorum in hominibus quae poenae dicuntur.
	Unde dicitur Amos 3-6: <hi>si est malum in civitate quod dominus non fecerit?</hi> Et hoc est quod Gregorius dicit: <hi>etiam mala, quae nulla sua natura subsistunt, creantur a domino: sed creare mala dicitur cum res in se bonas creatas nobis male agentibus in flagellum format</hi>.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24802"/>Per hoc autem excluditur error ponentium prima principia contraria.
	Qui error primo incoepit ab Empedocle.
	Posuit enim duo prima principia agentia, amicitiam et litem, quorum amicitiam dixit esse causam generationis, litem vero corruptionis: ex quo videtur, ut Aristoteles dicit, in I Metaphys., hic duo, bonum et malum, primus principia contraria posuisse.
	Posuit autem et Pythagoras duo prima, bonum et malum: sed non per modum principiorum agentium, sed per modum formalium principiorum.
	Ponebat enim haec duo esse genera sub quibus omnia alia comprehenderentur: ut patet per philosophum, in I metaphysicae.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24803"/>Hos autem antiquissimorum philosophorum errores, qui etiam per posteriores philosophos sunt sufficienter exclusi, quidam perversi sensus homines doctrinae Christianae adiungere praesumpserunt.
	Quorum primus fuit Marchius, a quo Marchiani sunt dicti, qui sub nomine Christiano haeresim condidit, opinatus duo sibi adversa principia, quem secuti sunt Cerdoniani; et postmodum Marchianistae; et ultimo Manichaei, qui hunc errorem maxime diffuderunt.</p>
</div3></div2>
<div2 n="42"><head>Caput 42: Quod causa prima distinctionis rerum non est secundorum agentium ordo</head> 
<div3 n="1"><head>1 </head>
<p><milestone id="n. 1" unit="section"/><A NAME="24805"/>Ex eisdem etiam ostendi potest quod rerum distinctio non causatur ex ordine secundorum agentium: sicut quidam dicere voluerunt quod Deus, cum sit unus et simplex, facit tantum unum effectum, quae est substantia primo causata; quae, quia simplicitati primae causae adaequari non potest, cum non sit actus purus sed habeat aliquid de potentia admixtum, habet aliquam multiplicitatem, ut ex ea iam pluralitas aliqua possit prodire; et sic semper effectibus a simplicitate causarum deficientibus, dum multiplicantur effectus, diversitas rerum constituitur, ex quibus universum consistit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24806"/>Haec igitur positio toti rerum diversitati non unam causam assignat, sed singulas causas determinatis effectibus: totam autem diversitatem rerum ex concursu omnium causarum procedere ponit.
	Ea autem a casu esse dicimus quae ex concursu diversarum causarum proveniunt et non ex aliqua una causa determinata.
	Distinctio igitur rerum et ordo universi erit a casu.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24807"/>Amplius.
	Id quod est optimum in rebus causatis, reducitur ut in primam causam in id quod est optimum in causis: oportet enim effectus proportionales esse causis.
	Optimum autem in omnibus entibus causatis est ordo universi, in quo bonum universi consistit: sicut et in rebus humanis bonum gentis est divinius quam bonum unius.
	Oportet igitur ordinem universi sicut in causam propriam reducere in Deum, quem supra ostendimus esse summum bonum.
	Non igitur rerum distinctio, in qua ordo consistit universi, causatur ex causis secundis, sed magis ex intentione causae primae.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24808"/>Adhuc.
	Absurdum videtur id quod est optimum in rebus reducere sicut in causam in rerum defectum.
	Optimum autem in rebus causatis est distinctio et ordo ipsarum, ut ostensum est.
	Inconveniens igitur est dicere quod talis distinctio ex hoc causetur quod secundae causae deficiunt a simplicitate causae primae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24809"/>Item.
	In omnibus causis agentibus ordinatis, ubi agitur propter finem, oportet quod fines causarum secundarum sint propter finem causae primae: sicut finis militaris et equestris et frenifactricis est propter finem civilis.
	Processus autem entium a primo ente est per actionem ordinatam ad finem: cum sit per intellectum, ut ostensum est; intellectus autem omnis propter finem agit.
	Si igitur in productione rerum sunt aliquae causae secundae, oportet quod fines earum et actiones sint propter finem causae primae, qui est ultimus finis in rebus causatis.
	Hoc autem est distinctio et ordo partium universi, qui est quasi ultima forma.
	Non igitur est distinctio in rebus et ordo propter actiones secundarum causarum: sed magis actiones secundarum causarum sunt propter ordinem et distinctionem in rebus constituendam.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24810"/>Adhuc.
	Si distinctio partium universi et ordo earum est proprius effectus causae primae, quasi ultima forma et optimum in universo, oportet rerum distinctionem et ordinem esse in intellectu causae primae: in rebus enim quae per intellectum aguntur, forma quae in rebus factis producitur, provenit a forma simili quae est in intellectu; sicut domus quae est in materia, a domo quae est in intellectu.
	Forma autem distinctionis et ordinis non potest esse in intellectu agente nisi sint ibi formae distinctorum et ordinatorum.
	Sunt igitur in intellectu divino formae diversarum rerum distinctarum et ordinatarum: nec hoc simplicitati ipsius repugnat, ut supra ostensum est.
	Si igitur ex formis quae sunt in intellectu proveniant res extra animam, in his quae per intellectum aguntur, poterunt a prima causa immediate causari plura et diversa, non obstante divina simplicitate, propter quam quidam in praedictam positionem inciderunt.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24811"/>Item.
	Actio agentis per intellectum terminatur ad formam quam intelligit, non ad aliam, nisi per accidens et a casu.
	Deus autem est agens per intellectum, ut ostensum est: nec potest eius actio esse casualis, cum non possit in sua actione deficere.
	Oportet igitur quod producat effectum suum ex hoc quod ipsum effectum intelligit et intendit.
	Sed per quam rationem intelligit unum effectum, potest et multos effectus alios a se intelligere.
	Potest igitur statim multa causare absque medio.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24812"/>Amplius.
	Sicut supra ostensum est, virtus divina non limitatur ad unum effectum: et hoc eius simplicitati convenit; quia quanto aliqua virtus est magis unita, tanto est magis infinita, ad plura se potens extendere.
	Quod autem ex uno non fiat nisi unum, non oportet nisi quando agens ad unum effectum determinatur.
	Non oportet igitur dicere quod, quia Deus est unus et omnino simplex, ex ipso multitudo provenire non possit nisi mediantibus aliquibus ab eius simplicitate deficientibus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24813"/>Praeterea.
	Ostensum est supra quod solus Deus potest creare.
	Multa autem sunt rerum quae non possunt procedere in esse nisi per creationem: sicut omnia quae non sunt composita ex forma et materia contrarietati subiecta; huiusmodi enim ingenerabilia oportet esse, cum omnis generatio sit ex contrario et ex materia.
	Talia autem sunt omnes intellectuales substantiae, et omnia corpora caelestia, et etiam ipsa materia prima.
	Oportet igitur ponere omnia huiusmodi immediate a Deo sumpsisse sui esse principium.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24814"/>Hinc est quod dicitur Gen. 1-1: <hi>in principio creavit Deus caelum et terram</hi>; Iob 37-18: <hi>tu forsitan fabricatus es caelos, qui solidissimi quasi aere fundati sunt?</hi></p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24815"/>Excluditur autem ex praedictis opinio Avicennae, qui dicit quod Deus, intelligens se, produxit unam intelligentiam primam, in qua iam est potentia et actus; quae, inquantum intelligit Deum, producit intelligentiam secundam; inquantum vero intelligit se secundum quod est in actu, producit animam orbis; inquantum vero intelligit se secundum quod est in potentia, producit substantiam orbis primi.
	Et sic inde procedens diversitatem rerum causari instituit per causas secundas.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24816"/>Excluditur etiam opinio quorundam antiquorum haereticorum, qui dicebant Deum non creasse mundum, sed Angelos.
	Cuius erroris dicitur primo Simon magus fuisse inventor.</p>
</div3></div2>
<div2 n="43"><head>Caput 43: Quod rerum distinctio non est per aliquem de secundis agentibus inducentem in materiam diversas formas</head> 
<div3 n="1"><head>1 </head>
<p><milestone id="n. 1" unit="section"/><A NAME="24818"/>Sunt autem quidam moderni haeretici qui dicunt Deum omnium visibilium creasse materiam, sed per aliquem Angelum diversis formis fuisse distinctam.
	Cuius opinionis falsitas manifeste apparet.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24819"/>Non enim caelestia corpora, in quibus nulla contrarietas invenitur, ex aliqua materia possunt esse formata: omne enim quod fit ex materia praeexistenti, oportet ex contrario fieri.
	Impossibile est igitur quod ex aliqua materia prius a Deo creata Angelus aliquis caelestia corpora formaverit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24820"/>Amplius.
	Caelestia corpora aut in nulla materia conveniunt cum corporibus inferioribus, aut non conveniunt in aliqua materia nisi prima: non enim caelum est ex elementis compositum, nec naturae elementaris; quod eius motus ostendit, a motibus omnium elementorum diversus.
	Materia autem prima non potest praefuisse per seipsam ante omnia corpora formata: cum non sit nisi potentia tantum; omne enim esse in actu est ab aliqua forma.
	Impossibile est igitur quod ex materia prius a Deo creata aliquis Angelus omnia visibilia corpora formaverit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24821"/>Adhuc.
	Omne quod fit, ad hoc fit quod sit: est enim fieri via in esse.
	Sic igitur unicuique causato convenit fieri sicut sibi convenit esse.
	Esse autem non convenit formae tantum nec materiae tantum, sed composito: materia enim non est nisi in potentia; forma vero est qua aliquid est, est enim actus.
	Unde restat quod compositum proprie sit.
	Eius igitur solius est fieri, non materiae praeter formam.
	Non est igitur aliud agens creans materiam solam, et aliud inducens formam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24822"/>Item.
	Prima inductio formarum in materia non potest esse ab aliquo agente per motum tantum: omnis enim motus ad formam est ex forma determinata in formam determinatam; quia materia non potest esse absque omni forma, et sic praesupponitur aliqua forma in materia.
	Sed omne agens ad formam solam materialem oportet quod sit agens per motum: cum enim formae materiales non sint per se subsistentes, sed earum esse sit inesse materiae, non possunt produci in esse nisi vel per creationem totius compositi, vel per transmutationem materiae ad talem vel talem formam.
	Impossibile est igitur quod prima inductio formarum in materia sit ab aliquo creante formam tantum: sed ab eo qui est creator totius compositi.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24823"/>Adhuc.
	Motus ad formam est posterior naturaliter motu secundum locum: cum sit actus magis imperfecti, ut probat philosophus.
	Posteriora autem in entibus naturali ordine causantur a prioribus.
	Motus igitur ad formam causatur a motu secundum locum.
	Primus autem motus secundum locum est motus caelestis.
	Omnis igitur motus ad formam fit mediante motu caelesti.
	Ea igitur quae non possunt fieri mediante motu caelesti, non possunt fieri ab aliquo agente qui non potest agere nisi per motum: qualem oportet esse agentem qui non potest agere nisi inducere formam in materia, ut ostensum est.
	Per motum autem caelestem non possunt produci multae formae sensibiles nisi mediantibus determinatis principiis suppositis: sicut animalia quaedam non fiunt nisi ex semine.
	Prima igitur institutio harum formarum, ad quarum productionem non sufficit motus caelestis sine praeexistentia similium formarum in specie, oportet quod sit a solo creante.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24824"/>Item.
	Sicut idem est motus localis partis et totius, ut totius terrae et unius glebae, ita mutatio generationis est eadem totius et partis.
	Partes autem horum generabilium et corruptibilium generantur acquirentes formas in actu a formis quae sunt in materia, non autem a formis extra materiam existentibus, cum oporteat generans esse simile generato: ut probat philosophus in VII metaphysicae.
	Neque igitur totalis acquisitio formarum in materia potest fieri per motum ab aliqua substantia separata, cuiusmodi est Angelus: sed vel oportet quod hoc fiat mediante agente corporeo; vel a creante, qui agit sine motu.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24825"/>Adhuc.
	Sicut esse est primum in effectibus, ita respondet primae causae ut proprius effectus.
	Esse autem est per formam, et non per materiam.
	Prima igitur causalitas formarum maxime est primae causae attribuenda.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24826"/>Amplius.
	Cum omne agens agat sibi simile, ab illo acquirit effectus formam cui per formam acquisitam similatur: sicut domus in materia ab arte, quae est species domus in anima.
	Sed omnia similantur Deo qui est actus purus, inquantum habent formas, per quas fiunt in actu: et inquantum formas appetunt, divinam similitudinem appetere dicuntur.
	Absurdum est igitur dicere quod rerum formatio ad alium pertineat quam ad creatorem omnium Deum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24827"/>Et inde est quod, ad excludendum istum errorem, Gen. 1, Moyses, postquam dixerat Deum in principio caelum et terram creasse, subdidit quomodo omnia in proprias species formando distinxerit.
	Et apostolus dicit, Coloss. 1-16, quod <hi>in Christo condita sunt universa: sive quae in caelis sunt sive quae in terris, sive visibilia sive invisibilia</hi>.</p>
</div3></div2>
<div2 n="44"><head>Caput 44: Quod distinctio rerum non processit ex meritorum vel demeritorum diversitate</head> 
<div3 n="1"><head>1 </head>
<p><milestone id="n. 1" unit="section"/><A NAME="24829"/>Nunc superest ostendere quod rerum distinctio non processit ex diversis motibus liberi arbitrii rationalium creaturarum: ut posuit Origenes, in libro periarchon.
	Volens enim resistere antiquorum haereticorum obiectionibus et erroribus, qui ostendere nitebantur diversam naturam boni et mali esse in rebus ex contrariis actoribus, propter multam distantiam inventam tam in rebus naturalibus quam in rebus humanis, quam nulla merita praecessisse videntur, scilicet quod quaedam corpora sunt lucida, quaedam obscura, quidam homines ex barbaris, quidam ex Christianis nascuntur; coactus est ponere omnem diversitatem in rebus inventam ex diversitate meritorum, secundum Dei iustitiam, processisse.
	Dicit enim quod Deus ex sola sua bonitate primo omnes creaturas aequales produxit, et omnes spirituales et rationales; quae per liberum arbitrium diversimode sunt motae, quaedam adhaerentes Deo plus vel minus, quaedam ab eo recedentes vel magis vel minus; et secundum hoc diversi gradus in substantiis spiritualibus ex divina iustitia sunt subsecuti, ut quidam essent Angeli secundum diversos ordines, quidam animae humanae etiam secundum diversos status, quidam etiam Daemones in statibus diversis; et propter diversitatem rationalium creaturarum dicebat diversitatem corporalium creaturarum Deum instituisse, ut nobilioribus corporibus nobiliores spirituales substantiae adiungerentur, ut diversimode corporalis creatura spiritualium substantiarum diversitati quibuslibet modis aliis deserviret.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24830"/>Haec autem opinio falsa esse manifeste convincitur.
	Quanto enim aliquid est melius in effectibus, tanto est prius in intentione agentis.
	Optimum autem in rebus creatis est perfectio universi, quae consistit in ordine distinctarum rerum: in omnibus enim perfectio totius praeminet perfectioni singularium partium.
	Igitur diversitas rerum ex principali intentione primi agentis provenit, non ex diversitate meritorum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24831"/>Adhuc.
	Si omnes creaturae rationales a principio fuerunt aequales creatae, oportet dicere quod una earum in sua operatione ab alia non dependeret.
	Quod autem provenit ex concursu diversarum causarum quarum una ab alia non dependet, est casuale.
	Igitur, secundum praedictam positionem, talis distinctio et ordo rerum est casualis.
	Quod est impossibile, ut supra ostensum est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24832"/>Amplius.
	Quod est alicui naturale, non acquiritur ab eo per voluntatem: motus enim voluntatis, sive liberi arbitrii, praesupponit existentiam volentis, ad quam eius naturalia exiguntur.
	Si igitur per motum liberi arbitrii acquisitus est diversus gradus rationalium creaturarum, nulli creaturae rationali erit suus gradus naturalis, sed accidentalis.
	Hoc autem est impossibile.
	Cum enim differentia specifica sit unicuique naturalis, sequetur quod omnes substantiae rationales creatae sint unius speciei, scilicet Angeli, Daemones, et animae humanae, et animae caelestium corporum (quae Origenes animata ponebat).
	Et hoc esse falsum diversitas actionum naturalium declarat: non enim est idem modus quo naturaliter intelligit intellectus humanus, qui sensu et phantasia indiget, et intellectus angelicus et anima solis; nisi forte fingamus Angelos et caelestia corpora habere carnes et ossa et alias huiusmodi partes, ad hoc quod possint organa sensuum habere, quod est absurdum.
	Relinquitur igitur quod diversitas substantiarum intellectualium non consequitur diversitatem meritorum, quae sunt secundum motus liberi arbitrii.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24833"/>Adhuc.
	Si ea quae sunt naturalia non acquiruntur per motum liberi arbitrii; animam autem rationalem tali corpori uniri acquiritur ei propter praecedens meritum vel demeritum secundum motum liberi arbitrii: sequetur quod coniunctio huius animae ad hoc corpus non sit naturalis.
	Ergo nec compositum est naturale.
	Homo autem, et sol, secundum Origenem, et astra, sunt composita ex substantiis rationalibus et corporibus talibus.
	Ergo omnia huiusmodi, quae sunt nobilissima inter corporeas substantias, sunt innaturalia.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24834"/>Item.
	Si huic substantiae rationali non convenit inquantum est talis substantia huic corpori uniri, sed magis inquantum est sic merita, huic corpori uniri non est ei per se, sed per accidens.
	Ex his autem quae per accidens uniuntur non resultat aliqua species, quia non fit ex eis unum per se: non enim est aliqua species homo albus vel homo vestitus.
	Relinquitur igitur quod homo non sit aliqua species: nec sol, nec luna, nec aliquid huiusmodi.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24835"/>Amplius.
	Ea quae ad merita consequuntur, possunt in melius vel in peius mutari: merita enim et demerita possunt augeri vel minui; et praecipue secundum Origenem, qui dicebat liberum arbitrium cuiuslibet creaturae semper esse in utramque partem flexibile.
	Si igitur anima rationalis hoc corpus consecuta est propter praecedens meritum vel demeritum, sequetur quod possit iterum coniungi alteri corpori: et non solum quod anima humana assumat aliud corpus humanum, sed etiam quod assumat quandoque corpus sidereum; quod est secundum Pythagoricas fabulas, quamlibet animam quodlibet corpus ingredi.
	Hoc autem et secundum philosophiam apparet esse erroneum, secundum quam determinatis formis et motoribus assignantur determinatae materiae et determinata mobilia: et secundum fidem haereticum, quae animam in resurrectione idem corpus resumere praedicat quod deponit.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24836"/>Praeterea.
	Cum multitudo sine diversitate esse non possit, si fuerunt a principio creaturae rationales in quadam multitudine constitutae, oportuit eis aliquam diversitatem fuisse.
	Aliquid ergo habuit una earum quod non habuit altera.
	Et sic hoc ex diversitate meriti non procedat, pari ratione nec fuit necesse ut gradus diversitas ex meritorum diversitate proveniret.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24837"/>Item.
	Omnis distinctio est aut secundum divisionem quantitatis, quae in solis corporibus est, unde in substantiis primo creatis, secundum Origenem, esse non potuit: aut secundum divisionem formalem.
	Quae sine graduum diversitate esse non potest: cum talis divisio reducatur ad privationem et formam; et sic oportet quod altera formarum condivisarum sit melior et altera vilior.
	Unde, secundum philosophum, species rerum sunt sicut numeri, quorum unus alteri addit aut minuit.
	Sic igitur, si fuerunt a principio multae substantiae rationales creatae, oportet quod fuerit in eis gradus diversitas.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24838"/>Item.
	Si creaturae rationales sine corporibus subsistere possunt, non fuit necessarium propter diversa merita rationalium creaturarum diversitatem in natura corporali institui: quia et sine diversitate corporum poterat diversus gradus in substantiis rationalibus inveniri.
	Si autem creaturae rationales sine corporibus subsistere non possunt, ergo a principio simul cum creatura rationali est etiam creatura corporalis instituta.
	Maior est autem distantia corporalis creaturae ad spiritualem quam spiritualium creaturarum ad invicem.
	Si igitur a principio Deus tam magnam distantiam in suis creaturis instituit absque aliquibus meritis praecedentibus, non oportuit merita diversa praecedere ad hoc quod in diversis gradibus creaturae rationales instituerentur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24839"/>Adhuc.
	Si diversitas creaturae corporalis respondet diversitati creaturae rationalis, pari ratione et uniformitati rationalium creaturarum responderet uniformitas naturae corporalis.
	Fuisset ergo natura corporalis creata etiam si diversa merita rationalis creaturae non praecessissent, sed uniformis.
	Fuisset igitur creata materia prima, quae est omnibus corporibus communis, sed sub una tantum forma.
	Sunt autem in ipsa plures formae in potentia.
	Remansisset igitur imperfecta, sola una eius forma reducta in actum.
	Quod non est conveniens divinae bonitati.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24840"/>Item.
	Si diversitas corporalis creaturae sequitur diversos motus liberi arbitrii rationalis creaturae, oportebit dicere quod causa quare est tantum unus sol in mundo, sit quia una tantum rationalis creatura sic mota est per liberum arbitrium ut tali corpori mereretur adiungi.
	Hoc autem fuit a casu, quod una tantum sic peccaret.
	Est igitur a casu quod sit unus sol in mundo, et non ad necessitatem corporalis naturae.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24841"/>Praeterea.
	Cum creatura spiritualis non mereatur descendere nisi per peccatum; descendit autem a sua sublimitate, in qua indivisibilis est, per hoc quod visibilibus corporibus unitur: videtur sequi quod visibilia corpora sint eis adiuncta propter peccatum.
	Quod videtur propinquum errori Manichaeorum ponentium haec visibilia ex malo principio processisse.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24842"/>Huic etiam opinioni auctoritas sacrae Scripturae manifeste contradicit.
	Quia in singulis operibus visibilium creaturarum tali modo loquendi utitur Moyses, <hi>videns Deus quod esset bonum</hi>, etc.; et postmodum de cunctis simul subiungit: <hi>vidit Deus cuncta quae fecerat, et erant valde bona</hi>.
	Ex quo manifeste datur intelligi quod creaturae corporales et visibiles ideo sunt factae quia bonum est eas esse, quod est consonum divinae bonitati: et non propter aliqua creaturarum rationalium merita vel peccata.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="24843"/>Videtur autem Origenes non perpendisse quod, cum aliquid non ex debito, sed liberaliter damus, non est contra iustitiam si inaequalia damus, nulla diversitate meritorum pensata: cum retributio merentibus debeatur.
	Deus autem, ut supra ostensum est, ex nullo debito, sed ex mera liberalitate res in esse produxit.
	Unde diversitas creaturarum diversitatem meritorum non praesupponit.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="24844"/>Item, cum bonum totius sit melius quam bonum partium singularium, non est optimi factoris diminuere bonum totius ut aliquarum partium augeat bonitatem: non enim aedificator fundamento tribuit eam bonitatem quam tribuit tecto, ne domum faciat ruinosam.
	Factor igitur omnium, Deus, non faceret totum universum in suo genere optimum, si faceret omnes partes aequales: quia multi gradus bonitatis in universo deessent, et sic esset imperfectum.</p>
</div3></div2>
<div2 n="45"><head>Caput 45: Quae sit prima causa distinctionis rerum secundum veritatem</head> 
<div3 n="1"><head>1 </head>
<p><milestone id="n. 1" unit="section"/><A NAME="24846"/>Ostendi autem ex praedictis potest quae sit vere prima distinctionis rerum causa.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24847"/>Cum enim omne agens intendat suam similitudinem in effectum inducere secundum quod effectus capere potest, tanto hoc agit perfectius quanto agens perfectius est: patet enim quod quanto aliquid est calidius, tanto facit magis calidum; et quanto est aliquis melior artifex, formam artis perfectius inducit in materiam.
	Deus autem est perfectissimum agens.
	Suam igitur similitudinem in rebus creatis ad Deum pertinebat inducere perfectissime, quantum naturae creatae convenit.
	Sed perfectam Dei similitudinem non possunt consequi res creatae secundum unam solam speciem creaturae: quia, cum causa excedat effectum, quod est in causa simpliciter et unite, in effectu invenitur composite et multipliciter, nisi effectus pertingat ad speciem causae; quod in proposito dici non potest, non enim creatura potest esse Deo aequalis.
	Oportuit igitur esse multiplicitatem et varietatem in rebus creatis, ad hoc quod inveniretur in eis Dei similitudo perfecta secundum modum suum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24848"/>Amplius.
	Sicut quae fiunt ex materia sunt in potentia materiae passiva, ita quae fiunt ab agente oportet esse in potentia activa agentis.
	Non autem potentia passiva materiae perfecte reduceretur in actum si ex materia fieret unum tantum eorum ad quae materia est in potentia.
	Ergo, si aliquis agens cuius potentia est ad plures effectus, faceret unum illorum tantum, potentia eius non ita complete reduceretur in actum sicut cum facit plura.
	Per hoc autem quod potentia activa reducitur in actum, effectus consequitur similitudinem agentis.
	Ergo non esset perfecta Dei similitudo in universo si esset unus tantum gradus omnium entium.
	Propter hoc igitur est distinctio in rebus creatis, ut perfectius Dei similitudinem consequantur per multa quam per unum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24849"/>Adhuc.
	Quanto aliquid in pluribus est Deo simile, tanto perfectius ad eius similitudinem accedit.
	In Deo autem est bonitas, et diffusio bonitatis in alia.
	Perfectius igitur accedit res creata ad Dei similitudinem si non solum bona est sed etiam ad bonitatem aliorum agere potest, quam si solum in se bona esset: sicut similius est soli quod lucet et illuminat quam quod lucet tantum.
	Non autem posset creatura ad bonitatem alterius creaturae agere nisi esset in rebus creatis pluralitas et inaequalitas: quia agens est aliud a patiente, et honorabilius eo.
	Oportuit igitur, ad hoc quod in creaturis esset perfecta Dei imitatio, quod diversi gradus in creaturis invenirentur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24850"/>Item.
	Plura bona uno bono finito sunt meliora: habent enim hoc et adhuc amplius.
	Omnis autem creaturae bonitas finita est: est enim deficiens ab infinita Dei bonitate.
	Perfectius est igitur universum creaturarum si sunt plures, quam si esset unus tantum gradus rerum.
	Summo autem bono competit facere quod melius est.
	Ergo conveniens ei fuit ut plures faceret creaturarum gradus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24851"/>Adhuc.
	Bonitas speciei excedit bonitatem individui, sicut formale id quod est materiale.
	Magis igitur addit ad bonitatem universi multitudo specierum quam multitudo individuorum in una specie.
	Est igitur ad perfectionem universi pertinens non solum quod multa sint individua, sed quod sint etiam diversae rerum species; et per consequens diversi gradus in rebus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24852"/>Item.
	Omne quod agit per intellectum, repraesentat speciem sui intellectus in re facta: sic enim agens per artem sibi facit simile.
	Deus autem fecit creaturam ut agens per intellectum, et non per necessitatem naturae, ut supra ostensum est.
	Species igitur intellectus divini repraesentatur in creatura per ipsum facta.
	Intellectus autem multa intelligens non sufficienter repraesentatur in uno tantum.
	Cum igitur intellectus divinus multa intelligat, ut in primo probatum est, perfectius seipsum repraesentat si plures universorum graduum creaturas producat quam si unum tantum produxisset.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24853"/>Amplius.
	Operi a summe bono artifice facto non debuit deesse summa perfectio.
	Sed bonum ordinis diversorum est melius quolibet illorum ordinatorum per se sumpto: est enim formale respectu singularium, sicut perfectio totius respectu partium.
	Non debuit ergo bonum ordinis operi Dei deesse.
	Hoc autem bonum esse non posset, si diversitas et inaequalitas creaturarum non fuisset.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24854"/>Est igitur diversitas et inaequalitas in rebus creatis non a casu; non ex materiae diversitate; non propter interventum aliquarum causarum, vel meritorum; sed ex propria Dei intentione perfectionem creaturae dare volentis qualem possibile erat eam habere.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24855"/>Hinc est quod dicitur Gen. 1-31: <hi>vidit Deus cuncta quae fecerat, et erant valde bona</hi>: cum de singulis dixisset quod sunt <hi>bona</hi>.
	Quia singula quidem sunt in suis naturis bona: simul autem omnia <hi>valde bona</hi>, propter ordinem universi, quae est ultima et nobilissima perfectio in rebus.</p>

</div3></div2>
<div2 n="46"><head>Caput 46: Quod oportuit ad perfectionem universi aliquas creaturas intellectuales esse</head> 
<div3 n="1"><head>1 </head>
<p><milestone id="n. 1" unit="section"/><A NAME="24857"/>Hac igitur existente causa diversitatis in rebus, restat nunc de rebus distinctis prosequi, quantum ad fidei veritatem pertinet: quod erat tertium a nobis propositorum.
	Et ostendemus primo, quod ex divina dispositione perfectionem rebus creatis secundum suum modum optimam assignante, consequens fuit quod quaedam creaturae intellectuales fierent, in summo rerum vertice constitutae.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24858"/>Tunc enim effectus maxime perfectus est quando in suum redit principium: unde et circulus inter omnes figuras, et motus circularis inter omnes motus, est maxime perfectus, quia in eis ad principium reditur.
	Ad hoc igitur quod universum creaturarum ultimam perfectionem consequatur, oportet creaturas ad suum redire principium.
	Redeunt autem ad suum principium singulae et omnes creaturae inquantum sui principii similitudinem gerunt secundum suum esse et suam naturam, in quibus quandam perfectionem habent: sicut et omnes effectus tunc maxime perfecti sunt quando maxime similantur causae agenti, ut domus quando maxime similatur arti, et ignis quando maxime similatur generanti.
	Cum igitur intellectus Dei creaturarum productionis principium sit, ut supra ostensum est, necesse fuit ad creaturarum perfectionem quod aliquae creaturae essent intelligentes.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24859"/>Amplius.
	Perfectio secunda in rebus addit supra primam.
	Sicut autem esse et natura rei consideratur secundum primam perfectionem, ita operatio secundum perfectionem secundam.
	Oportuit igitur, ad consummatam universi perfectionem, esse aliquas creaturas quae in Deum redirent non solum secundum naturae similitudinem, sed etiam per operationem.
	Quae quidem non potest esse nisi per actum intellectus et voluntatis: quia nec ipse Deus aliter erga seipsum operationem habet.
	Oportuit igitur, ad perfectionem optimam universi, esse aliquas creaturas intellectuales.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24860"/>Adhuc.
	Ad hoc quod perfecte divinae bonitatis repraesentatio per creaturas fieret, oportuit, ut supra ostensum est, non solum quod res bonae fierent, sed etiam quod ad aliorum bonitatem agerent.
	Assimilatur autem perfecte aliquid alteri in agendo quando non solum est eadem species actionis, sed etiam idem modus agendi.
	Oportuit igitur, ad summam rerum perfectionem, quod essent aliquae creaturae quae agerent hoc modo quo Deus agit.
	Ostensum est autem supra quod Deus agit per intellectum et voluntatem.
	Oportuit igitur aliquas creaturas esse intelligentes et volentes.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24861"/>Amplius.
	Similitudo effectus ad causam agentem attenditur secundum formam effectus quae praeexistit in agente: agens enim agit sibi simile in forma secundum quam agit.
	Forma autem agentis recipitur quidem in effectu quandoque secundum eundem modum essendi quo est in agente, sicut forma ignis generati eundem essendi habet modum cum forma ignis generantis; quandoque vero secundum alium modum essendi, sicut forma domus quae est intelligibiliter in mente artificis, recipitur materialiter in domo quae est extra animam.
	Patet autem perfectiorem esse primam similitudinem quam secundam.
	Perfectio autem universitatis creaturarum consistit in similitudine ad Deum: sicut etiam perfectio cuiuslibet effectus in similitudine ad causam agentem.
	Requirit igitur summa universi perfectio non solum secundam assimilationem creaturae ad Deum, sed primam, quantum possibile est.
	Forma autem per quam Deus agit creaturam, est forma intelligibilis in ipso: est enim agens per intellectum, ut supra ostensum est.
	Oportet igitur ad summam perfectionem universi esse aliquas creaturas in quibus secundum esse intelligibile forma divini intellectus exprimatur.
	Et hoc est esse creaturas secundum suam naturam intellectuales.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24862"/>Item.
	Ad productionem creaturarum nihil aliud movet Deum nisi sua bonitas, quam rebus aliis communicare voluit secundum modum assimilationis ad ipsum, ut ex dictis patet.
	Similitudo autem unius invenitur in altero dupliciter: uno modo, quantum ad esse naturae, sicut similitudo caloris ignei est in re calefacta per ignem; alio modo, secundum cognitionem, sicut similitudo ignis est in visu vel tactu.
	Ad hoc igitur quod similitudo Dei perfecte esset in rebus modis possibilibus, oportuit quod divina bonitas rebus per similitudinem communicaretur non solum in essendo, sed cognoscendo.
	Cognoscere autem divinam bonitatem solus intellectus potest.
	Oportuit igitur esse creaturas intellectuales.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24863"/>Adhuc.
	In omnibus decenter ordinatis habitudo secundorum ad ultima imitatur habitudinem primi ad omnia secunda et ultima, licet quandoque deficienter.
	Ostensum est autem quod Deus in se omnes creaturas comprehendit.
	Et hoc repraesentatur in corporalibus creaturis, licet per alium modum: semper enim invenitur superius corpus comprehendens et continens inferius; tamen secundum extensionem quantitatis; cum Deus omnes creaturas simplici modo, et non quantitatis extensione, contineat.
	Ut igitur nec in hoc modo continendi Dei imitatio creaturis deesset, factae sunt creaturae intellectuales, quae creaturas corporales continerent, non extensione quantitatis, sed simpliciter per modum intelligibilem: nam quod intelligitur est in intelligente, et eius intellectuali operatione comprehenditur.</p>
</div3></div2>
<div2 n="47"><head>Caput 47: Quod substantiae intellectuales sunt volentes</head> 
<div3 n="1"><head>1 </head>
<p><milestone id="n. 1" unit="section"/><A NAME="24865"/>Has autem substantias intellectuales necesse est esse volentes.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24866"/>Inest enim omnibus appetitus boni: cum bonum sit quod omnia appetunt, ut philosophi tradunt.
	Huiusmodi autem appetitus in his quidem quae cognitione carent, dicitur naturalis appetitus: sicut dicitur quod lapis appetit esse deorsum.
	In his autem quae cognitionem sensitivam habent, dicitur appetitus animalis, qui dividitur in concupiscibilem et irascibilem.
	In his vero quae intelligunt, dicitur appetitus intellectualis seu rationalis, qui est voluntas.
	Substantiae igitur intellectuales creatae habent voluntatem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24867"/>Adhuc.
	Quod est per aliud, reducitur in id quod est per se tanquam in prius: unde et, secundum philosophum, in VIII Phys., mota ab alio reducuntur in prima moventia seipsa; in syllogismis etiam conclusiones, quae sunt notae ex aliis, reducuntur in prima principia, quae sunt nota per seipsa.
	Inveniuntur autem in substantiis creatis quaedam quae non agunt seipsa ad operandum, sed aguntur vi naturae, sicut inanimata, plantae et animalia bruta: non enim est in eis agere et non agere.
	Oportet ergo quod fiat reductio in aliqua prima quae seipsa agant ad operandum.
	Prima autem in rebus creatis sunt substantiae intellectuales, ut supra ostensum est.
	Hae igitur substantiae se agunt ad operandum.
	Hoc autem est proprium voluntatis, per quam substantia aliqua est domina sui actus, utpote in ipsa existens agere et non agere.
	Substantiae igitur intellectuales creatae habent voluntatem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24868"/>Amplius.
	Principium cuiuslibet operationis est forma per quam aliquid est actu: cum omne agens agat inquantum est actu.
	Oportet igitur quod secundum modum formae sit modus operationis consequentis formam.
	Forma igitur quae non est ab ipso agente per formam, causat operationem cuius agens non est dominus.
	Si qua vero fuerit forma quae sit ab eo qui per ipsam operatur, operationis etiam consequentis operans dominium habebit.
	Formae autem naturales, ex quibus sequuntur motus et operationes naturales, non sunt ab his quorum sunt formae, sed ab exterioribus agentibus totaliter: cum per formam naturalem unumquodque esse habeat in sua natura; nihil autem potest esse sibi causa essendi.
	Et ideo quae moventur naturaliter, non movent seipsa: non enim grave movet seipsum deorsum, sed generans, quod dedit ei formam.
	In animalibus etiam brutis formae sensatae vel imaginatae moventes non sunt adinventae ab ipsis animalibus brutis, sed sunt receptae in eis ab exterioribus sensibilibus, quae agunt in sensum, et diiudicatae per naturale aestimatorium.
	Unde, licet quodammodo dicantur movere seipsa, inquantum eorum una pars est movens et alia est mota, tamen ipsum movere non est eis ex seipsis, sed partim ex exterioribus sensatis et partim a natura.
	Inquantum enim appetitus movet membra, dicuntur seipsa movere, quod habent supra inanimata et plantas; inquantum vero ipsum appetere de necessitate sequitur in eis ex formis acceptis per sensum et iudicium naturalis aestimationis, non sibi sunt causa quod moveant.
	Unde non habent dominium sui actus.
	Forma autem intellecta, per quam substantia intellectualis operatur, est ab ipso intellectu, utpote per ipsum concepta et quodammodo excogitata: ut patet de forma artis, quam artifex concipit et excogitat et per eam operatur.
	Substantiae igitur intellectuales seipsas agunt ad operandum, ut habentes suae operationis dominium.
	Habent igitur voluntatem.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24869"/>Item.
	Activum oportet esse proportionatum passivo, et motivum mobili.
	Sed in habentibus cognitionem vis apprehensiva se habet ad appetitivam sicut motivum ad mobile: nam apprehensum per sensum vel imaginationem vel intellectum, movet appetitum intellectualem vel animalem.
	Apprehensio autem intellectiva non determinatur ad quaedam, sed est omnium: unde et de intellectu possibili philosophus dicit, in III de anima, quod <hi>est quo est omnia fieri</hi>.
	Appetitus igitur intellectualis substantiae est ad omnia se habens.
	Hoc autem est proprium voluntatis, ut ad omnia se habeat: unde in III Ethicorum philosophus dicit quod <hi>est et possibilium et impossibilium</hi>.
	Substantiae igitur intellectuales habent voluntatem.</p>
</div3></div2>
<div2 n="48"><head>Caput 48: Quod substantiae intellectuales sunt liberi arbitrii in agendo</head> 
<div3 n="1"><head>1 </head>
<p><milestone id="n. 1" unit="section"/><A NAME="24871"/>Ex hoc autem apparet quod praedictae substantiae sunt liberi arbitrii in operando.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24872"/>Quod enim arbitrio agant, manifestum est: eo quod per cognitionem intellectivam iudicium habent de operandis.
	Libertatem autem necesse est eas habere, si habent dominium sui actus, ut ostensum est.
	Sunt igitur praedictae substantiae liberi arbitrii in agendo.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24873"/>Item.
	Liberum est quod sui causa est.
	Quod ergo non est sibi causa agendi, non est liberum in agendo.
	Quaecumque autem non moventur neque agunt nisi ab aliis mota, non sunt sibi ipsis causa agendi.
	Sola ergo moventia se ipsa libertatem in agendo habent.
	Et haec sola iudicio agunt: nam movens seipsum dividitur in movens et motum; movens autem est appetitus ab intellectu vel phantasia aut sensu motus, quorum est iudicare.
	Horum igitur haec sola libere iudicant quaecumque in iudicando seipsa movent.
	Nulla autem potentia iudicans seipsam ad iudicandum movet nisi supra actum suum reflectatur: oportet enim, si se ad iudicandum agit, quod suum iudicium cognoscat.
	Quod quidem solius intellectus est.
	Sunt igitur animalia irrationalia quodammodo liberi quidem motus sive actionis, non autem liberi iudicii; inanimata autem, quae solum ab aliis moventur, neque etiam liberae actionis aut motus; intellectualia vero non solum actionis, sed etiam liberi iudicii, quod est liberum arbitrium habere.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24874"/>Adhuc.
	Forma apprehensa est principium movens secundum quod apprehenditur sub ratione boni vel convenientis: actio enim exterior in moventibus seipsa procedit ex iudicio quo iudicatur aliquid esse bonum vel conveniens per formam praedictam.
	Si igitur iudicans ad iudicandum seipsum moveat, oportet quod per aliquam altiorem formam apprehensam se moveat ad iudicandum.
	Quae quidem esse non potest nisi ipsa ratio boni vel convenientis, per quam de quolibet determinato bono vel convenienti iudicatur.
	Illa igitur sola se ad iudicandum movent quae communem boni vel convenientis rationem apprehendunt.
	Haec autem sunt sola intellectualia.
	Sola igitur intellectualia se non solum ad agendum, sed etiam ad iudicandum movent.
	Sola igitur ipsa sunt libera in iudicando, quod est liberum arbitrium habere.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24875"/>Amplius.
	A conceptione universali non sequitur motus et actio nisi mediante particulari apprehensione: eo quod motus et actio circa particularia est.
	Intellectus autem est naturaliter universalium apprehensivus.
	Ad hoc igitur quod ex apprehensione intellectus sequatur motus aut quaecumque actio, oportet quod universalis intellectus conceptio applicetur ad particularia.
	Sed universale continet in potentia multa particularia.
	Potest igitur applicatio conceptionis intellectualis fieri ad plura et diversa.
	Iudicium igitur intellectus de agibilibus non est determinatum ad unum tantum.
	Habent igitur omnia intellectualia liberum arbitrium.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24876"/>Praeterea.
	Iudicii libertate carent aliqua vel propter hoc quod nullum habent iudicium, sicut quae cognitione carent, ut lapides et plantae: vel quia habent iudicium a natura determinatum ad unum, sicut irrationalia animalia; naturali enim existimatione iudicat ovis lupum sibi nocivum, et ex hoc iudicio fugit ipsum; similiter autem in aliis.
	Quaecumque igitur habent iudicium de agendis non determinatum a natura ad unum, necesse est liberi arbitrii esse.
	Huiusmodi autem sunt omnia intellectualia.
	Intellectus enim apprehendit non solum hoc vel illud bonum, sed ipsum bonum commune.
	Unde, cum intellectus per formam apprehensam moveat voluntatem; in omnibus autem movens et motum oporteat esse proportionata; voluntas substantiae intellectualis non erit determinata a natura nisi ad bonum commune.
	Quicquid igitur offeretur sibi sub ratione boni, poterit voluntas inclinari in illud, nulla determinatione naturali in contrarium prohibente.
	Omnia igitur intellectualia liberam voluntatem habent ex iudicio intellectus venientem.
	Quod est liberum arbitrium habere, quod definitur esse liberum de ratione iudicium.</p>
</div3></div2>
<div2 n="49"><head>Caput 49: Quod substantia intellectualis non sit corpus</head> 
<div3 n="1"><head>1 </head>
<p><milestone id="n. 1" unit="section"/><A NAME="24878"/>Ex praemissis autem ostenditur quod nulla substantia intellectualis est corpus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24879"/>Nullum enim corpus invenitur aliquid continere nisi per commensurationem quantitatis: unde et, si se toto totum aliquid continet, et partem parte continet, maiorem quidem maiore, minorem autem minore.
	Intellectus autem non comprehendit rem aliquam intellectam per aliquam quantitatis commensurationem: cum se toto intelligat et comprehendat totum et partem, maiora in quantitate et minora.
	Nulla igitur substantia intelligens est corpus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24880"/>Amplius.
	Nullum corpus potest alterius corporis formam substantialem recipere nisi per corruptionem suam formam amittat.
	Intellectus autem non corrumpitur, sed magis perficitur per hoc quod recipit formas omnium corporum: perficitur enim in intelligendo; intelligit autem secundum quod habet in se formas intellectorum.
	Nulla igitur substantia intellectualis est corpus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24881"/>Adhuc.
	Principium diversitatis individuorum eiusdem speciei est divisio materiae secundum quantitatem: forma enim huius ignis a forma illius ignis non differt nisi per hoc quod est in diversis partibus in quas materia dividitur; nec aliter quam divisione quantitatis, sine qua substantia est indivisibilis.
	Quod autem recipitur in corpore, recipitur in eo secundum quantitatis divisionem.
	Ergo forma non recipitur in corpore nisi ut individuata.
	Si igitur intellectus esset corpus, formae rerum intelligibiles non reciperentur in eo nisi ut individuatae.
	Intelligit autem intellectus res per formas earum quas penes se habet.
	Non ergo intellectus intelligit universalia, sed solum particularia.
	Quod patet esse falsum.
	Nullus igitur intellectus est corpus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24882"/>Item.
	Nihil agit nisi secundum suam speciem: eo quod forma est principium agendi in unoquoque.
	Si igitur intellectus sit corpus, actio eius ordinem corporum non excedet.
	Non igitur intelligeret nisi corpora.
	Hoc autem patet esse falsum: intelligimus enim multa quae non sunt corpora.
	Intellectus igitur non est corpus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24883"/>Adhuc.
	Si substantia intelligens est corpus, aut est finitum, aut infinitum.
	Corpus autem esse infinitum actu est impossibile, ut in physicis probatur.
	Est igitur finitum corpus, si corpus esse ponatur.
	Hoc autem est impossibile.
	In nullo enim corpore finito potest esse potentia infinita, ut supra probatum est.
	Potentia autem intellectus est quodammodo infinita in intelligendo: in infinitum enim intelligit species numerorum augendo, et similiter species figurarum et proportionum; cognoscit etiam universale, quod est virtute infinitum secundum suum ambitum, continet enim individua quae sunt potentia infinita.
	Intellectus igitur non est corpus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24884"/>Amplius.
	Impossibile est duo corpora se invicem continere: cum continens excedat contentum.
	Duo autem intellectus se invicem continent et comprehendunt, dum unus alium intelligit.
	Non est igitur intellectus corpus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24885"/>Item.
	Nullius corporis actio reflectitur super agentem: ostensum est enim in physicis quod nullum corpus a seipso movetur nisi secundum partem, ita scilicet quod una pars eius sit movens et alia mota.
	Intellectus autem supra seipsum agendo reflectitur: intelligit enim seipsum non solum secundum partem, sed secundum totum.
	Non est igitur corpus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24886"/>Adhuc.
	Actio corporis ad actionem non terminatur, nec motus ad motum: ut in physicis est probatum.
	Actio autem substantiae intelligentis ad actionem terminatur: intellectus enim, sicut intelligit rem, ita intelligit se intelligere, et sic in infinitum.
	Substantia igitur intelligens non est corpus.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24887"/>Hinc est quod sacra Scriptura substantias intellectuales spiritus nominat: per quem modum consuevit Deum incorporeum nominare, secundum illud Ioan. 4-24, <hi>Deus spiritus est</hi>.
	Dicitur autem Sap. 7-22 <hi>est autem in illa</hi>, scilicet divina sapientia, <hi>spiritus intelligentiae, qui capiat omnes spiritus intelligibiles</hi>.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24888"/>Per hoc autem excluditur error antiquorum naturalium, qui nullam substantiam nisi corpoream esse ponebant: unde et animam dicebant esse corpus, vel ignem vel aerem vel aquam, vel aliud huiusmodi.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24889"/>Quam quidem opinionem in fidem Christianam quidam inducere sunt conati, dicentes animam esse corpus effigiatum, sicut corpus exterius figuratur.</p>
</div3></div2>
<div2 n="50"><head>Caput 50: Quod substantiae intellectuales sunt immateriales</head> 
<div3 n="1"><head>1 </head>
<p><milestone id="n. 1" unit="section"/><A NAME="24891"/>Ex hoc autem apparet quod substantiae intellectuales sunt immateriales.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24892"/>Unumquodque enim ex materia et forma compositum est corpus.
	Diversas enim formas materia non nisi secundum diversas partes recipere potest.
	Quae quidem diversitas partium esse in materia non potest nisi secundum quod per dimensiones in materia existentes una communis materia in plures dividitur: subtracta enim quantitate, substantia indivisibilis est.
	Ostensum est autem quod nulla substantia intelligens est corpus.
	Relinquitur igitur quod non sit ex materia et forma composita.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24893"/>Amplius.
	Sicut homo non est sine hoc homine, ita materia non est sine hac materia.
	Quicquid igitur in rebus est subsistens ex materia et forma compositum, est compositum ex forma et materia individuali.
	Intellectus autem non potest esse compositus ex materia et forma individuali.
	Species enim rerum intellectarum fiunt intelligibiles actu per hoc quod a materia individuali abstrahuntur.
	Secundum autem quod sunt intelligibiles actu, fiunt unum cum intellectu.
	Unde et intellectum oportet esse absque materia individuali.
	Non est igitur substantia intelligens ex materia et forma composita.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24894"/>Adhuc.
	Actio cuiuslibet ex materia et forma compositi non est tantum formae, nec tantum materiae, sed compositi: eius enim est agere cuius est esse; esse autem est compositi per formam; unde et compositum per formam agit.
	Si igitur substantia intelligens sit composita ex materia et forma, intelligere erit ipsius compositi.
	Actus autem terminatur ad aliquid simile agenti: unde et compositum generans non generat formam, sed compositum.
	Si igitur intelligere sit actio compositi, non intelligetur nec forma nec materia, sed tantum compositum.
	Hoc autem patet esse falsum.
	Non est igitur substantia intelligens composita ex materia et forma.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24895"/>Item.
	Formae rerum sensibilium perfectius esse habent in intellectu quam in rebus sensibilibus: sunt enim simpliciores et ad plura se extendentes; per unam enim formam hominis intelligibilem, omnes homines intellectus cognoscit.
	Forma autem perfecte in materia existens facit esse actu tale, scilicet vel ignem, vel coloratum: si autem non faciat aliquid esse tale, est imperfecte in illo, sicut forma coloris in aere ut in deferente, et sicut virtus primi agentis in instrumento.
	Si igitur intellectus sit ex materia et forma compositus, formae rerum intellectarum facient intellectum esse actu talis naturae quale est quod intelligitur.
	Et sic sequitur error Empedoclis, qui dicebat quod ignem igne cognoscit anima, et terra terram, et sic de aliis.
	Quod patet esse inconveniens.
	Non est igitur intelligens substantia composita ex materia et forma.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24896"/>Praeterea.
	Omne quod est in aliquo est in eo per modum recipientis.
	Si igitur intellectus sit compositus ex materia et forma, formae rerum erunt in intellectu materialiter, sicut sunt extra animam.
	Sicut igitur extra animam non sunt intelligibiles actu, ita nec existentes in intellectu.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24897"/>Item.
	Formae contrariorum, secundum esse quod habent in materia, sunt contrariae: unde et se invicem expellunt.
	Secundum autem quod sunt in intellectu, non sunt contrariae: sed unum contrariorum est ratio intelligibilis alterius, quia unum per aliud cognoscitur.
	Non igitur habent esse materiale in intellectu.
	Ergo intellectus non est compositus ex materia et forma.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24898"/>Adhuc.
	Materia non recipit aliquam formam de novo nisi per motum vel mutationem.
	Intellectus autem non movetur per hoc quod recipit formas, sed magis perficitur et quiescens intelligit, impeditur autem in intelligendo per motum.
	Non igitur recipiuntur formae in intellectu sicut in materia vel in re materiali.
	Unde patet quod substantiae intelligentes immateriales sunt, sicut et incorporeae.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24899"/>Hinc est quod Dionysius dicit, III cap. de Div.
	Nom.: <hi>propter divinae bonitatis radios substiterunt intellectuales omnes substantiae, quae sicut incorporales et immateriales intelliguntur</hi>.</p>
</div3></div2>
<div2 n="51"><head>Caput 51: Quod substantia intellectualis non sit forma materialis</head> 
<div3 n="1"><head>1 </head>
<p><milestone id="n. 1" unit="section"/><A NAME="24901"/>Per eadem autem ostenditur quod naturae intellectuales sunt formae subsistentes, non autem existentes in materia quasi esse earum a materia dependeat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24902"/>Formae enim secundum esse a materia dependentes non ipsae proprie habent esse, sed composita per ipsas.
	Si igitur naturae intellectuales essent huiusmodi formae, sequeretur quod haberent esse materiale, sicut et si essent ex materia et forma compositae.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24903"/>Adhuc.
	Formae quae per se non subsistunt, non possunt per se agere, agunt autem composita per eas.
	Si igitur naturae intellectuales huiusmodi formae essent, sequeretur quod ipsae non intelligerent, sed composita ex eis et materia.
	Et sic intelligens esset compositum ex materia et forma.
	Quod est impossibile, ut ostensum est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24904"/>Amplius.
	Si intellectus esset forma in materia et non per se subsistens, sequeretur quod id quod recipitur in intellectu reciperetur in materia: huiusmodi enim formae quae habent esse materiae obligatum, non recipiunt aliquid quod in materia non recipiatur.
	Cum igitur receptio formarum in intellectu non sit receptio formarum in materia, impossibile est quod intellectus sit forma materialis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24905"/>Praeterea.
	Dicere quod intellectus sit forma non subsistens sed materiae immersa, idem est secundum rem et si dicatur quod intellectus sit compositus ex materia et forma, differt autem solum secundum nomen: nam primo modo, dicetur intellectus ipsa forma compositi; secundo vero modo, dicetur intellectus ipsum compositum.
	Si igitur falsum est intellectum esse compositum ex materia et forma, falsum erit quod sit forma non subsistens sed materialis.</p>
</div3></div2>
<div2 n="52"><head>Caput 52: Quod in substantiis intellectualibus creatis differt esse et quod est</head> 
<div3 n="1"><head>1 </head>
<p><milestone id="n. 1" unit="section"/><A NAME="24907"/>Non est autem opinandum quod, quamvis substantiae intellectuales non sint corporeae, nec ex materia et forma compositae, nec in materia existentes sicut formae materiales, quod propter hoc divinae simplicitati adaequentur.
	Invenitur enim in eis aliqua compositio ex eo quod non est idem in eis esse et quod est.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24908"/>Si enim esse est subsistens, nihil praeter ipsum esse ei adiungitur.
	Quia etiam in his quorum esse non est subsistens, quod inest existenti praeter esse eius, est quidem existenti unitum, non autem est unum cum esse eius, nisi per accidens, inquantum est unum subiectum habens esse et id quod est praeter esse: sicut patet quod Socrati, praeter suum esse substantiale, inest album, quod quidem diversum est ab eius esse substantiali; non enim idem est esse Socratem et esse album, nisi per accidens.
	Si igitur non sit esse in aliquo subiecto, non remanebit aliquis modus quo possit ei uniri illud quod est praeter esse.
	Esse autem, inquantum est esse, non potest esse diversum: potest autem diversificari per aliquid quod est praeter esse; sicut esse lapidis est aliud ab esse hominis.
	Illud ergo quod est esse subsistens, non potest esse nisi unum tantum.
	Ostensum est autem quod Deus est suum esse subsistens.
	Nihil igitur aliud praeter ipsum potest esse suum esse.
	Oportet igitur in omni substantia quae est praeter ipsum, esse aliud ipsam substantiam et esse eius.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24909"/>Amplius.
	Natura communis, si separata intelligatur, non potest esse nisi una: quamvis habentes naturam illam plures possint inveniri.
	Si enim natura animalis per se separata subsisteret, non haberet ea quae sunt hominis vel quae sunt bovis: iam enim non esset animal tantum, sed homo vel bos.
	Remotis autem differentiis constitutivis specierum, remanet natura generis indivisa: quia eaedem differentiae quae sunt constitutivae specierum sunt divisivae generis.
	Sic igitur, si hoc ipsum quod est esse sit commune sicut genus, esse separatum per se subsistens non potest esse nisi unum.
	Si vero non dividatur differentiis, sicut genus, sed per hoc quod est huius vel illius esse, ut veritas habet; magis est manifestum quod non potest esse per se existens nisi unum.
	Relinquitur igitur quod, cum Deus sit esse subsistens, nihil aliud praeter ipsum est suum esse.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24910"/>Adhuc.
	Impossibile est quod sit duplex esse omnino infinitum: esse enim quod omnino est infinitum, omnem perfectionem essendi comprehendit; et sic, si duobus talis adesset infinitas, non inveniretur quo unum ab altero differret.
	Esse autem subsistens oportet esse infinitum: quia non terminatur aliquo recipiente.
	Impossibile est igitur esse aliquod esse subsistens praeter primum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24911"/>Item.
	Si sit aliquod esse per se subsistens, nihil competit ei nisi quod est entis inquantum est ens: quod enim dicitur de aliquo non inquantum huiusmodi, non convenit ei nisi per accidens, ratione subiecti; unde, si separatum a subiecto ponatur, nullo modo ei competit.
	Esse autem ab alio causatum non competit enti inquantum est ens: alias omne ens esset ab alio causatum; et sic oporteret procedere in infinitum in causis, quod est impossibile, ut supra ostensum est.
	Illud igitur esse quod est subsistens, oportet quod sit non causatum.
	Nullum igitur ens causatum est suum esse.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24912"/>Amplius.
	Substantia uniuscuiusque est ei per se et non per aliud: unde esse lucidum actu non est de substantia aeris, quia est ei per aliud.
	Sed cuilibet rei creatae suum esse est ei per aliud: alias non esset causatum.
	Nullius igitur substantiae creatae suum esse est sua substantia.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24913"/>Item.
	Cum omne agens agat inquantum est actu, primo agenti, quod est perfectissimum, competit esse in actu perfectissimo modo.
	Tanto autem aliquid est perfectius in actu quanto talis actus est in via generationis posterior: actus enim est tempore potentia posterior in uno et eodem quod de potentia ad actum procedit.
	Perfectius quoque est in actu quod est ipse actus quam quod est habens actum: hoc enim propter illud actu est.
	His igitur sic positis, constat ex supra ostensis quod Deus solus est primum agens.
	Sibi ergo soli competit esse in actu perfectissimo modo, ut scilicet sit ipse actus perfectissimus.
	Hic autem est esse, ad quod generatio et omnis motus terminatur: omnis enim forma et actus est in potentia antequam esse acquirat.
	Soli igitur Deo competit quod sit ipsum esse: sicut soli competit quod sit primum agens.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24914"/>Amplius.
	Ipsum esse competit primo agenti secundum propriam naturam: esse enim Dei est eius substantia ut supra ostensum est.
	Quod autem competit alicui secundum propriam naturam suam, non convenit aliis nisi per modum participationis: sicut calor aliis corporibus ab igne.
	Ipsum igitur esse competit omnibus aliis a primo agente per participationem quandam.
	Quod autem competit alicui per participationem, non est substantia eius.
	Impossibile est igitur quod substantia alterius entis praeter agens primum sit ipsum esse.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24915"/>Hinc est quod Exodi 3-14 proprium nomen Dei ponitur esse qui est: quia eius solius proprium est quod sua substantia non sit aliud quam suum esse.</p>
</div3></div2>
<div2 n="53"><head>Caput 53: Quod in substantiis intellectualibus creatis est actus et potentia</head> 
<div3 n="1"><head>1 </head>
<p><milestone id="n. 1" unit="section"/><A NAME="24917"/>Ex hoc autem evidenter apparet quod in substantiis intellectualibus creatis est compositio actus et potentiae.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24918"/>In quocumque enim inveniuntur aliqua duo quorum unum est complementum alterius, proportio unius eorum ad alterum est sicut proportio potentiae ad actum: nihil enim completur nisi per proprium actum.
	In substantia autem intellectuali creata inveniuntur duo: scilicet substantia ipsa; et esse eius, quod non est ipsa substantia, ut ostensum est.
	Ipsum autem esse est complementum substantiae existentis: unumquodque enim actu est per hoc quod esse habet.
	Relinquitur igitur quod in qualibet praedictarum substantiarum sit compositio actus et potentiae.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24919"/>Amplius.
	Quod inest alicui ab agente, oportet esse actum: agentis enim est facere aliquid actu.
	Ostensum est autem supra quod omnes aliae substantiae habent esse a primo agente: et per hoc ipsae substantiae causatae sunt quod esse ab alio habent.
	Ipsum igitur esse inest substantiis causatis ut quidam actus ipsarum.
	Id autem cui actus inest, potentia est: nam actus, inquantum huiusmodi, ad potentiam refertur.
	In qualibet igitur substantia creata est potentia et actus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24920"/>Item.
	Omne participans aliquid comparatur ad ipsum quod participatur ut potentia ad actum: per id enim quod participatur fit participans actu tale.
	Ostensum autem est supra quod solus Deus est essentialiter ens, omnia autem alia participant ipsum esse.
	Comparatur igitur substantia omnis creata ad suum esse sicut potentia ad actum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24921"/>Praeterea.
	Assimilatio alicuius ad causam agentem fit per actum: agens enim agit sibi simile inquantum est actu.
	Assimilatio autem cuiuslibet substantiae creatae ad Deum est per ipsum esse, ut supra ostensum est.
	Ipsum igitur esse comparatur ad omnes substantias creatas sicut actus earum.
	Ex quo relinquitur quod in qualibet substantia creata sit compositio actus et potentiae.</p>
</div3></div2>
<div2 n="54"><head>Caput 54: Quod non est idem componi ex substantia et esse, et materia et forma</head> 
<div3 n="1"><head>1 </head>
<p><milestone id="n. 1" unit="section"/><A NAME="24923"/>Non est autem eiusdem rationis compositio ex materia et forma, et ex substantia et esse: quamvis utraque sit ex potentia et actu.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24924"/>Primo quidem, quia materia non est ipsa substantia rei, nam sequeretur omnes formas esse accidentia, sicut antiqui naturales opinabantur: sed materia est pars substantiae.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24925"/>Secundo autem quia ipsum esse non est proprius actus materiae, sed substantiae totius.
	Eius enim actus est esse de quo possumus dicere quod sit.
	Esse autem non dicitur de materia, sed de toto.
	Unde materia non potest dici quod est, sed ipsa substantia est id quod est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24926"/>Tertio, quia nec forma est ipsum esse, sed se habent secundum ordinem: comparatur enim forma ad ipsum esse sicut lux ad lucere, vel albedo ad album esse.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24927"/>Deinde quia ad ipsam etiam formam comparatur ipsum esse ut actus.
	Per hoc enim in compositis ex materia et forma dicitur forma esse principium essendi, quia est complementum substantiae, cuius actus est ipsum esse: sicut diaphanum est aeri principium lucendi quia facit eum proprium subiectum luminis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24928"/>Unde in compositis ex materia et forma nec materia nec forma potest dici ipsum quod est, nec etiam ipsum esse.
	Forma tamen potest dici quo est, secundum quod est essendi principium; ipsa autem tota substantia est ipsum quod est; et ipsum esse est quo substantia denominatur ens.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24929"/>In substantiis autem intellectualibus, quae non sunt ex materia et forma compositae, ut ostensum est, sed in eis ipsa forma est substantia subsistens, forma est quod est, ipsum autem esse est actus et quo est.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24930"/>Et propter hoc in eis est unica tantum compositio actus et potentiae, quae scilicet est ex substantia et esse, quae a quibusdam dicitur ex quod est et esse; vel ex quod est et quo est.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24931"/>In substantiis autem compositis ex materia et forma est duplex compositio actus et potentiae: prima quidem ipsius substantiae, quae componitur ex materia et forma; secunda vero ex ipsa substantia iam composita et esse, quae etiam potest dici ex quod est et esse; vel ex quod est et quo est.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24932"/>Sic igitur patet quod compositio actus et potentiae est in plus quam compositio formae et materiae.
	Unde materia et forma dividunt substantiam naturalem: potentia autem et actus dividunt ens commune.
	Et propter hoc quaecumque quidem consequuntur potentiam et actum inquantum huiusmodi, sunt communia substantiis materialibus et immaterialibus creatis: sicut recipere et recipi, perficere et perfici.
	Quaecumque vero sunt propria materiae et formae inquantum huiusmodi, sicut generari et corrumpi et alia huiusmodi, haec sunt propria substantiarum materialium, et nullo modo conveniunt substantiis immaterialibus creatis.</p>
</div3></div2>
<div2 n="55"><head>Caput 55: Quod substantiae intellectuales sunt incorruptibiles</head> 
<div3 n="1"><head>1 </head>
<p><milestone id="n. 1" unit="section"/><A NAME="24934"/>Ex hoc autem aperte ostenditur quod omnis substantia intellectualis est incorruptibilis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24935"/>Omnis enim corruptio est per separationem formae a materia: simplex quidem corruptio per separationem formae substantialis; corruptio autem secundum quid per separationem formae accidentalis.
	Forma enim manente, oportet rem esse: per formam enim substantia fit proprium susceptivum eius quod est esse.
	Ubi autem non est compositio formae et materiae, ibi non potest esse separatio earundem.
	Igitur nec corruptio.
	Ostensum est autem quod nulla substantia intellectualis est composita ex materia et forma.
	Nulla igitur substantia intellectualis est corruptibilis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24936"/>Amplius.
	Quod per se alicui competit, de necessitate et semper et inseparabiliter ei inest: sicut rotundum per se quidem inest circulo, per accidens autem aeri; unde aes quidem fieri non rotundum est possibile, circulum autem non esse rotundum est impossibile.
	Esse autem per se consequitur ad formam: per se enim dicimus secundum quod ipsum; unumquodque autem habet esse secundum quod habet formam.
	Substantiae igitur quae non sunt ipsae formae, possunt privari esse, secundum quod amittunt formam: sicut aes privatur rotunditate secundum quod desinit esse circulare.
	Substantiae vero quae sunt ipsae formae, nunquam possunt privari esse: sicut, si aliqua substantia esset circulus, nunquam posset fieri non rotunda.
	Ostensum est autem supra quod substantiae intellectuales sunt ipsae formae subsistentes.
	Impossibile est igitur quod esse desinant.
	Sunt igitur incorruptibiles.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24937"/>Adhuc.
	In omni corruptione, remoto actu, manet potentia: non enim corrumpitur aliquid in omnino non ens, sicut nec generatur aliquid ex omnino non ente.
	In substantiis autem intellectualibus, ut ostensum est, actus est ipsum esse, ipsa autem substantia est sicut potentia.
	Si igitur substantia intellectualis corrumpatur, remanebit post suam corruptionem.
	Quod est omnino impossibile.
	Omnis igitur substantia intellectualis est incorruptibilis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24938"/>Item.
	In omni quod corrumpitur, oportet quod sit potentia ad non esse.
	Si quid igitur est in quo non est potentia ad non esse, hoc non potest esse corruptibile.
	In substantia autem intellectuali non est potentia ad non esse.
	Manifestum est enim ex dictis quod substantia completa est proprium susceptivum ipsius esse.
	Proprium autem susceptivum alicuius actus ita comparatur ut potentia ad actum illum quod nullo modo est in potentia ad oppositum: sicut ignis ita comparatur ad calorem ut potentia ad actum quod nullo modo est in potentia ad frigus.
	Unde nec in ipsis substantiis corruptibilibus est potentia ad non esse in ipsa substantia completa nisi ratione materiae.
	In substantiis autem intellectualibus non est materia, sed ipsae sunt substantiae completae simplices.
	Igitur in eis non est potentia ad non esse.
	Sunt igitur incorruptibiles.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24939"/>Praeterea.
	In quibuscumque est compositio potentiae et actus, id quod tenet locum primae potentiae, sive primi subiecti, est incorruptibile: unde etiam in substantiis corruptibilibus materia prima est incorruptibilis.
	Sed in substantiis intellectualibus id quod tenet locum primae potentiae et subiecti, est ipsa earum substantia completa.
	Igitur substantia ipsa est incorruptibilis.
	Nihil autem est corruptibile nisi per hoc quod sua substantia corrumpitur.
	Igitur omnes intellectuales naturae sunt incorruptibiles.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24940"/>Amplius.
	Omne quod corrumpitur vel corrumpitur per se, vel corrumpitur per accidens.
	Substantiae autem intellectuales non possunt per se corrumpi.
	Omnis enim corruptio est a contrario.
	Agens enim, cum agat secundum quod est ens actu, semper agendo ducit ad aliquid esse actu.
	Unde, si per huiusmodi esse actu aliquid corrumpatur desinens esse actu, oportet quod hoc contingat per contrarietatem eorum ad invicem: nam contraria sunt quae mutuo se expellunt.
	Et propter hoc oportet omne quod corrumpitur per se, vel habere contrarium, vel esse ex contrariis compositum.
	Neutrum autem horum substantiis intellectualibus convenit.
	Cuius signum est, quia in intellectu ea etiam quae secundum suam naturam sunt contraria, desinunt esse contraria: album enim et nigrum in intellectu non sunt contraria; non enim se expellunt, immo magis se consequuntur, per intellectum enim unius eorum intelligitur aliud.
	Substantiae igitur intellectuales non sunt corruptibiles per se.
	Similiter autem neque per accidens.
	Sic enim corrumpuntur accidentia et formae non subsistentes.
	Ostensum autem est supra quod substantiae intellectuales sunt subsistentes.
	Sunt igitur omnino incorruptibiles.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24941"/>Adhuc.
	Corruptio est mutatio quaedam.
	Quam oportet esse terminum motus, ut in physicis est probatum.
	Unde oportet quod omne quod corrumpitur moveatur.
	Ostensum est autem in naturalibus quod omne quod movetur est corpus.
	Oportet igitur omne quod corrumpitur esse corpus, si per se corrumpatur: vel aliquam formam seu virtutem corporis a corpore dependentem, si corrumpatur per accidens.
	Substantiae autem intellectuales non sunt corpora, neque virtutes seu formae a corpore dependentes.
	Ergo neque per se neque per accidens corrumpuntur.
	Sunt igitur omnino incorruptibiles.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24942"/>Item.
	Omne quod corrumpitur, corrumpitur per hoc quod aliquid patitur: nam et ipsum corrumpi est quoddam pati.
	Nulla autem substantia intellectualis potest pati tali passione quae ducat ad corruptionem.
	Nam pati recipere quoddam est.
	Quod autem recipitur in substantia intellectuali, oportet quod recipiatur in ea per modum ipsius, scilicet intelligibiliter.
	Quod vero sic in substantia intellectuali recipitur, est perficiens substantiam intellectualem, et non corrumpens eam: intelligibile enim est perfectio intelligentis.
	Substantia igitur intelligens est incorruptibilis.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24943"/>Praeterea.
	Sicut sensibile est obiectum sensus, ita intelligibile est obiectum intellectus.
	Sensus autem propria corruptione non corrumpitur nisi propter excellentiam sui obiecti: sicut visus a valde fulgidis, et auditus a fortibus sonis, et sic de aliis.
	Dico autem propria corruptione: quia sensus corrumpitur etiam per accidens propter corruptionem subiecti.
	Qui tamen modus corruptionis non potest accidere intellectui: cum non sit actus corporis ullius quasi a corpore dependens, ut supra ostensum est.
	Patet autem quod nec corrumpitur per excellentiam sui obiecti: quia qui intelligit valde intelligibilia, non minus intelligit minus intelligibilia, sed magis.
	Intellectus igitur nullo modo est corruptibilis.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24944"/>Amplius.
	Intelligibile est propria perfectio intellectus: unde intellectus in actu et intelligibile in actu sunt unum.
	Quod igitur convenit intelligibili inquantum est intelligibile, oportet convenire intellectui inquantum huiusmodi: quia perfectio et perfectibile sunt unius generis.
	Intelligibile autem, inquantum est intelligibile, est necessarium et incorruptibile: necessaria enim perfecte sunt intellectu cognoscibilia; contingentia vero, inquantum huiusmodi, non nisi deficienter; habetur enim de eis non scientia, sed opinio; unde et corruptibilium intellectus scientiam habet secundum quod sunt incorruptibilia, inquantum scilicet sunt universalia.
	Oportet igitur intellectum esse incorruptibilem.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24945"/>Adhuc.
	Unumquodque perficitur secundum modum suae substantiae.
	Ex modo igitur perfectionis alicuius rei potest accipi modus substantiae ipsius.
	Intellectus autem non perficitur per motum, sed per hoc quod est extra motum existens: perficimur enim secundum intellectivam animam scientia et prudentia, sedatis permutationibus et corporalibus et animae passionum; ut patet per philosophum, in VII physicorum.
	Modus igitur substantiae intelligentis est quod esse suum sit supra motum, et per consequens supra tempus.
	Esse autem cuiuslibet rei corruptibilis subiacet motui et tempori.
	Impossibile est igitur substantiam intelligentem esse corruptibilem.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24946"/>Praeterea.
	Impossibile est naturale desiderium esse inane: natura enim nihil facit frustra.
	Sed quilibet intelligens naturaliter desiderat esse perpetuum: non solum ut perpetuetur esse secundum speciem, sed etiam individuum.
	Quod sic patet.
	Naturalis enim appetitus quibusdam quidem inest ex apprehensione: sicut lupus naturaliter desiderat occisionem animalium ex quibus pascitur, et homo naturaliter desiderat felicitatem.
	Quibusdam vero absque apprehensione, ex sola inclinatione naturalium principiorum, quae naturalis appetitus in quibusdam dicitur: sicut grave appetit esse deorsum.
	Utroque autem modo inest rebus naturale desiderium essendi: cuius signum est quia et ea quae cognitione carent, resistunt corrumpentibus secundum virtutem suorum principiorum naturalium; et ea quae cognitionem habent, resistunt eisdem secundum modum suae cognitionis.
	Illa igitur cognitione carentia quorum principiis inest virtus ad conservandum esse perpetuum ita quod maneant semper eadem secundum numerum, naturaliter appetunt esse perpetuum etiam secundum idem numero.
	Quorum autem principia non habent ad hoc virtutem, sed solum ad conservandum esse perpetuum secundum idem specie, etiam sic naturaliter appetunt perpetuitatem.
	Hanc igitur differentiam oportet et in his inveniri quibus desiderium essendi cum cognitione inest: ut scilicet illa quae non cognoscunt esse nisi ut nunc, desiderant esse ut nunc; non autem semper, quia esse sempiternum non apprehendunt.
	Desiderant tamen esse perpetuum speciei: tamen absque cognitione; quia virtus generativa, quae ad hoc deservit, praeambula est, et non subiacens cognitioni.
	Illa igitur quae ipsum esse perpetuum cognoscunt et apprehendunt, desiderant ipsum naturali desiderio.
	Hoc autem convenit omnibus substantiis intelligentibus.
	Omnes igitur substantiae intelligentes naturali desiderio appetunt esse semper.
	Ergo impossibile est quod esse deficiant.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24947"/>Adhuc.
	Quaecumque incipiunt esse et desinunt, per eandem potentiam habent utrumque: eadem enim est potentia ad esse et ad non esse.
	Sed substantiae intelligentes non potuerunt incipere esse nisi per potentiam primi agentis: non enim sunt ex materia, quae potuerit praefuisse, ut ostensum est.
	Igitur nec est aliqua potentia ad non esse earum nisi in primo agente, secundum quod potest non influere eis esse.
	Sed ex hac sola potentia nihil potest dici corruptibile.
	Tum quia res dicuntur necessariae et contingentes secundum potentiam quae est in eis, et non secundum potentiam Dei, ut supra ostensum est.
	Tum etiam quia Deus, qui est institutor naturae, non subtrahit rebus id quod est proprium naturis earum; ostensum est autem quod proprium naturis intellectualibus est quod sint perpetuae; unde hoc eis a Deo non subtrahetur.
	Sunt igitur substantiae intellectuales ex omni parte incorruptibiles.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="24948"/>Hinc est quod in Psalmo: laudate dominum de caelis, connumeratis Angelis et caelestibus corporibus, subiungitur: <hi>statuit ea in aeternum et in saeculum saeculi</hi>, per quod praedictorum perpetuitas designatur.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="24949"/>Dionysius etiam, in IV cap. de Div.
	Nom., dicit quod <hi>propter divinae bonitatis radios substiterunt intelligibiles et intellectuales substantiae, et sunt et vivunt, et habent vitam indeficientem et imminorabilem, ab universa corruptione et generatione et morte mundae existentes, et elevatae ab instabili et fluxa variatione</hi>.</p>

</div3></div2>
<div2 n="56"><head>Caput 56: Per quem modum substantia intellectualis possit corpori uniri</head> 
<div3 n="1"><head>1 </head>
<p><milestone id="n. 1" unit="section"/><A NAME="24951"/>Cum autem supra ostensum sit substantiam intellectualem non esse corpus neque virtutem aliquam a corpore dependentem, restat investigandum utrum aliqua substantia intellectualis corpori possit uniri.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24952"/>Est autem primo manifestum quod substantia intellectualis non potest corpori uniri per modum mixtionis.
	Quae enim miscentur, oportet ad invicem alterata esse.
	Quod non contingit nisi in his quorum est materia eadem, quae possunt esse activa et passiva ad invicem.
	Substantiae autem intellectuales non communicant in materia cum corporalibus: sunt enim immateriales, ut supra ostensum est.
	Non sunt igitur corpori miscibiles.
	Adhuc.
	Quae miscentur, mixtione iam facta, non manent actu, sed virtute tantum: nam si actu manerent, non esset mixtio, sed confusio tantum; unde corpus mixtum ex elementis nullum eorum est.
	Hoc autem impossibile est accidere substantiis intellectualibus: sunt enim incorruptibiles, ut supra ostensum est.
	Non igitur potest substantia intellectualis uniri corpori per modum mixtionis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24953"/>Similiter autem patet quod substantia intellectualis non potest uniri corpori per modum contactus proprie sumpti.
	Tactus enim non nisi corporum est: sunt enim tangentia quorum sunt ultima simul, ut puncta aut lineae aut superficies, quae sunt corporum ultima.
	Non igitur per modum contactus substantia intellectualis corpori uniri potest.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24954"/>Ex hoc autem relinquitur quod neque continuatione, neque compositione aut colligatione, ex substantia intellectuali et corpore unum fieri possit.
	Omnia enim haec sine contactu esse non possunt.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24955"/>Est tamen quidam modus contactus quo substantia intellectualis corpori uniri potest.
	Corpora enim naturalia tangendo se alterant: et sic ad invicem uniuntur non solum secundum ultima quantitatis, sed etiam secundum similitudinem qualitatis aut formae, dum alterans formam suam imprimit in alteratum.
	Et quamvis, si considerentur solum ultima quantitatis, oporteat in omnibus mutuum esse tactum, tamen, si attendatur ad actionem et passionem, invenientur aliqua esse tangentia tantum et aliqua tacta tantum: corpora enim caelestia tangunt quidem hoc modo elementaria corpora, inquantum ea alterant: non autem tanguntur ab eis, quia ab eis non patiuntur.
	Si igitur sint aliqua agentia quae quantitatis ultimis non tangant, dicentur nihilominus tangere, inquantum agunt: secundum quem modum dicimus quod contristans nos tangit.
	Hoc igitur modo tangendi possibile est uniri substantiam intellectualem corpori per contactum.
	Agunt enim substantiae intellectuales in corpora et movent ea, cum sint immateriales et magis in actu existentes.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24956"/>Hic autem tactus non est quantitatis, sed virtutis.
	Unde differt hic tactus a tactu corporeo in tribus.
	Primo quidem, quia hoc tactu id quod est indivisibile potest tangere divisibile.
	Quod in tactu corporeo non potest accidere: nam puncto non potest tangi nisi indivisibile aliquid.
	Substantia autem intellectualis, quamvis sit indivisibilis, potest tangere quantitatem divisibilem, inquantum agit in ipsam.
	Alio enim modo est indivisibile punctum, et substantia intellectualis.
	Punctum quidem sicut quantitatis terminus: et ideo habet situm determinatum in continuo, ultra quem porrigi non potest.
	Substantia autem intellectualis est indivisibilis quasi extra genus quantitatis existens.
	Unde non determinatur ei indivisibile aliquid quantitatis ad tangendum.
	Secundo, quia tactus quantitatis est solum secundum ultima: tactus autem virtutis est ad totum quod tangitur.
	Sic enim tangitur secundum quod patitur et movetur.
	Hoc autem fit secundum quod est in potentia.
	Potentia vero est secundum totum, non secundum ultima totius.
	Unde totum tangitur.
	Ex quo patet tertia differentia.
	Quia in tactu quantitatis, qui fit secundum extrema, oportet esse tangens extrinsecum ei quod tangitur; et non potest incedere per ipsum, sed impeditur ab eo.
	Tactus autem virtutis, qui competit substantiis intellectualibus, cum sit ad intima, facit substantiam tangentem esse intra id quod tangitur, et incedentem per ipsum absque impedimento.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24957"/>Sic igitur substantia intellectualis potest corpori uniri per contactum virtutis.
	Quae autem uniuntur secundum talem contactum, non sunt unum simpliciter.
	Sunt enim unum in agendo et patiendo: quod non est esse unum simpliciter.
	Sic enim dicitur unum quomodo et ens.
	Esse autem agens non significat esse simpliciter.
	Unde nec esse unum in agendo est esse unum simpliciter.
	Unum autem simpliciter tripliciter dicitur: vel sicut indivisibile; vel sicut continuum; vel sicut quod est ratione unum.
	Ex substantia autem intellectuali et corpore non potest fieri unum quod sit indivisibile: oportet enim illud esse compositum ex duobus.
	Neque iterum quod sit continuum: quia partes continui quantae sunt.
	Relinquitur igitur inquirendum utrum ex substantia intellectuali et corpore possit sic fieri unum sicut quod est ratione unum.
	Ex duobus autem permanentibus non fit aliquid ratione unum nisi sicut ex forma substantiali et materia: ex subiecto enim et accidente non fit ratione unum; non enim est eadem ratio hominis et albi.
	Hoc igitur inquirendum relinquitur, utrum substantia intellectualis corporis alicuius forma substantialis esse possit.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24958"/>Videtur autem rationabiliter considerantibus hoc esse impossibile.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24959"/>Ex duabus enim substantiis actu existentibus non potest fieri aliquid unum: actus enim cuiuslibet est id quo ab altero distinguitur.
	Substantia autem intellectualis est substantia actu existens, ut ex praemissis apparet.
	Similiter autem et corpus.
	Non igitur potest aliquid unum fieri, ut videtur, ex substantia intellectuali et corpore.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24960"/>Adhuc.
	Forma et materia in eodem genere continentur: omne enim genus per actum et potentiam dividitur.
	Substantia autem intellectualis et corpus sunt diversa genera.
	Non igitur videtur possibile unum esse formam alterius.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24961"/>Amplius.
	Omne illud cuius esse est in materia, oportet esse materiale.
	Sed si substantia intellectualis est forma corporis, oportet quod esse eius sit in materia corporali: non enim esse formae est praeter esse materiae.
	Sequetur igitur quod substantia intellectualis non sit immaterialis, ut supra ostensum est.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24962"/>Item.
	Impossibile est illud cuius esse est in corpore, esse a corpore separatum.
	Intellectus autem ostenditur a philosophis esse separatus a corpore, et quod neque est corpus neque virtus in corpore.
	Non est igitur intellectualis substantia forma corporis: sic enim esse eius esset in corpore.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24963"/>Adhuc.
	Cuius esse est commune corpori, oportet et operationem corpori communem esse: unumquodque enim agit secundum quod est ens; nec virtus operativa rei potest esse sublimior quam eius essentia, cum virtus essentiae principia consequatur.
	Si autem substantia intellectualis sit forma corporis, oportet quod esse eius sit sibi et corpori commune: ex forma enim et materia fit aliquid unum simpliciter, quod est secundum esse unum.
	Erit igitur et operatio substantiae intellectualis communis corpori, et virtus eius virtus in corpore.
	Quod ex praemissis patet esse impossibile.</p>
</div3></div2>
<div2 n="57"><head>Caput 57: Positio Platonis de unione animae intellectualis ad corpus</head> 
<div3 n="1"><head>1 </head>
<p><milestone id="n. 1" unit="section"/><A NAME="24965"/>Ex his autem et similibus rationibus aliqui moti, dixerunt quod nulla substantia intellectualis potest esse forma corporis.
	Sed quia huic positioni ipsa hominis natura contradicere videbatur, qui ex anima intellectuali et corpore videtur esse compositus, excogitaverunt quasdam vias per quas naturam hominis salvarent.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24966"/>Plato igitur posuit, et eius sequaces, quod anima intellectualis non unitur corpori sicut forma materiae, sed solum sicut motor mobili, dicens animam esse in corpore sicut nautam in navi.
	Et sic unio animae et corporis non esset nisi per contactum virtutis, de quo supra dictum est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24967"/>Hoc autem videtur inconveniens.
	Secundum praedictum enim contactum non fit aliquid unum simpliciter, ut ostensum est.
	Ex unione autem animae et corporis fit homo.
	Relinquitur igitur quod homo non sit unum simpliciter: et per consequens nec ens simpliciter, sed ens per accidens.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24968"/>Ad hoc autem evitandum, Plato posuit quod homo non sit aliquid compositum ex anima et corpore: sed quod ipsa anima utens corpore sit homo; sicut Petrus non est aliquid compositum ex homine et indumento, sed homo utens indumento.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24969"/>Hoc autem esse impossibile ostenditur.
	Animal enim et homo sunt quaedam sensibilia et naturalia.
	Hoc autem non esset si corpus et eius partes non essent de essentia hominis et animalis, sed tota essentia utriusque esset anima, secundum positionem praedictam: anima enim non est aliquid sensibile neque materiale.
	Impossibile est igitur hominem et animal esse animam utentem corpore, non autem aliquid ex corpore et anima compositum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24970"/>Item.
	Impossibile est quod eorum quae sunt diversa secundum esse, sit operatio una.
	Dico autem operationem unam, non ex parte eius in quod terminatur actio, sed secundum quod egreditur ab agente: multi enim trahentes navim unam actionem faciunt ex parte operati, quod est unum, sed tamen ex parte trahentium sunt multae actiones, quia sunt diversi impulsus ad trahendum, cum enim actio consequatur formam et virtutem, oportet quorum sunt diversae formae et virtutes, esse et actiones diversas.
	Quamvis autem animae sit aliqua operatio propria, in qua non communicat corpus, sicut intelligere; sunt tamen aliquae operationes communes sibi et corpori, ut timere et irasci et sentire et huiusmodi: haec enim accidunt secundum aliquam transmutationem alicuius determinatae partis corporis, ex quo patet quod simul sunt animae et corporis operationes.
	Oportet igitur ex anima et corpore unum fieri, et quod non sint secundum esse diversa.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24971"/>Huic autem rationi secundum Platonis sententiam obviatur.
	Nihil enim inconveniens est moventis et moti, quamvis secundum esse diversorum, esse eundem actum: nam motus est idem actus moventis sicut a quo est, moti autem sicut in quo est.
	Sic igitur Plato posuit praemissas operationes esse animae corporique communes: ut videlicet sint animae sicut moventis et corporis sicut moti.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24972"/>Sed hoc esse non potest.
	Quia, ut probat philosophus in II de anima, <hi>sentire accidit in ipso moveri a sensibilibus exterioribus</hi>.
	Unde non potest homo sentire absque exteriori sensibili: sicut non potest aliquid moveri absque movente.
	Organum igitur sensus movetur et patitur in sentiendo, sed ab exteriori sensibili.
	Illud autem quo patitur est sensus; quod ex hoc patet, quia carentia sensu non patiuntur a sensibilibus tali modo passionis.
	Sensus igitur est virtus passiva ipsius organi.
	Anima igitur sensitiva non se habet in sentiendo sicut movens et agens, sed sicut id quo patiens patitur.
	Quod impossibile est esse diversum secundum esse a patiente.
	Non est igitur anima sensibilis secundum esse diversa a corpore animato.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24973"/>Praeterea.
	Licet motus sit communis actus moventis et moti, tamen alia operatio est facere motum et recipere motum: unde et duo praedicamenta ponuntur facere et pati.
	Si igitur in sentiendo anima sensitiva se habet ut agens et corpus ut patiens, alia erit operatio animae et alia corporis.
	Anima igitur sensitiva habebit aliquam operationem propriam.
	Habebit igitur et subsistentiam propriam.
	Non igitur, destructo corpore, esse desinet.
	Animae igitur sensitivae, etiam irrationabilium animalium, erunt immortales.
	Quod quidem improbabile videtur.
	Tamen a Platonis opinione non discordat, sed de hoc infra erit locus quaerendi.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24974"/>Amplius.
	Mobile non sortitur speciem a suo motore.
	Si igitur anima non coniungitur corpori nisi sicut motor mobili, corpus et partes eius non consequuntur speciem ab anima.
	Abeunte igitur anima, remanebit corpus et partes eius eiusdem speciei.
	Hoc autem est manifeste falsum: nam caro et os et manus et huiusmodi partes post abscessum animae non dicuntur nisi aequivoce; cum nulli harum partium propria operatio adsit, quae speciem consequitur.
	Non igitur unitur anima corpori solum sicut motor mobili, vel sicut homo vestimento.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24975"/>Adhuc.
	Mobile non habet esse per suum motorem, sed solummodo motum.
	Si igitur anima uniatur corpori solummodo ut motor, corpus movebitur quidem ab anima, sed non habebit esse per eam.
	Vivere autem est quoddam esse viventis.
	Non igitur corpus vivet per animam.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="24976"/>Item.
	Mobile neque generatur per applicationem motoris ad ipsum, neque per eius separationem corrumpitur: cum non dependeat mobile a motore secundum esse, sed secundum moveri tantum.
	Si igitur anima uniatur corpori solum ut motor, sequetur quod in unione animae et corporis non erit aliqua generatio, neque in separatione corruptio.
	Et sic mors, quae consistit in separatione animae et corporis, non erit corruptio animalis.
	Quod est manifeste falsum.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="24977"/>Praeterea.
	Omne movens seipsum ita se habet quod in ipso est moveri et non moveri, et movere et non movere.
	Sed anima, secundum Platonis opinionem, movet corpus sicut movens seipsum.
	Est ergo in potestate animae movere corpus vel non movere.
	Si igitur non unitur ei nisi sicut motor mobili, erit in potestate animae separari a corpore cum voluerit, et iterum uniri ei cum voluerit.
	Quod patet esse falsum.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="24978"/>Quod autem ut forma propria anima corpori uniatur, sic probatur.
	Illud quo aliquid fit de potentia ente actu ens, est forma et actus ipsius.
	Corpus autem per animam fit actu ens de potentia existente: vivere enim est esse viventis; semen autem ante animationem est vivens solum in potentia, per animam autem fit vivens actu.
	Est igitur anima forma corporis animati.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="24979"/>Amplius.
	Quia tam esse quam etiam operari non est solum formae neque solum materiae, sed coniuncti, esse et agere duobus attribuitur, quorum unum se habet ad alterum sicut forma ad materiam: dicimus enim quod homo est sanus corpore et sanitate, et quod est sciens scientia et anima, quorum scientia est forma animae scientis, et sanitas corporis sani.
	Vivere autem et sentire attribuitur animae et corpori: dicimur enim et vivere et sentire anima et corpore.
	Sed anima tamen sicut principio vitae et sensus.
	Est igitur anima forma corporis.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="24980"/>Adhuc.
	Similiter se habet tota anima sensitiva ad totum corpus sicut pars ad partem.
	Pars autem ita se habet ad partem quod est forma et actus eius: visus enim est forma et actus oculi.
	Ergo anima est forma et actus corporis.</p>
</div3></div2>
<div2 n="58"><head>Caput 58: Quod nutritiva, sensitiva et intellectiva non sunt in homine tres animae</head> 
<div3 n="1"><head>1 </head>
<p><milestone id="n. 1" unit="section"/><A NAME="24982"/>Potest autem praedictis rationibus secundum opinionem Platonis obviari quantum ad praesentem intentionem pertinet.
	Ponit enim Plato non esse eandem animam in nobis intellectivam, nutritivam et sensitivam.
	Unde, etsi anima sensitiva sit forma corporis, non oportebit propter hoc dicere quod aliqua intellectualis substantia forma corporis esse possit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24983"/>Quod autem hoc sit impossibile, sic ostendendum est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24984"/>Quae attribuuntur alicui eidem secundum diversas formas, praedicantur de invicem per accidens: album enim dicitur esse musicum per accidens, quia Socrati accidit albedo et musica.
	Si igitur anima intellectiva, sensitiva et nutritiva sunt diversae virtutes aut formae in nobis, ea quae secundum has formas nobis conveniunt, de invicem praedicabuntur per accidens.
	Sed secundum animam intellectivam dicimur homines, secundum sensitivam animalia, secundum nutritivam viventia.
	Erit igitur haec praedicatio per accidens, homo est animal; vel, animal est vivum.
	Est autem per se: nam homo secundum quod est homo, animal est; et animal secundum quod est animal, vivum est.
	Est igitur aliquis ab eodem principio homo, animal et vivum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24985"/>Si autem dicatur quod, etiam praedictis animabus diversis existentibus, non sequitur praedictae praedicationes fore per accidens, eo quod animae illae ad invicem ordinem habent: hoc iterum removetur.
	Nam ordo sensitivi ad intellectivum, et nutritivi ad sensitivum, est sicut ordo potentiae ad actum: nam intellectivum sensitivo, et sensitivum nutritivo posterius secundum generationem est; prius enim in generatione fit animal quam homo.
	Si igitur iste ordo facit praedicationes praedictas esse per se, hoc non erit secundum illum modum dicendi per se qui accipitur secundum formam, sed secundum illum qui accipitur secundum materiam et subiectum, sicut dicitur superficies colorata.
	Hoc autem est impossibile.
	Quia in isto modo dicendi per se, id quod est formale praedicatur per se de subiecto: ut cum dicimus, superficies est alba, vel, numerus est par.
	Et iterum in hoc modo dicendi per se subiectum ponitur in definitione praedicati: sicut numerus in definitione paris.
	Ibi autem e contrario accidit.
	Non enim homo per se praedicatur de animali, sed e converso: et iterum non ponitur subiectum in definitione praedicati, sed e converso.
	Non igitur praedictae praedicationes dicuntur per se ratione dicti ordinis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24986"/>Praeterea.
	Ab eodem aliquid habet esse et unitatem: unum enim consequitur ad ens.
	Cum igitur a forma unaquaeque res habeat esse, a forma etiam habebit unitatem.
	Si igitur ponantur in homine plures animae sicut diversae formae, homo non erit unum ens, sed plura.
	Nec ad unitatem hominis ordo formarum sufficiet.
	Quia esse unum secundum ordinem non est esse unum simpliciter: cum unitas ordinis sit minima unitatum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24987"/>Item.
	Adhuc redibit praedictum inconveniens, ut scilicet ex anima intellectiva et corpore non fiat unum simpliciter, sed secundum accidens tantum.
	Omne enim quod advenit alicui post esse completum, advenit ei accidentaliter: cum sit extra essentiam eius.
	Quaelibet autem forma substantialis facit ens completum in genere substantiae: facit enim ens actu et hoc aliquid.
	Quicquid igitur post primam formam substantialem advenit rei, accidentaliter adveniet.
	Cum igitur anima nutritiva sit forma substantialis, vivum enim substantialiter de homine praedicatur et de animali; sequetur quod anima sensitiva adveniat accidentaliter, et similiter intellectiva.
	Et sic neque animal neque homo significant unum simpliciter, neque aliquod genus aut speciem in praedicamento substantiae.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="24988"/>Amplius.
	Si homo, secundum Platonis sententiam, non est aliquid ex anima et corpore compositum, sed est anima utens corpore, aut hoc intelligitur solum de anima intellectiva, aut de tribus animabus, si tres sunt, sive de duabus earum.
	Si autem de tribus vel duabus, sequitur quod homo non sit unum, sed sit duo vel tria: est enim tres animae, vel saltem duae.
	Si autem hoc intelligatur de anima intellectiva tantum, ita scilicet quod intelligatur anima sensitiva esse forma corporis, et anima intellectiva utens corpore animato et sensificato sit homo, sequentur adhuc inconvenientia: scilicet quod homo non sit animal, sed utatur animali, nam per animam sensitivam aliquid est animal; et quod homo non sentiat, sed utatur re sentiente.
	Quae cum sint inconvenientia, impossibile est tres animas substantia differentes esse in nobis, intellectivum, sensitivum et nutritivum.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="24989"/>Adhuc.
	Ex duobus aut pluribus non potest fieri unum si non sit aliquid uniens, nisi unum eorum se habeat ad alterum ut actus ad potentiam: sic enim ex materia et forma fit unum, nullo vinculo extraneo eos colligante.
	Si autem in homine sint plures animae, non se habent ad invicem ut materia et forma, sed omnes ponuntur ut actus quidam et principia actionum.
	Oportet igitur, si uniantur ad faciendum aliquid unum, puta hominem vel animal, quod sit aliquid uniens.
	Hoc autem non potest esse corpus: cum magis corpus uniatur per animam; cuius signum est quod discedente anima, corpus dissolvitur.
	Relinquitur igitur quod oportet aliquid formalius esse quod facit ex illis pluribus unum.
	Et hoc magis erit anima quam illa plura quae per ipsum uniuntur.
	Si igitur hoc iterum est habens partes diversas, et non est unum secundum se, oportet adhuc esse aliquid uniens.
	Cum igitur non sit abire in infinitum, oportet devenire ad aliquid quod sit secundum se unum.
	Et hoc maxime est anima.
	Oportet igitur in uno homine vel animali unam tantum animam esse.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="24990"/>Item.
	Si id quod est ex parte animae in homine, est ex pluribus congregatum, oportet quod sicut totum congregatum se habet ad totum corpus, ita singula ad singulas partes corporis.
	Quod etiam a positione Platonis non discordat: ponebat enim animam rationalem in cerebro, nutritivam in hepate, concupiscibilem in corde.
	Hoc autem apparet esse falsum, dupliciter.
	Primo quidem quia aliqua pars animae est quae non potest attribui alicui parti corporis, scilicet intellectus, de quo supra ostensum est quod non est actus alicuius partis corporis.
	Secundo, quia manifestum est quod in eadem parte corporis apparent diversarum partium animae operationes: sicut patet in animalibus quae decisa vivunt, quia eadem pars habet motum et sensum et appetitum quo movetur; et similiter eadem pars plantae decisa nutritur, augetur et germinat; ex quo apparet quod diversae partes animae in una et eadem parte corporis sint.
	Non igitur sunt diversae animae in nobis, diversis partibus corporis attributae.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="24991"/>Amplius.
	Diversae vires quae non radicantur in uno principio, non impediunt se invicem in agendo, nisi forte earum actiones essent contrariae: quod in proposito non contingit.
	Videmus autem quod diversae actiones animae impediunt se: cum enim una est intensa, altera remittitur.
	Oportet igitur quod istae actiones, et vires quae sunt earum proxima principia, reducantur in unum principium.
	Hoc autem principium non potest esse corpus: tum quia aliqua actio est in qua non communicat corpus, scilicet intelligere; tum quia, si principium harum virium et actionum esset corpus inquantum huiusmodi, invenirentur in omnibus corporibus, quod patet esse falsum.
	Et sic relinquitur quod sit principium earum forma aliqua una, per quam hoc corpus est tale corpus.
	Quae est anima.
	Relinquitur igitur quod omnes actiones animae quae sunt in nobis, ab anima una procedunt.
	Et sic non sunt in nobis plures animae.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="24992"/>Huic autem consonat quod dicitur in libro de Ecclesiast. dogmatibus: <hi>neque duas animas esse credimus in uno homine, sicut Iacobus et alii Syrorum scribunt, unam animalem, qua animatur corpus, et immixta sit sanguini, et alteram spiritualem, quae rationem ministret: sed dicimus unam eandemque esse animam in homine quae et corpus sua societate vivificat, et semetipsam sua ratione disponat</hi>.</p>
</div3></div2>
<div2 n="59"><head>Caput 59: Quod intellectus possibilis hominis non est substantia separata</head> 
<div3 n="1"><head>1 </head>
<p><milestone id="n. 1" unit="section"/><A NAME="24994"/>Fuerunt autem et alii alia adinventione utentes in sustinendo quod substantia intellectualis non possit uniri corpori ut forma.
	Dicunt enim quod intellectus, etiam quem Aristoteles possibilem vocat, est quaedam substantia separata non coniuncta nobis ut forma.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="24995"/>Et hoc confirmare nituntur, primo, ex verbis Aristotelis qui dicit, de hoc intellectu loquens, quod est separatus, et immixtus corpori, et simplex, et impassibilis: quae non possent dici de eo si esset forma corporis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="24996"/>Item, per demonstrationem eiusdem qua probat quod, quia intellectus possibilis recipit omnes species rerum sensibilium ut in potentia ad ea existens, oportet quod omnibus careat.
	Sicut pupilla, quae recipit omnes species colorum, caret omni colore: si enim haberet de se aliquem colorem, ille color prohiberet videri alios colores; quinimmo nihil videretur nisi sub illo colore.
	Et simile contingeret de intellectu possibili, si haberet de se aliquam formam seu naturam de rebus sensibilibus.
	Hoc autem oporteret esse, si esset mixtus alicui corpori.
	Et similiter si esset forma alicuius corporis: quia, cum ex forma et materia fiat unum, oportet quod forma participet aliquid de natura eius cuius est forma.
	Impossibile est igitur intellectum possibilem esse mixtum corpori, aut esse actum seu formam alicuius corporis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="24997"/>Adhuc.
	Si esset forma alicuius corporis materialis, esset eiusdem generis receptio huius intellectus, et receptio materiae primae.
	Id enim quod est alicuius corporis forma, non recipit aliquid absque sua materia.
	Materia autem prima recipit formas individuales: immo per hoc individuantur quod sunt in materia.
	Intellectus igitur possibilis reciperet formas ut sunt individuales.
	Et sic non cognosceret universalia.
	Quod patet esse falsum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="24998"/>Praeterea.
	Materia prima non est cognoscitiva formarum quas recipit.
	Si ergo eadem esset receptio intellectus possibilis et materiae primae, nec intellectus possibilis cognosceret formas receptas.
	Quod est falsum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="24999"/>Amplius.
	Impossibile est in corpore esse virtutem infinitam: ut probatur ab Aristotele in VIII Physicor.
	Intellectus autem possibilis est quodammodo virtutis infinitae: iudicamus enim per ipsum res infinitas secundum numerum, inquantum per ipsum cognoscimus universalia, sub quibus comprehenduntur particularia infinita in potentia.
	Non est igitur intellectus possibilis virtus in corpore.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25000"/>Ex his autem motus est Averroes et quidam antiqui, ut ipse dicit, ad ponendum intellectum possibilem, quo intelligit anima, esse separatum secundum esse a corpore, et non esse formam corporis.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25001"/>Sed quia hic intellectus nihil ad nos pertineret, nec per ipsum intelligeremus, nisi nobiscum aliquo modo coniungeretur; determinat etiam modum quo continuatur nobiscum, dicens quod species intellecta in actu est forma intellectus possibilis, sicut visibile in actu est forma potentiae visivae.
	Unde ex intellectu possibili et forma intellecta in actu fit unum.
	Cuicumque igitur coniungitur forma intellecta praedicta, coniungitur intellectus possibilis.
	Coniungitur autem nobis mediante phantasmate, quod est subiectum quoddam illius formae intellectae.
	Per hunc igitur modum etiam intellectus possibilis nobiscum continuatur.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25002"/>Quod autem haec frivola sint et impossibilia facile est videre.
	Habens enim intellectum est intelligens.
	Intelligitur autem id cuius species intelligibilis intellectui unitur.
	Per hoc igitur quod species intelligibilis intellectui unita est in homine per aliquem modum, non habebit homo quod sit intelligens, sed solum quod intelligatur ab intellectu separato.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25003"/>Praeterea.
	Sic species intellecta in actu est forma intellectus possibilis, sicut species visibilis in actu est forma potentiae visivae, sive ipsius oculi.
	Species autem intellecta comparatur ad phantasma sicut species visibilis in actu ad coloratum quod est extra animam: et hac similitudine ipse utitur, et etiam Aristoteles.
	Similis igitur continuatio est intellectus possibilis per formam intelligibilem ad phantasma quod in nobis est, et potentiae visivae ad colorem qui est in lapide.
	Haec autem continuatio non facit lapidem videre, sed solum videri.
	Ergo et praedicta continuatio intellectus possibilis nobiscum non facit nos intelligere, sed intelligi solum.
	Planum autem est quod proprie et vere dicitur quod homo intelligit: non enim intellectus naturam investigaremus nisi per hoc quod nos intelligimus.
	Non igitur sufficiens est praedictus continuationis modus.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25004"/>Adhuc.
	Omne cognoscens per virtutem cognoscitivam coniungitur obiecto, et non e converso: sicut et operans omne per virtutem operativam coniungitur operato.
	Homo autem est intelligens per intellectum sicut per virtutem cognoscitivam.
	Non igitur coniungitur per formam intelligibilem intellectui, sed magis per intellectum intelligibili.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25005"/>Amplius.
	Id quo aliquid operatur, oportet esse formam eius: nihil enim agit nisi secundum quod est actu; actu autem non est aliquid nisi per id quod est forma eius; unde et Aristoteles probat animam esse formam, per hoc quod animal per animam vivit et sentit.
	Homo autem intelligit, et non nisi per intellectum: unde et Aristoteles, inquirens de principio quo intelligimus, tradit nobis naturam intellectus possibilis.
	Oportet igitur intellectum possibilem formaliter uniri nobis, et non solum per suum obiectum.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25006"/>Praeterea.
	Intellectus in actu et intelligibile in actu sunt unum: sicut sensus in actu et sensibile in actu.
	Non autem intellectus in potentia et intelligibile in potentia: sicut nec sensus in potentia et sensibile in potentia.
	Species igitur rei, secundum quod est in phantasmatibus, non est intelligibilis actu: non enim sic est unum cum intellectu in actu sed secundum quod est a phantasmatibus abstracta; sicut nec species coloris est sensata in actu secundum quod est in lapide, sed solum secundum quod est in pupilla.
	Sic autem solum continuatur nobiscum species intelligibilis secundum quod est in phantasmatibus, secundum positionem praedictam.
	Non igitur continuatur nobiscum secundum quod est unum cum intellectu possibili ut forma eius.
	Igitur non potest esse medium quo continuetur intellectus possibilis nobiscum: quia secundum quod continuatur cum intellectu possibili, non continuatur nobiscum, nec e converso.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25007"/>Patet autem eum qui hanc positionem induxit, aequivocatione deceptum fuisse.
	Colores enim extra animam existentes, praesente lumine, sunt visibiles actu ut potentes movere visum: non autem ut actu sensata, secundum quod sunt unum cum sensu in actu.
	Et similiter phantasmata per lumen intellectus agentis fiunt actu intelligibilia, ut possint movere intellectum possibilem: non autem ut sint intellecta actu, secundum quod sunt unum cum intellectu possibili facto in actu.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25008"/>Item.
	Ubi invenitur altior operatio viventis, ibi invenitur altior species vitae, correspondens illi actioni.
	In plantis enim invenitur sola actio ad nutritionem pertinens.
	In animalibus autem invenitur altior actio, scilicet sentire et moveri secundum locum: unde et animal vivit altiori specie vitae.
	Sed adhuc in homine invenitur altior operatio ad vitam pertinens quam in animali, scilicet intelligere.
	Ergo homo habebit altiorem speciem vitae.
	Sed vita est per animam.
	Habebit igitur homo altiorem animam, qua vivit, quam sit anima sensibilis.
	Nulla autem est altior quam intellectus.
	Est igitur intellectus anima hominis.
	Et per consequens forma ipsius.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25009"/>Adhuc.
	Quod consequitur ad operationem alicuius rei, non largitur alicui speciem: quia operatio est actus secundus; forma autem per quam aliquid habet speciem, est actus primus.
	Unio autem intellectus possibilis ad hominem, secundum positionem praedictam, consequitur hominis operationem: fit enim mediante phantasia, quae, secundum philosophum, est motus factus a sensu secundum actum.
	Ex tali igitur unione non consequitur homo speciem.
	Non igitur differt homo specie a brutis animalibus per hoc quod est intellectum habens.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25010"/>Amplius.
	Si homo speciem sortitur per hoc quod est rationalis et intellectum habens, quicumque est in specie humana, est rationalis et intellectum habens.
	Sed puer, etiam antequam ex utero egrediatur, est in specie humana: in quo tamen nondum sunt phantasmata, quae sint intelligibilia actu.
	Non igitur est homo intellectum habens per hoc quod intellectus continuatur homini mediante specie intelligibili cuius subiectum est phantasma.</p>
</div3></div2>
<div2 n="60"><head>Caput 60: Quod homo non sortitur speciem per intellectum passivum, sed per intellectum possibilem</head> 
<div3 n="1"><head>1 </head>
<p><milestone id="n. 1" unit="section"/><A NAME="25012"/>His autem rationibus obviatur secundum praedictam positionem.
	Dicit enim praedictus Averroes quod homo differt specie a brutis per intellectum quem Aristoteles vocat passivum, qui est ipsa vis cogitativa, quae est propria homini, loco cuius alia animalia habent quandam aestimativam naturalem.
	Huius autem cogitativae virtutis est distinguere intentiones individuales, et comparare eas ad invicem: sicut intellectus qui est separatus et immixtus, comparat et distinguit inter intentiones universales.
	Et quia per hanc virtutem, simul cum imaginativa et memorativa, praeparantur phantasmata ut recipiant actionem intellectus agentis, a quo fiunt intelligibilia actu, sicut sunt aliquae artes praeparantes materiam artifici principali; ideo praedicta virtus vocatur nomine intellectus et rationis, de qua medici dicunt quod habet sedem in media cellula capitis.
	Et secundum dispositionem huius virtutis differt homo unus ab alio in ingenio et in aliis quae pertinent ad intelligendum.
	Et per usum huius et exercitium acquirit homo habitum scientiae.
	Unde habitus scientiarum sunt in hoc intellectu passivo sicut in subiecto.
	Et hic intellectus passivus a principio adest puero, per quem sortitur speciem humanam, antequam actu intelligat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25013"/>Quod autem haec sint falsa, et abusive dicta, evidenter apparet.
	Operationes enim vitae comparantur ad animam ut actus secundi ad primum: ut patet per Aristotelem, in II de anima.
	Actus autem primus in eodem praecedit tempore actum secundum: sicut scientia est ante considerare.
	In quocumque igitur invenitur aliqua operatio vitae, oportet in eo ponere aliquam partem animae quae comparetur ad illam operationem sicut actus primus ad secundum.
	Sed homo habet propriam operationem supra alia animalia, scilicet intelligere et ratiocinari, quae est operatio hominis inquantum est homo, ut Aristoteles dicit, in I Ethicorum.
	Ergo oportet in homine ponere aliquod principium quod proprie dat speciem homini, quod se habeat ad intelligere sicut actus primus ad secundum.
	Hoc autem non potest esse intellectus passivus praedictus: quia principium praedictae operationis oportet esse impassibile et non mixtum corpori, ut philosophus probat; cuius contrarium apparet de intellectu passivo.
	Non igitur est possibile quod per virtutem cogitativam, quae dicitur intellectus passivus, homo speciem sortiatur, per quam ab aliis animalibus differat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25014"/>Adhuc.
	Quod est passio partis sensitivae, non potest ponere in altiori genere vitae quam sit vita sensitiva: sicut quod est passio animae nutritivae, non ponit in altiori genere vitae quam sit vita nutritiva.
	Constat autem quod phantasia, et huiusmodi potentiae quae ad ipsam consequuntur, ut memorativa et consimiles, sunt passiones partis sensitivae: ut philosophus probat in libro de memoria.
	Non igitur per praedictas virtutes, vel aliquam earum, aliquod animal potest poni in altiori genere vitae quam sit vita sensitiva.
	Homo autem est in altiori genere vitae: quod patet per philosophum, in II de anima, qui, distinguens genera vitae, superaddit intellectivum, quod homini attribuit, sensitivo, quod attribuit communiter omni animali.
	Non igitur homo est vivens vita sibi propria per virtutem cogitativam praedictam.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25015"/>Amplius.
	Omne movens seipsum, secundum quod probat philosophus, in VIII Physic., componitur ex movente et moto.
	Homo autem, sicut et alia animalia, est movens seipsum.
	Ergo movens et motum sunt partes ipsius.
	Primum autem movens in homine est intellectus: nam intellectus suo intelligibili movet voluntatem.
	Nec potest dici quod solus intellectus passivus sit movens: quia intellectus passivus est solum particularium; in movendo autem accipitur et universalis opinio, quae est intellectus possibilis, et particularis, quae potest esse intellectus passivi; ut patet per Aristotelem, in III de anima et in VII Eth.
	Ergo intellectus possibilis est aliqua pars hominis.
	Et est dignissimum et formalissimum in ipso.
	Igitur ab eo speciem sortitur, et non ab intellectu passivo.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25016"/>Adhuc.
	Intellectus possibilis probatur non esse actus corporis alicuius propter hoc quod est cognoscitivus omnium formarum sensibilium in universali.
	Nulla igitur virtus cuius operatio se extendere potest ad universalia omnium formarum sensibilium, potest esse actus alicuius corporis.
	Voluntas autem est huiusmodi: omnium enim eorum quae intelligimus possumus habere voluntatem, saltem ea cognoscendi.
	Apparet etiam actus voluntatis in universali: <hi>odimus enim</hi>, ut dicit Aristoteles in sua rhetorica, <hi>in universali latronum genus, irascimur autem particularibus tantum</hi>.
	Voluntas igitur non potest esse actus alicuius partis corporis, nec consequi aliquam potentiam quae sit actus corporis.
	Omnis autem pars animae est actus alicuius corporis praeter solum intellectum proprie dictum.
	Igitur voluntas in intellectiva parte est: unde et Aristoteles dicit, in III de anima, quod <hi>voluntas in ratione est, irascibilis autem et concupiscibilis in parte sensitiva</hi>.
	Propter quod et actus concupiscibilis et irascibilis cum passione sunt: non autem actus voluntatis, sed cum electione.
	Voluntas autem hominis non est extrinseca ab homine, quasi in quadam substantia separata fundata, sed est in ipso homine.
	Aliter enim non esset dominus suarum actionum, quia ageretur voluntate cuiusdam substantiae separatae; et in ipso essent tantum potentiae appetitivae cum passione operantes, scilicet irascibilis et concupiscibilis, quae sunt in parte sensitiva, sicut et in ceteris animalibus, quae magis aguntur quam agant.
	Hoc autem est impossibile, et destructivum totius moralis philosophiae et politicae conversationis.
	Oportet igitur intellectum possibilem in nobis esse, per quem a brutis differamus, et non solum secundum intellectum passivum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25017"/>Item.
	Sicut nihil est potens agere nisi per potentiam activam in ipso existentem, ita nihil potens est pati nisi per potentiam passivam quae in ipso est: combustibile enim est potens comburi non solum quia est aliquid potens comburere ipsum, sed etiam quia habet in se potentiam ut comburatur.
	Intelligere autem quoddam pati est ut dicitur in III de anima.
	Cum igitur puer sit potentia intelligens, etsi non actu intelligat, oportet quod sit in eo aliqua potentia qua sit potens intelligere.
	Haec autem potentia est intellectus possibilis.
	Oportet igitur quod puero iam sit coniunctus intellectus possibilis antequam actu intelligat.
	Non est igitur continuatio intellectus possibilis cum homine per formam intellectam in actu, sed ipse intellectus possibilis inest homini a principio sicut aliquid eius.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25018"/>Huic autem rationi respondet Averroes praedictus.
	Dicit enim quod puer dicitur potentia intelligens duplici ratione.
	Uno modo, quia phantasmata quae sunt in ipso, sunt intelligibilia in potentia.
	Alio modo, quia intellectus possibilis est potens continuari cum ipso: et non quia intellectus sit iam unitus ei.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25019"/>Ostendendum est autem quod uterque modus sit insufficiens.
	Alia enim est potentia qua agens potest agere, et alia potentia qua patiens potest pati, et ex opposito dividuntur.
	Ex eo igitur quod convenit alicui quod possit agere, non competit ei quod possit pati.
	Posse autem intelligere est posse pati: cum intelligere quoddam pati sit, secundum philosophum.
	Non igitur dicitur puer potens intelligere ex eo quod phantasmata in eo possunt esse intellecta in actu: cum hoc pertineat ad posse agere; phantasmata enim movent intellectum possibilem.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25020"/>Adhuc.
	Potentia consequens speciem alicuius non competit ei secundum id quod speciem non largitur.
	Posse autem intelligere consequitur speciem humanam: est enim intelligere operatio hominis inquantum huiusmodi.
	Phantasmata autem non dant speciem humanam, sed magis consequuntur operationem hominis.
	Non ergo ratione phantasmatum potest dici puer potentia intelligens.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25021"/>Similiter autem neque potest dici puer posse intelligere quia intellectus possibilis potest continuari cum ipso.
	Sic enim aliquis dicitur potens agere vel pati per potentiam activam vel passivam, sicut dicitur albus per albedinem.
	Non autem dicitur aliquis albus antequam albedo sit ei coniuncta.
	Ergo neque dicitur aliquis potens agere vel pati antequam potentia activa vel passiva ei adsit.
	Non ergo de puero posset dici quod est potens intelligere antequam intellectus possibilis, qui est potentia intelligendi, sit ei continuatus.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25022"/>Praeterea.
	Aliter dicitur aliquis potens operari antequam habeat naturam qua operetur, et aliter postquam iam habet naturam sed impeditur per accidens ab operando: sicut aliter dicitur corpus potens ferri sursum antequam sit leve, et aliter postquam iam est generatum leve sed impeditur in suo motu.
	Puer autem est in potentia intelligens non quasi nondum habens naturam intelligendi, sed habens impedimentum ut non intelligat: impeditur enim ab intelligendo propter multimodos motus in ipso existentes, ut dicitur in VII physicorum.
	Non igitur propter hoc dicitur potens intelligere quia intellectus possibilis, qui est intelligendi principium, potest continuari sibi: sed quia iam est continuatus et impeditur ab actione propria; unde, impedimento remoto, statim intelligit.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25023"/>Item.
	Habitus est quo quis operatur cum voluerit.
	Oportet igitur eiusdem esse habitum, et operationem quae est secundum habitum.
	Sed considerare intelligendo, quod est actus huius habitus qui est scientiae, non potest esse intellectus passivi, sed est ipsius intellectus possibilis: ad hoc enim quod aliqua potentia intelligat, oportet quod non sit actus corporis alicuius.
	Ergo et habitus scientiae non est in intellectu passivo sed in intellectu possibili.
	Scientia autem in nobis est, secundum quam dicimur scientes.
	Ergo et intellectus possibilis est in nobis, et non secundum esse a nobis separatus.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25024"/>Adhuc.
	Scientiae assimilatio est scientis ad rem scitam.
	Rei autem scitae, inquantum est scita, non assimilatur sciens nisi secundum species universales: scientia enim de huiusmodi est.
	Species autem universales non possunt esse in intellectu passivo, cum sit potentia utens organo, sed solum in intellectu possibili.
	Scientia igitur non est in intellectu passivo, sed solum in intellectu possibili.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25025"/>Amplius.
	Intellectus in habitu, ut adversarius confitetur, est effectus intellectus agentis.
	Intellectus autem agentis effectus sunt intelligibilia actu, quorum proprium recipiens est intellectus possibilis, ad quem comparatur agens sicut ars ad materiam, ut Aristoteles dicit, in III de anima.
	Oportet igitur intellectum in habitu, qui est habitus scientiae, esse in intellectu possibili, non passivo.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25026"/>Praeterea.
	Impossibile est quod perfectio superioris substantiae dependeat ab inferiori.
	Perfectio autem intellectus possibilis dependet ab operatione hominis: dependet enim a phantasmatibus, quae movent intellectum possibilem.
	Non est igitur intellectus possibilis aliqua substantia superior homine.
	Ergo oportet quod sit aliquid hominis ut actus et forma ipsius.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25027"/>Adhuc.
	Quaecumque sunt separata secundum esse, habent etiam separatas operationes: nam res sunt propter suas operationes, sicut actus primus propter secundum; unde Aristoteles dicit, in I de anima, quod, si aliqua operationum animae est sine corpore, quod possibile est animam separari.
	Operatio autem intellectus possibilis indiget corpore: dicit enim philosophus, in III de anima, quod intellectus potest agere per seipsum, scilicet intelligere, quando est factus in actu per speciem a phantasmatibus abstractam, quae non sunt sine corpore.
	Igitur intellectus possibilis non est omnino a corpore separatus.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25028"/>Amplius.
	Cuicumque competit aliqua operatio secundum naturam, sunt ei a natura attributa ea sine quibus illa operatio compleri non potest: sicut Aristoteles probat, in II libro de caelo, quod, si stellae moverentur motu progressivo ad modum animalium, quod natura dedisset eis organa motus progressivi.
	Sed operatio intellectus possibilis completur per organa corporea, in quibus necesse est esse phantasmata.
	Natura igitur intellectum possibilem corporeis univit organis.
	Non est igitur secundum esse a corpore separatus.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="25029"/>Item.
	Si sit secundum esse a corpore separatus, magis intelliget substantias quae sunt a materia separatae quam formas sensibiles: quia sunt magis intelligibiles, et magis ei conformes.
	Non potest autem intelligere substantias omnino a materia separatas, quia eorum non sunt aliqua phantasmata: hic autem intellectus nequaquam sine phantasmate intelligit, ut Aristoteles dicit, in III de anima; sunt enim ei phantasmata sicut sensibilia sensui, sine quibus sensus non sentit.
	Non est igitur substantia a corpore separata secundum esse.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="25030"/>Adhuc.
	In omni genere tantum se extendit potentia passiva quantum potentia activa illius generis: unde non est aliqua potentia passiva in natura cui non respondeat aliqua potentia activa naturalis.
	Sed intellectus agens non facit intelligibilia nisi phantasmata.
	Ergo nec intellectus possibilis movetur ab aliis intelligibilibus nisi a speciebus a phantasmatibus abstractis.
	Et sic substantias separatas intelligere non potest.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="25031"/>Amplius.
	In substantiis separatis sunt species rerum sensibilium intelligibiliter, per quas de sensibilibus scientiam habent.
	Si igitur intellectus possibilis intelligit substantias separatas, in eis acciperet sensibilium cognitionem.
	Non ergo acciperet eam a phantasmatibus: quia natura non abundat superfluis.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="25032"/>Si autem dicatur quod substantiis separatis non adest cognitio sensibilium, saltem oportebit dicere quod eis adsit altior cognitio.
	Quam oportet non deesse intellectui possibili, si praedictas substantias intelligit.
	Habebit igitur duplicem scientiam: unam per modum substantiarum separatarum, aliam a sensibus acceptam.
	Quarum altera superflueret.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="25033"/>Praeterea.
	Intellectus possibilis est quo intelligit anima, ut dicitur in III de anima.
	Si igitur intellectus possibilis intelligit substantias separatas, et nos intelligimus eas.
	Quod patet esse falsum: habemus enim nos ad eas sicut oculus noctuae ad solem, ut Aristoteles dicit.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="25034"/>His autem respondetur, secundum positionem praedictam.
	Intellectus enim possibilis, secundum quod est in se subsistens, intelligit substantias separatas: et est in potentia ad eas sicut diaphanum ad lucem.
	Secundum autem quod continuatur nobis, a principio est in potentia ad formas a phantasmatibus abstractas.
	Unde nos a principio non intelligimus per eum substantias separatas.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="25035"/>Sed hoc stare non potest.
	Intellectus enim possibilis ex hoc dicitur, secundum eos, continuari nobis, quod perficitur per species intelligibiles a phantasmatibus abstractas.
	Prius igitur est considerare intellectum ut in potentia ad huiusmodi species quam ut continuetur nobis.
	Non igitur per hoc quod continuatur nobis, est in potentia ad huiusmodi species.</p>
</div3> 
<div3 n="25"><head>25 </head>
<p><milestone id="n. 25" unit="section"/><A NAME="25036"/>Praeterea.
	Secundum hoc, esse in potentia ad praedictas species non esset ei secundum se conveniens, sed per aliud.
	Per ea autem quae non conveniunt alicui secundum se, non debet aliquid definiri.
	Non igitur ratio intellectus possibilis est ex hoc quod possibilis est ad praedictas species, ut definit ipsum Aristoteles in III de anima.</p>
</div3> 
<div3 n="26"><head>26 </head>
<p><milestone id="n. 26" unit="section"/><A NAME="25037"/>Adhuc.
	Impossibile est intellectum possibilem simul multa intelligere nisi unum per aliud intelligat: non enim una potentia pluribus actibus simul perficitur nisi secundum ordinem.
	Si igitur intellectus possibilis intelligat substantias separatas et species a phantasmatibus separatas, oportet quod vel intelligat per species huiusmodi substantias separatas, vel e converso.
	Quodcumque autem detur, sequitur quod nos intelligamus substantias separatas.
	Quia si nos intelligimus naturas sensibilium inquantum intelligit eas intellectus possibilis; intellectus autem possibilis intelligit eas per hoc quod intelligit substantias separatas; et similiter nos intelligemus.
	Et similiter si sit e converso.
	Hoc autem est manifeste falsum.
	Non igitur intellectus possibilis intelligit substantias separatas.
	Non est igitur substantia separata.</p>
</div3></div2>
<div2 n="61"><head>Caput 61: Quod praedicta positio est contra sententiam Aristotelis</head> 
<div3 n="1"><head>1 </head>
<p><milestone id="n. 1" unit="section"/><A NAME="25039"/>Sed quia huic positioni Averroes praestare robur auctoritatis nititur propter hoc quod dicit Aristotelem ita sensisse, ostendemus manifeste quod praedicta opinio est contra sententiam Aristotelis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25040"/>Primo quidem, quia Aristoteles in II de anima, definit animam dicens quod <hi>est actus primus physici corporis organici potentia vitam habentis</hi>: et postea subiungit quod haec est definitio universaliter dicta de omni anima; non sicut praedictus Averroes fingit, sub dubitatione hoc proferens; ut patet ex exemplaribus Graecis et translatione Boetii.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25041"/>Postmodum autem, in eodem capitulo, subiungit <hi>esse quasdam partes animae separabiles</hi>.
	Quae non sunt nisi intellectivae.
	Relinquitur igitur quod illae partes sunt actus corporis.
	Nec est contra hoc quod postea subiungit: <hi>de intellectu autem et perspectiva potentia nihil est adhuc manifestum, sed videtur animae alterum genus esse</hi>.
	Non enim per hoc vult intellectum alienare a communi definitione animae, sed a propriis naturis aliarum partium: sicut qui dicit quod alterum genus animalis est volatile a gressibili, non aufert a volatili communem definitionem animalis.
	Unde, ut ostenderet in quo dixerit <hi>alterum</hi>, subiungit: <hi>et hoc solum contingit separari sicut perpetuum a corruptibili</hi>.
	Nec est intentio Aristotelis ut Commentator praedictus fingit, dicere quod nondum est manifestum de intellectu utrum intellectus sit anima, sicut de aliis principiis.
	Non enim textus verus habet, nihil est declaratum sive, nihil est dictum, sed, nihil est manifestum: quod intelligendum est quantum ad id quod est proprium ei, non quantum ad communem definitionem.
	Si autem, ut ipse dicit, anima aequivoce dicitur de intellectu et aliis, primo distinxisset aequivocationem, postea definivisset, sicut est consuetudo sua.
	Alias procederet in aequivoco.
	Quod non est in scientiis demonstrativis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25042"/>Item.
	In II de anima intellectum numerat inter potentias animae.
	Et in auctoritate etiam praedicta nominat perspectivam potentiam.
	Non est igitur intellectus extra animam humanam, sed est quaedam potentia eius.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25043"/>Item.
	In III de anima, incipiens loqui de intellectu possibili, nominat eum partem animae, dicens: <hi>de parte autem animae qua cognoscit anima et sapit</hi>.
	In quo manifeste ostendit quod intellectus possibilis sit aliquid animae.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25044"/>Adhuc autem manifestius per id quod postea subiungit, declarans naturam intellectus possibilis, dicens: <hi>dico autem intellectum quo opinatur et intelligit anima</hi>.
	In quo manifeste ostenditur intellectum esse aliquid animae humanae, quo anima humana intelligit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25045"/>Est igitur praedicta positio contra sententiam Aristotelis, et contra veritatem.
	Unde tanquam fictitia repudianda est.</p>
</div3></div2>
<div2 n="62"><head>Caput 62: Contra opinionem Alexandri de intellectu possibili</head> 
<div3 n="1"><head>1 </head>
<p><milestone id="n. 1" unit="section"/><A NAME="25047"/>His igitur verbis Aristotelis consideratis, Alexander posuit intellectum possibilem esse aliquam virtutem in nobis, ut sic definitio communis de anima assignata ab Aristotele in II de anima, possit sibi convenire.
	Quia vero intelligere non poterat aliquam substantiam intellectualem esse corporis formam, posuit praedictam virtutem non esse fundatam in aliqua intellectuali substantia; et consequentem commixtionem elementorum in corpore humano.
	Determinatus enim mixtionis humani corporis modus facit hominem esse in potentia ad recipiendum influentiam intellectus agentis, qui semper est in actu, et secundum ipsum est quaedam substantia separata, ex qua influentia homo fit intelligens actu.
	Id autem in homine per quod est potentia intelligens, est intellectus possibilis.
	Et sic videbatur sequi quod ex commixtione determinata in nobis sit intellectus possibilis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25048"/>Videtur autem in primo aspectu haec positio verbis et demonstrationi Aristotelis esse contraria.
	Ostendit enim Aristoteles in III de anima, ut dictum est, quod intellectus possibilis est immixtus corpori.
	Hoc autem est impossibile dici de aliqua virtute consequente mixtionem elementorum: quod enim huiusmodi est, oportet quod in ipsa elementorum commixtione fundetur, sicut videmus de sapore et odore et aliis huiusmodi.
	Non igitur positio praedicta Alexandri potest stare cum verbis et demonstratione Aristotelis, ut videtur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25049"/>Ad hoc autem Alexander dicit quod intellectus possibilis est ipsa praeparatio in natura humana ad recipiendum influentiam intellectus agentis.
	Praeparatio autem ipsa non est aliqua natura sensibilis determinata, neque est mixta corpori.
	Est enim relatio quaedam, et ordo unius ad aliud.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25050"/>Sed hoc manifeste discordat ab intentione Aristotelis.
	Probat enim Aristoteles ex hoc intellectum possibilem non habere determinate aliquam naturam sensibilium, et per consequens non esse mixtum corpori, quia est receptivus omnium formarum sensibilium et cognoscitivus earum.
	Quod de praeparatione non potest intelligi: quia eius non est recipere, sed magis praeparari.
	Non igitur demonstratio Aristotelis procedit de praeparatione, sed de aliquo recipiente praeparato.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25051"/>Amplius.
	Si ea quae dicit Aristoteles de intellectu possibili, conveniunt ei inquantum est praeparatio, et non ex natura subiecti praeparati, sequetur quod omni praeparationi conveniant.
	In sensu autem est praeparatio quaedam ad sensibilia in actu recipienda.
	Ergo et idem dicendum est de sensu et intellectu possibili.
	Cuius contrarium manifeste subiungit Aristoteles, ostendens differentiam inter receptionem sensus et intellectus ex hoc quod sensus corrumpitur ex excellentia obiectorum, non autem intellectus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25052"/>Item.
	Aristoteles attribuit possibili intellectui pati ab intelligibili, suscipere species intelligibiles, esse in potentia ad eas.
	Comparat etiam eum tabulae in qua nihil est scriptum.
	Quae quidem omnia non possunt dici de praeparatione, sed de subiecto praeparato.
	Est igitur contra intentionem Aristotelis quod intellectus possibilis sit praeparatio ipsa.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25053"/>Adhuc.
	Agens est nobilius patiente et faciens facto, sicut actus potentia.
	Quanto autem aliquid est immaterialius, tanto est nobilius.
	Non potest igitur effectus esse immaterialior sua causa.
	Omnis autem virtus cognoscitiva, inquantum huiusmodi, est immaterialis: unde et de sensu, qui est infimus in ordine virtutum cognoscitivarum, dicit Aristoteles, in II de anima, quod est susceptivus sensibilium specierum sine materia.
	Impossibile est igitur a commixtione elementorum causari aliquam virtutem cognoscitivam.
	Intellectus autem possibilis est suprema virtus cognoscitiva in nobis: dicit enim Aristoteles, in III de anima, quod intellectus possibilis est quo cognoscit et intelligit anima.
	Intellectus igitur possibilis non causatur ex commixtione elementorum.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25054"/>Amplius.
	Si principium alicuius operationis ab aliquibus causis procedit, oportet operationem illam non excedere causas illas: cum causa secunda agat virtute primae.
	Operatio autem animae nutritivae etiam excedit virtutem qualitatum elementarium: probat enim Aristoteles, in II de anima, quod <hi>ignis non est causa augmenti, sed concausa aliquo modo, principalis autem causa est anima</hi>, ad quam comparatur calor sicut instrumentum ad artificem.
	Non igitur potest anima vegetabilis produci ex commixtione elementorum.
	Multo igitur minus sensus et intellectus possibilis.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25055"/>Item.
	Intelligere est quaedam operatio in qua impossibile est communicare aliquod organum corporeum.
	Haec autem operatio attribuitur animae, vel etiam homini: dicitur enim quod anima intelligit, vel, homo per animam.
	Oportet igitur aliquod principium in homine esse, a corpore non dependens, quod sit principium talis operationis.
	Praeparatio autem sequens commixtionem elementorum a corpore dependet manifeste.
	Non est igitur praeparatio tale principium.
	Est autem intellectus possibilis: dicit enim Aristoteles, in III de anima, quod intellectus possibilis est quo anima opinatur et intelligit.
	Non est igitur intellectus possibilis praeparatio.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25056"/>Si autem dicatur quod principium praedictae operationis in nobis est species intelligibilis facta in actu ab intellectu agente: hoc videtur non sufficere.
	Quia, cum homo de potentia intelligente fiat actu intelligens, oportet quod non solum intelligat per speciem intelligibilem, per quam fit actu intelligens, sed per aliquam potentiam intellectivam, quae sit praedictae operationis principium: sicut et in sensu accidit.
	Haec autem potentia ab Aristotele ponitur intellectus possibilis.
	Intellectus igitur possibilis est non dependens a corpore.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25057"/>Praeterea.
	Species non est intelligibilis actu nisi secundum quod est depurata ab esse materiali.
	Hoc autem non potest accidere dum fuerit in aliqua potentia materiali, quae scilicet sit causata ex principiis materialibus, vel quae sit actus materialis organi.
	Oportet igitur poni aliquam potentiam intellectivam in nobis immaterialem.
	Quae est intellectus possibilis.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25058"/>Adhuc.
	Intellectus possibilis ab Aristotele dicitur pars animae.
	Anima autem non est praeparatio, sed actus: praeparatio enim est ordo potentiae ad actum.
	Sequitur tamen ad actum aliqua praeparatio ad ulteriorem actum: sicut ad actum diaphanitatis sequitur ordo ad actum lucis.
	Intellectus igitur possibilis non est ipsa praeparatio, sed actus quidam.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25059"/>Amplius.
	Homo consequitur speciem et naturam humanam secundum partem animae sibi propriam, quae quidem est intellectus possibilis.
	Nihil autem consequitur speciem et naturam secundum quod est in potentia, sed secundum quod est in actu.
	Cum igitur praeparatio nihil sit aliud quam ordo potentiae ad actum, impossibile est quod intellectus possibilis nihil sit aliud quam praeparatio quaedam in natura humana existens.</p>
</div3></div2>
<div2 n="63"><head>Caput 63: Quod anima non sit complexio, ut posuit Galenus</head> 
<div3 n="1"><head>1 </head>
<p><milestone id="n. 1" unit="section"/><A NAME="25061"/>Praedictae autem opinioni Alexandri de intellectu possibili, propinqua est Galeni medici de anima.
	Dicit enim animam esse complexionem.
	Ad hoc autem dicendum motus est per hoc quod videmus ex diversis complexionibus causari in nobis diversas passiones quae attribuuntur animae: aliquam enim complexionem habentes, ut cholericam, de facili irascuntur; melancholici vero de facili tristantur.
	Unde et per easdem rationes haec opinio improbari potest per quas improbata est opinio Alexandri, et per aliquas proprias.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25062"/>Ostensum est enim supra quod operatio animae vegetabilis, et cognitio sensitiva, excedit virtutem qualitatum activarum et passivarum, et multo magis operatio intellectus.
	Complexio autem causatur ex qualitatibus activis et passivis.
	Non potest igitur complexio esse principium operationum animae.
	Unde impossibile est quod aliqua anima sit complexio.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25063"/>Adhuc.
	Complexio, cum sit quiddam constitutum ex contrariis qualitatibus quasi medium inter eas, impossibile est quod sit forma substantialis: nam substantiae nihil est contrarium, nec suscipit magis et minus.
	Anima autem est forma substantialis, et non accidentalis: alias per animam non sortiretur aliquid genus vel speciem.
	Anima igitur non est complexio.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25064"/>Adhuc.
	Complexio non movet corpus animalis motu locali: sequeretur enim motum dominantis, et sic semper deorsum ferretur.
	Anima autem movet animal in omnem partem.
	Non est igitur anima complexio.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25065"/>Amplius.
	Anima regit corpus et repugnat passionibus, quae complexionem sequuntur.
	Ex complexione enim aliqui sunt magis aliis ad concupiscentias vel iras apti, qui tamen magis ab eis abstinent, propter aliquid refrenans: ut patet in continentibus.
	Hoc autem non facit complexio.
	Non est igitur anima complexio.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25066"/>Deceptus autem fuisse videtur ex hoc quod non consideravit aliter passiones attribui complexioni, et aliter animae.
	Complexioni namque attribuuntur sicut disponenti, et quantum ad id quod est materiale in passionibus, sicut fervor sanguinis et huiusmodi: animae autem tanquam principali causae, ex parte eius quod est in passionibus formale, sicut in ira appetitus vindictae.</p>
</div3></div2>
<div2 n="64"><head>Caput 64: Quod anima non sit harmonia</head> 
<div3 n="1"><head>1 </head>
<p><milestone id="n. 1" unit="section"/><A NAME="25068"/>Similis autem praedictae positioni est positio dicentium animam esse harmoniam.
	Non enim intellexerunt animam esse harmoniam sonorum, sed contrariorum, ex quibus videbant componi corpora animata.
	Quae quidem opinio in libro de anima videtur attribui Empedocli.
	Gregorius autem Nyssenus attribuit eam Dinarcho.
	Unde et improbatur sicut et praecedens; et adhuc propriis rationibus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25069"/>Omne enim corpus mixtum harmoniam habet et complexionem.
	Nec harmonia potest movere corpus aut regere ipsum, vel repugnare passionibus: sicut nec complexio.
	Intenditur etiam et remittitur: sicut et complexio.
	Ex quibus omnibus ostenditur quod anima non sit harmonia, sicut nec complexio.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25070"/>Adhuc.
	Ratio harmoniae magis convenit qualitatibus corporis quam animae: nam sanitas est harmonia quaedam humorum; fortitudo, nervorum et ossium; pulchritudo, membrorum et colorum.
	Non autem potest assignari qualium harmonia sit sensus aut intellectus, et cetera quae ad animam pertinent.
	Non est igitur anima harmonia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25071"/>Amplius.
	Harmonia dicitur dupliciter: uno modo, ipsa compositio; alio modo, ratio compositionis.
	Anima autem non est compositio: quia oporteret quod unaquaeque pars animae esset compositio aliquarum partium corporis; quod non est assignare.
	Similiter non est ratio compositionis: quia, cum in diversis partibus corporis sint diversae rationes seu proportiones compositionis, singulae partes corporis haberent singulas animas; aliam enim animam haberet os et caro et nervus, cum sint secundum diversam proportionem composita.
	Quod patet esse falsum.
	Non est igitur anima harmonia.</p>
</div3></div2>
<div2 n="65"><head>Caput 65: Quod anima non sit corpus</head> 
<div3 n="1"><head>1 </head>
<p><milestone id="n. 1" unit="section"/><A NAME="25073"/>Fuerunt autem et alii magis errantes, ponentes animam esse corpus.
	Quorum opiniones licet fuerint diversae et variae, sufficit eas hic communiter reprobare.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25074"/>Viventia enim, cum sint quaedam res naturales, sunt composita ex materia et forma.
	Componuntur autem ex corpore et anima, quae facit viventia actu.
	Ergo oportet alterum istorum esse formam, et alterum materiam.
	Corpus autem non potest esse forma: quia corpus non est in altero sicut in materia et subiecto.
	Anima igitur est forma.
	Ergo non est corpus: cum nullum corpus sit forma.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25075"/>Adhuc.
	Impossibile est duo corpora esse simul.
	Anima autem non est seorsum a corpore dum vivit.
	Non est igitur anima corpus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25076"/>Amplius.
	Omne corpus divisibile est.
	Omne autem divisibile indiget aliquo continente et uniente partes eius.
	Si igitur anima sit corpus, habebit aliquid aliud continens et illud magis erit anima: videmus enim, anima recedente, corpus dissolvi.
	Et si hoc iterum sit divisibile, oportebit vel devenire ad aliquod indivisibile et incorporeum, quod erit anima: vel erit procedere in infinitum, quod est impossibile.
	Non est igitur anima corpus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25077"/>Item.
	Sicut supra probatum est, et in VIII physicorum probatur, omne movens seipsum componitur ex duobus, quorum alterum est movens et non motum, et alterum est motum.
	Sed animal est movens seipsum: movens autem in ipso est anima, motum autem est corpus.
	Anima igitur est movens non motum.
	Nullum autem corpus movet nisi motum, ut supra probatum est.
	Anima igitur non est corpus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25078"/>Praeterea.
	Supra ostensum est quod intelligere non potest esse actio alicuius corporis.
	Est autem actus animae.
	Anima igitur, ad minus intellectiva, non est corpus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25079"/>Ea autem quibus aliqui conati sunt probare animam esse corpus, facile est solvere.
	Ostendunt enim animam esse corpus, per hoc quod filius similatur patri etiam in accidentibus animae: cum tamen filius generetur a patre per decisionem corporalem.
	Et quia anima compatitur corpori.
	Et quia separatur a corpore: separari autem est corporum se tangentium.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25080"/>Sed contra hoc iam dictum est quod complexio corporis est aliqualiter causa animae passionum per modum disponentis.
	Anima etiam non compatitur corpori nisi per accidens: quia, cum sit forma corporis, movetur per accidens moto corpore.
	Separatur etiam anima a corpore, non sicut tangens a tacto, sed sicut forma a materia.
	Quamvis et aliquis tactus sit incorporei ad corpus, ut supra ostensum est.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25081"/>Movit etiam ad hanc positionem multos quia crediderunt quod non est corpus, non esse, imaginationem transcendere non valentes, quae solum circa corpora versatur.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25082"/>Unde haec opinio, Sap. 2, ex persona insipientium proponitur, dicentium de anima: <hi>fumus et flatus est in naribus nostris, et sermo scintillae ad movendum cor</hi>.</p>
</div3></div2>
<div2 n="66"><head>Caput 66: Contra ponentes intellectum et sensum esse idem</head> 
<div3 n="1"><head>1 </head>
<p><milestone id="n. 1" unit="section"/><A NAME="25084"/>His autem propinquum fuit quod quidam antiquorum philosophorum intellectum a sensu differre non opinabantur.
	Quod quidem impossibile est.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25085"/>Sensus enim in omnibus animalibus invenitur.
	Alia autem animalia ab homine intellectum non habent.
	Quod ex hoc apparet, quia non operantur diversa et opposita, quasi intellectum habentia; sed, sicut a natura mota, determinatas quasdam operationes, et uniformes in eadem specie, sicut omnis hirundo similiter nidificat.
	Non est igitur idem intellectus et sensus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25086"/>Adhuc.
	Sensus non est cognoscitivus nisi singularium: cognoscit enim omnis sensitiva potentia per species individuales, cum recipiat species rerum in organis corporalibus.
	Intellectus autem est cognoscitivus universalium, ut per experimentum patet.
	Differt igitur intellectus a sensu.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25087"/>Amplius.
	Cognitio sensus non se extendit nisi ad corporalia.
	Quod ex hoc patet, quia qualitates sensibiles, quae sunt propria obiecta sensuum, non sunt nisi in corporalibus; sine eis autem sensus nihil cognoscit.
	Intellectus autem cognoscit incorporalia: sicut sapientiam, veritatem, et relationes rerum.
	Non est igitur idem intellectus et sensus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25088"/>Item.
	Nullus sensus seipsum cognoscit, nec suam operationem: visus enim non videt seipsum, nec videt se videre, sed hoc superioris potentiae est, ut probatur in libro de anima.
	Intellectus autem cognoscit seipsum, et cognoscit se intelligere.
	Non est igitur idem intellectus et sensus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25089"/>Praeterea.
	Sensus corrumpitur ab excellenti sensibili.
	Intellectus autem non corrumpitur ab excellentia intelligibilis: quinimmo qui intelligit maiora, potest melius postmodum minora intelligere.
	Est igitur alia virtus sensitiva et intellectiva.</p>
</div3></div2>
<div2 n="67"><head>Caput 67: Contra ponentes intellectum possibilem esse imaginationem</head> 
<div3 n="1"><head>1 </head>
<p><milestone id="n. 1" unit="section"/><A NAME="25091"/>Huic autem opinioni affine fuit quod quidam posuerunt intellectum possibilem non esse aliud quam imaginationem.
	Quod quidem patet esse falsum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25092"/>Imaginatio enim est etiam in aliis animalibus.
	Cuius signum est quod, abeuntibus sensibilibus, fugiunt vel persequuntur ea; quod non esset nisi in eis imaginaria apprehensio sensibilium remaneret.
	Intellectus autem in eis non est, cum nullum opus intellectus in eis appareat.
	Non est igitur idem imaginatio et intellectus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25093"/>Adhuc.
	Imaginatio non est nisi corporalium et singularium: cum phantasia sit <hi>motus factus a sensu secundum actum</hi>, ut dicitur in libro de anima.
	Intellectus autem universalium et incorporalium est.
	Non est igitur intellectus possibilis imaginatio.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25094"/>Amplius.
	Impossibile est idem esse movens et motum.
	Sed phantasmata movent intellectum possibilem sicut sensibilia sensum: ut Aristoteles dicit, in III de anima.
	Impossibile est igitur quod sit idem intellectus possibilis et imaginatio.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25095"/>Praeterea.
	Probatum est in III de anima quod intellectus non est actus alicuius partis corporis.
	Imaginatio autem habet organum corporale determinatum.
	Non est igitur idem imaginatio et intellectus possibilis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25096"/>Hinc est quod dicitur Iob 35-11: <hi>qui docet nos super iumenta terrae, et super volucres caeli erudit nos</hi>.
	Per quod datur intelligi quod hominis est aliqua virtus cognoscitiva supra sensum et imaginationem, quae sunt in aliis animalibus.</p>
</div3></div2>
<div2 n="68"><head>Caput 68: Qualiter substantia intellectualis possit esse forma corporis</head> 
<div3 n="1"><head>1 </head>
<p><milestone id="n. 1" unit="section"/><A NAME="25098"/>Ex praemissis igitur rationibus concludere possumus quod intellectualis substantia potest uniri corpori ut forma.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25099"/>Si enim substantia intellectualis non unitur corpori solum ut motor, ut Plato posuit, neque continuatur ei solum per phantasmata, ut dixit Averroes, sed ut forma; neque tamen intellectus quo homo intelligit, est praeparatio in humana natura, ut dixit Alexander; neque complexio, ut Galenus; neque harmonia, ut Empedocles; neque corpus, vel sensus, vel imaginatio, ut antiqui dixerunt: relinquitur quod anima humana sit intellectualis substantia corpori unita ut forma.
	Quod quidem sic potest fieri manifestum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25100"/>Ad hoc enim quod aliquid sit forma substantialis alterius, duo requiruntur.
	Quorum unum est, ut forma sit principium essendi substantialiter ei cuius est forma: principium autem dico, non factivum, sed formale, quo aliquid est et denominatur ens.
	Unde sequitur aliud, scilicet quod forma et materia conveniant in uno esse: quod non contingit de principio effectivo cum eo cui dat esse.
	Et hoc esse est in quo subsistit substantia composita, quae est una secundum esse, ex materia et forma constans.
	Non autem impeditur substantia intellectualis, per hoc quod est subsistens, ut probatum est, esse formale principium essendi materiae, quasi esse suum communicans materiae.
	Non est enim inconveniens quod idem sit esse in quo subsistit compositum et forma ipsa: cum compositum non sit nisi per formam, nec seorsum utrumque subsistat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25101"/>Potest autem obiici quod substantia intellectualis esse suum materiae corporali communicare non possit, ut sit unum esse substantiae intellectualis et materiae corporalis: diversorum enim generum est diversus modus essendi; et nobilioris substantiae nobilius esse.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25102"/>Hoc autem convenienter diceretur si eodem modo illud esse materiae esset sicut est substantiae intellectualis.
	Non est autem ita.
	Est enim materiae corporalis ut recipientis et subiecti ad aliquid altius elevati: substantiae autem intellectualis ut principii, et secundum propriae naturae congruentiam.
	Nihil igitur prohibet substantiam intellectualem esse formam corporis humani, quae est anima humana.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25103"/>Hoc autem modo mirabilis rerum connexio considerari potest.
	Semper enim invenitur infimum supremi generis contingere supremum inferioris generis: sicut quaedam infima in genere animalium parum excedunt vitam plantarum, sicut ostrea, quae sunt immobilia, et solum tactum habent, et terrae in modum plantarum adstringuntur; unde et beatus Dionysius dicit, in VII cap. de Div.
	Nom., quod divina sapientia coniungit fines superiorum principiis inferiorum.
	Est igitur accipere aliquid supremum in genere corporum, scilicet corpus humanum aequaliter complexionatum, quod attingit ad infimum superioris generis, scilicet ad animam humanam, quae tenet ultimum gradum in genere intellectualium substantiarum, ut ex modo intelligendi percipi potest.
	Et inde est quod anima intellectualis dicitur esse quasi quidam horizon et confinium corporeorum et incorporeorum, inquantum est substantia incorporea, corporis tamen forma.
	Non autem minus est aliquid unum ex substantia intellectuali et materia corporali quam ex forma ignis et eius materia, sed forte magis: quia quanto forma magis vincit materiam, ex ea et materia efficitur magis unum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25104"/>Quamvis autem sit unum esse formae et materiae, non tamen oportet quod materia semper adaequet esse formae.
	Immo, quanto forma est nobilior, tanto in suo esse superexcedit materiam.
	Quod patet inspicienti operationes formarum, ex quarum consideratione earum naturas cognoscimus: unumquodque enim operatur secundum quod est.
	Unde forma cuius operatio superexcedit conditionem materiae, et ipsa secundum dignitatem sui esse superexcedit materiam.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25105"/>Invenimus enim aliquas infimas formas, quae in nullam operationem possunt nisi ad quam se extendunt qualitates quae sunt dispositiones materiae, ut calidum, frigidum, humidum et siccum, rarum, densum, grave et leve, et his similia: sicut formae elementorum.
	Unde istae sunt formae omnino materiales, et totaliter immersae materiae.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25106"/>Super has inveniuntur formae mixtorum corporum, quae licet non se extendant ad aliqua operata quae non possunt compleri per qualitates praedictas, interdum tamen operantur illos effectus altiori virtute, quam sortiuntur ex corporibus caelestibus, quae consequitur eorum speciem: sicut adamas trahit ferrum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25107"/>Super has iterum inveniuntur aliquae formae quarum operationes extenduntur ad aliqua operata quae excedunt virtutem qualitatum praedictarum, quamvis qualitates praedictae organice ad harum operationes deserviant: sicut sunt animae plantarum, quae etiam assimilantur non solum virtutibus corporum caelestium in excedendo qualitates activas et passivas, sed ipsis motoribus corporum caelestium, inquantum sunt principia motus rebus viventibus, quae movent seipsas.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25108"/>Supra has formas inveniuntur aliae formae similes superioribus substantiis non solum in movendo, sed etiam aliqualiter in cognoscendo; et sic sunt potentes in operationes ad quas nec organice qualitates praedictae deserviunt, tamen operationes huiusmodi non complentur nisi mediante organo corporali; sicut sunt animae brutorum animalium.
	Sentire enim et imaginari non completur calefaciendo et infrigidando: licet haec sint necessaria ad debitam organi dispositionem.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25109"/>Super omnes autem has formas invenitur forma similis superioribus substantiis etiam quantum ad genus cognitionis, quod est intelligere: et sic est potens in operationem quae completur absque organo corporali omnino.
	Et haec est anima intellectiva: nam intelligere non fit per aliquod organum corporale.
	Unde oportet quod illud principium quo homo intelligit, quod est anima intellectiva, et excedit conditionem materiae corporalis, non sit totaliter comprehensa a materia aut ei immersa, sicut aliae formae materiales.
	Quod eius operatio intellectualis ostendit, in qua non communicat materia corporalis.
	Quia tamen ipsum intelligere animae humanae indiget potentiis quae per quaedam organa corporalia operantur, scilicet imaginatione et sensu, ex hoc ipso declaratur quod naturaliter unitur corpori ad complendam speciem humanam.</p>
</div3></div2>
<div2 n="69"><head>Caput 69: Solutio rationum quibus supra probatur quod substantia intellectualis non potest uniri corpori ut forma</head> 
<div3 n="1"><head>1 </head>
<p><milestone id="n. 1" unit="section"/><A NAME="25111"/>His autem consideratis, non est difficile solvere quae contra praedictam unionem supra opposita sunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25112"/>In prima enim ratione falsum supponitur.
	Non enim corpus et anima sunt duae substantiae actu existentes, sed ex eis duobus fit una substantia actu existens: corpus enim hominis non est idem actu praesente anima, et absente; sed anima facit ipsum actu esse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25113"/>Quod autem secundo obiicitur, formam et materiam in eodem genere contineri, non sic verum est quasi utrumque sit species unius generis: sed quia sunt principia eiusdem speciei.
	Sic igitur substantia intellectualis et corpus, quae seorsum existentia essent diversorum generum species, prout uniuntur, sunt unius generis ut principia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25114"/>Non autem oportet substantiam intellectualem esse formam materialem, quamvis esse eius sit in materia: ut tertia ratio procedebat.
	Non enim est in materia sicut materiae immersa, vel a materia totaliter comprehensa, sed alio modo, ut dictum est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25115"/>Nec tamen per hoc quod substantia intellectualis unitur corpori ut forma, removetur quod a philosophis dicitur, intellectum esse a corpore separatum.
	Est enim in anima considerare et ipsius essentiam, et potentiam eius.
	Secundum essentiam quidem suam dat esse tali corpori: secundum potentiam vero operationes proprias efficit.
	Si igitur operatio animae per organum corporale completur, oportet quod potentia animae quae est illius operationis principium, sit actus illius partis corporis per quam operatio eius completur: sicut visus est actus oculi.
	Si autem operatio eius non compleatur per organum corporale, potentia eius non erit actus alicuius corporis.
	Et per hoc dicitur intellectus esse separatus: non quin substantia animae cuius est potentia intellectus, sive anima intellectiva, sit corporis actus ut forma dans tali corpori esse.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25116"/>Non est autem necessarium, si anima secundum suam substantiam est forma corporis, quod omnis eius operatio fiat per corpus, ac per hoc omnis eius virtus sit alicuius corporis actus: ut quinta ratio procedebat.
	Iam enim ostensum est quod anima humana non sit talis forma quae sit totaliter immersa materiae, sed est inter omnes alias formas maxime supra materiam elevata.
	Unde et operationem producere potest absque corpore, idest, quasi non dependens a corpore in operando: quia nec etiam in essendo dependet a corpore.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25117"/>Eodem etiam modo patet quod ea quibus Averroes suam opinionem confirmare nititur, non probant substantiam intellectualem corpori non uniri ut formam.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25118"/>Verba enim Aristotelis quae dicit de intellectu possibili, quod est impassibilis et immixtus et separatus, non cogunt confiteri quod substantia intellectiva non sit unita corpori ut forma dans esse.
	Verificantur enim etiam si dicatur quod intellectiva potentia, quam Aristoteles vocat potentiam perspectivam, non sit alicuius organi actus quasi per ipsum suam exercens operationem.
	Et hoc etiam sua demonstratio declarat: ex operatione enim intellectuali qua omnia intelligit, ostendit ipsum immixtum esse vel separatum; operatio autem pertinet ad potentiam ut ad principium.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25119"/>Unde patet quod nec demonstratio Aristotelis hoc concludit, quod substantia intellectiva non uniatur corpori sicut forma.
	Si enim ponamus substantiam animae secundum esse corpori sic unitam, intellectum autem nullius organi actum esse, non sequetur quod intellectus habeat aliquam naturam, de naturis dico sensibilium: cum non ponatur harmonia, vel ratio alicuius organi, sicut de sensu dicit Aristoteles, in II de anima, quod est quaedam ratio organi.
	Non enim habet intellectus operationem communem cum corpore.
	Quod autem per hoc quod Aristoteles dicit intellectum esse immixtum vel separatum, non intendat excludere ipsum esse partem sive potentiam animae quae est forma totius corporis, patet per hoc quod dicit in fine primi de anima, contra illos qui dicebant animam in diversis partibus corporis diversas sui partes habere: <hi>si tota anima omne corpus continet, convenit et partium unamquamque aliquid corporis continere.
	Hoc autem videtur impossibile.
	Qualem enim partem aut quomodo intellectus continet, grave est fingere</hi>.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25120"/>Patet etiam quod, ex quo intellectus nullius partis corporis actus est, quod non sequitur receptionem eius esse receptionem materiae primae: ex quo eius receptio et operatio est omnino absque organo corporali.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25121"/>Nec etiam infinita virtus intellectus tollitur: cum non ponatur virtus in magnitudine, sed in substantia intellectuali fundata, ut dictum est.</p>
</div3></div2>
<div2 n="70"><head>Caput 70: Quod secundum dicta Aristotelis oportet ponere intellectum uniri corpori ut formam</head> 
<div3 n="1"><head>1 </head>
<p><milestone id="n. 1" unit="section"/><A NAME="25123"/>Et quia Averroes maxime nititur suam opinionem confirmare per verba et demonstrationem Aristotelis, ostendendum restat quod necesse est dicere, secundum opinionem Aristotelis, intellectum secundum suam substantiam alicui corpori uniri ut formam.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25124"/>Probat enim Aristoteles, in libro physicorum, quod in motoribus et motis impossibile est procedere in infinitum.
	Unde concludit quod necesse est devenire ad aliquod primum motum, quod vel moveatur ab immobili motore, vel moveat seipsum.
	Et de his duobus accipit secundum, scilicet quod primum mobile moveat seipsum: ea ratione, quia quod est per se, semper est prius eo quod est per aliud.
	Deinde ostendit quod movens seipsum de necessitate dividitur in duas partes, quarum una est movens et alia est mota.
	Oportet igitur primum seipsum movens componi ex duabus partibus, quarum una est movens et alia mota.
	Omne autem huiusmodi est animatum.
	Primum igitur mobile, scilicet caelum, est animatum, secundum opinionem Aristotelis.
	Unde et in II de caelo dicitur expresse quod caelum est animatum, et propter hoc oportet in eo ponere differentias positionis non solum quoad nos, sed etiam secundum se.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25125"/>Inquiramus igitur, secundum opinionem Aristotelis, qua anima sit caelum animatum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25126"/>Probat autem in XI metaphysicae, quod in motu caeli est considerare aliquid quod movet omnino immotum, et aliquid quod movet motum.
	Id autem quod movet omnino immotum, movet sicut desiderabile: nec dubium quin ab eo quod movetur.
	Ostendit autem quod non sicut desiderabile desiderio concupiscentiae, quod est desiderium sensus, sed sicut desiderabile intellectuali desiderio: unde dicit quod primum movens non motum est desiderabile et intellectuale.
	Igitur id quod ab eo movetur, scilicet caelum, est desiderans et intelligens nobiliori modo quam nos, ut subsequenter probat.
	Est igitur caelum compositum, secundum opinionem Aristotelis, ex anima intellectuali et corpore.
	Et hoc significat in II de anima, ubi dicit quod <hi>quibusdam inest intellectivum et intellectus: ut hominibus, et si aliquid huiusmodi est alterum, aut honorabilius</hi>, scilicet caelum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25127"/>Constat autem quod caelum non habet animam sensitivam, secundum opinionem Aristotelis: haberet enim diversa organa, quae non competunt simplicitati caeli.
	Et ad hoc significandum, subiungit Aristoteles quod <hi>quibus de numero corruptibilium inest intellectus, insunt omnes aliae potentiae</hi>: ut daret intelligere quod aliqua incorruptibilia habent intellectum quae non habent alias potentias animae, scilicet corpora caelestia.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25128"/>Non poterit igitur dici quod intellectus continuetur corporibus caelestibus per phantasmata: sed oportebit dicere quod intellectus secundum suam substantiam uniatur corpori caelesti ut forma.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25129"/>Sic igitur et corpori humano, quod est inter omnia corpora inferiora nobilissimum, et aequalitate suae complexionis caelo, ab omni contrarietate absoluto, simillimum, secundum intentionem Aristotelis substantia intellectualis unitur non per aliqua phantasmata sed ut forma ipsius.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25130"/>Hoc autem quod dictum est de animatione caeli, non diximus quasi asserendo secundum fidei doctrinam, ad quam nihil pertinet sive sic sive aliter dicatur.
	Unde Augustinus, in libro Enchiridion, dicit: <hi>nec illud quidem certum habeo, utrum ad eandem societatem</hi>, scilicet Angelorum, <hi>pertineant sol et luna et cuncta sidera: quamvis nonnullis lucida esse corpora, non cum sensu vel intelligentia, videantur</hi>.</p>
</div3></div2>
<div2 n="71"><head>Caput 71: Quod anima immediate unitur corpori</head> 
<div3 n="1"><head>1 </head>
<p><milestone id="n. 1" unit="section"/><A NAME="25132"/>Ex praemissis autem concludi potest quod anima immediate corpori unitur, nec oportet ponere aliquod medium quasi animam corpori uniens: vel phantasmata, sicut dicit Averroes; vel potentias ipsius, sicut quidam dicunt; vel etiam spiritum corporalem, sicut alii dixerunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25133"/>Ostensum est enim quod anima unitur corpori ut forma eius.
	Forma autem unitur materiae absque omni medio: per se enim competit formae quod sit actus talis corporis, et non per aliquid aliud.
	Unde nec est aliquid unum faciens ex materia et forma nisi agens, quod potentiam reducit ad actum, ut probat Aristoteles, in VIII metaphysicae: nam materia et forma habent se ut potentia et actus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25134"/>Potest tamen dici aliquid esse medium inter animam et corpus, etsi non in essendo, tamen in movendo et in via generationis.
	In movendo quidem, quia in motu quo anima movet corpus, est quidam ordo mobilium et motorum.
	Anima enim omnes operationes suas efficit per suas potentias: unde mediante potentia movet corpus; et adhuc membra mediante spiritu; et ulterius unum organum mediante alio organo.
	In via autem generationis dispositiones ad formam praecedunt formam in materia, quamvis sint posteriores in essendo.
	Unde et dispositiones corporis quibus fit proprium perfectibile talis formae, hoc modo possunt dici mediae inter animam et corpus.</p>
</div3></div2>
<div2 n="72"><head>Caput 72: Quod anima sit tota in toto et tota in qualibet parte</head> 
<div3 n="1"><head>1 </head>
<p><milestone id="n. 1" unit="section"/><A NAME="25136"/>Per eadem autem ostendi potest animam totam in toto corpore esse, et totam in singulis partibus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25137"/>Oportet enim proprium actum in proprio perfectibili esse.
	Anima autem est actus corporis organici, non unius organi tantum.
	Est igitur in toto corpore, et non in una parte tantum, secundum suam essentiam, secundum quam est forma corporis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25138"/>Sic autem anima est forma totius corporis quod etiam est forma singularium partium.
	Si enim esset forma totius et non partium, non esset forma substantialis talis corporis: sicut forma domus, quae est forma totius et non singularium partium, est forma accidentalis.
	Quod autem sit forma substantialis totius et partium, patet per hoc quod ab ea sortitur speciem et totum et partes.
	Unde, ea abscedente, neque totum neque partes remanent eiusdem speciei: nam oculus mortui et caro eius non dicuntur nisi aequivoce.
	Si igitur anima est actus singularium partium; actus autem est in eo cuius est actus: relinquitur quod sit secundum suam essentiam in qualibet parte corporis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25139"/>Quod autem tota, manifestum est.
	Cum enim totum dicatur per relationem ad partes, oportet totum diversimode accipi sicut diversimode accipiuntur partes.
	Dicitur autem pars dupliciter: uno quidem modo, inquantum dividitur aliquid secundum quantitatem, sicut bicubitum est pars tricubiti; alio modo, inquantum dividitur aliquid secundum divisionem essentiae, sicut forma et materia dicuntur partes compositi.
	Dicitur ergo totum et secundum quantitatem, et secundum essentiae perfectionem.
	Totum autem et pars secundum quantitatem dicta formis non conveniunt nisi per accidens, scilicet inquantum dividuntur divisione subiecti quantitatem habentis.
	Totum autem vel pars secundum perfectionem essentiae invenitur in formis per se.
	De hac igitur totalitate loquendo, quae per se formis competit, in qualibet forma apparet quod est tota in toto et tota in qualibet parte eius: nam albedo, sicut secundum totam rationem albedinis est in toto corpore, ita et in qualibet parte eius.
	Secus autem est de totalitate quae per accidens attribuitur formis: sic enim non possumus dicere quod tota albedo sit in qualibet parte.
	Si igitur est aliqua forma quae non dividatur divisione subiecti, sicut sunt animae animalium perfectorum, non erit opus distinctione, cum eis non competat nisi una totalitas: sed absolute dicendum est eam totam esse in qualibet parte corporis.
	Nec est hoc difficile apprehendere ei qui intelligit animam non sic esse indivisibilem ut punctum; neque sic incorporeum corporeo coniungi sicut corpora ad invicem coniunguntur; ut supra expositum est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25140"/>Non est autem inconveniens animam, cum sit quaedam forma simplex, esse actum partium tam diversarum.
	Quia unicuique formae aptatur materia secundum suam congruentiam.
	Quanto autem aliqua forma est nobilior et simplicior, tanto est maioris virtutis.
	Unde anima, quae est nobilissima inter formas inferiores, etsi simplex in substantia, est multiplex in potentia et multarum operationum.
	Unde indiget diversis organis ad suas operationes complendas, quorum diversae animae potentiae proprii actus esse dicuntur: sicut visus oculi, auditus aurium, et sic de aliis.
	Propter quod animalia perfecta habent maximam diversitatem in organis, plantae vero minimam.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25141"/>Hac igitur occasione a quibusdam philosophis dictum est animam esse in aliqua parte corporis: sicut ab ipso Aristotele, in libro de causa motus animalium, dicitur esse in corde, quia aliqua potentiarum eius illi parti corporis attribuitur.
	Vis enim motiva, de qua Aristoteles in libro illo agebat, est principaliter in corde, per quod anima in totum corpus motum et alias huiusmodi operationes diffundit.</p>
</div3></div2>
<div2 n="73"><head>Caput 73: Quod intellectus possibilis non est unus in omnibus hominibus</head> 
<div3 n="1"><head>1 </head>
<p><milestone id="n. 1" unit="section"/><A NAME="25143"/>Ex praemissis autem evidenter ostenditur non esse unum intellectum possibilem omnium hominum qui sunt et qui erunt et qui fuerunt: ut Averroes, in III de anima, fingit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25144"/>Ostensum est enim quod substantia intellectus unitur corpori humano ut forma.
	Impossibile est autem unam formam esse nisi unius materiae: quia proprius actus in propria potentia fit; sunt enim ad invicem proportionata.
	Non est igitur intellectus unus omnium hominum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25145"/>Adhuc.
	Unicuique motori debentur propria instrumenta: alia enim sunt instrumenta tibicinis, alia architectoris.
	Intellectus autem comparatur ad corpus ut motor ipsius: sicut Aristoteles determinat in III de anima.
	Sicut igitur impossibile est quod architector utatur instrumentis tibicinis, ita impossibile est quod intellectus unius hominis sit intellectus alterius.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25146"/>Praeterea.
	Aristoteles, in I de anima, reprehendit antiquos de hoc quod, dicentes de anima, nihil de proprio susceptibili dicebant: <hi>quasi esset contingens, secundum Pythagoricas fabulas, quamlibet animam quodlibet corpus indui</hi>.
	Non est igitur possibile quod anima canis ingrediatur corpus lupi, vel anima hominis aliud corpus quam hominis.
	Sed quae est proportio animae hominis ad corpus hominis, eadem est proportio animae huius hominis ad corpus huius hominis.
	Non est igitur possibile animam huius hominis ingredi aliud corpus quam istius hominis.
	Sed anima huius hominis est per quam hic homo intelligit: <hi>homo enim per animam intelligit</hi> secundum sententiam Aristotelis in I de anima.
	Non est igitur unus intellectus istius et illius hominis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25147"/>Amplius.
	Ab eodem aliquid habet esse et unitatem: unum enim et ens se consequuntur.
	Sed unumquodque habet esse per suam formam.
	Ergo et unitas rei sequitur unitatem formae.
	Impossibile est igitur diversorum individuorum esse formam unam.
	Forma autem huius hominis est anima intellectiva.
	Impossibile est igitur omnium hominum esse unum intellectum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25148"/>Si autem dicatur quod anima sensitiva huius hominis sit alia ab anima sensitiva illius, et pro tanto non est unus <hi>homo</hi>, licet sit unus intellectus: hoc stare non potest.
	Propria enim operatio cuiuslibet rei consequitur et demonstrat speciem ipsius.
	Sicut autem animalis propria operatio est sentire, ita hominis propria operatio est intelligere: ut Aristoteles dicit, in I Ethicorum.
	Unde oportet quod, sicut hoc individuum est animal propter sensum, secundum Aristotelem, in II de anima; ita sit homo propter id quo intelligit.
	Id autem quo intelligit anima, vel homo per animam, est intellectus possibilis, ut dicitur in III de anima.
	Est igitur hoc individuum homo per intellectum possibilem.
	Si igitur hic homo habet aliam animam sensitivam cum alio homine, non autem alium intellectum possibilem, sed unum et eundem, sequetur quod sint duo animalia, sed non duo homines.
	Quod patet impossibile esse.
	Non est igitur unus intellectus possibilis omnium hominum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25149"/>His autem rationibus respondet Commentator praedictus, in III de anima, dicens quod intellectus possibilis continuatur nobiscum per formam suam, scilicet per speciem intelligibilem, cuius unum subiectum est phantasma in nobis existens, quod est in diversis diversum.
	Et sic intellectus possibilis numeratur in diversis, non ratione suae substantiae, sed ratione suae formae.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25150"/>Quod autem haec responsio nulla sit, apparet per ea quae supra dicta sunt.
	Ostensum est enim supra quod non est possibile hominem intelligere si sic solum intellectus possibilis continuaretur nobiscum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25151"/>Dato autem quod praedicta continuatio sufficeret ad hoc quod homo esset intelligens, adhuc responsio dicta rationes supra dictas non solvit.
	Secundum enim dictam positionem, nihil ad intellectum pertinens remanebit numeratum secundum multitudinem hominum nisi solum phantasma.
	Et hoc ipsum phantasma non erit numeratum secundum quod est intellectum in actu: quia sic est in intellectu possibili, et est abstractum a materialibus conditionibus per intellectum agentem.
	Phantasma autem, secundum quod est intellectum in potentia, non excedit gradum animae sensitivae.
	Adhuc igitur non remanebit alius hic homo ab illo nisi per animam sensitivam.
	Et sequetur praedictum inconveniens, quod non sint plures homines hic et ille.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25152"/>Praeterea.
	Nihil sortitur speciem per id quod est in potentia, sed per id quod est actu.
	Phantasma autem, secundum quod est numeratum, est tantum in potentia ad esse intelligibile.
	Ergo per phantasma, secundum quod numeratur, non sortitur hoc individuum speciem animalis intellectivi, quod est ratio hominis.
	Et sic remanebit illud quod speciem humanam dat, non esse numeratum in diversis.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25153"/>Adhuc.
	Illud per quod speciem sortitur unumquodque vivens, est perfectio prima, et non perfectio secunda: ut patet per Aristotelem, in II de anima.
	Phantasma autem non est perfectio prima, sed perfectio secunda: est enim phantasia motus factus a sensu secundum actum, ut dicitur in libro de anima.
	Non est igitur ipsum phantasma quod numeratur, a quo homo speciem habet.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25154"/>Amplius.
	Phantasmata quae sunt intellecta in potentia, diversa sunt.
	Illud autem quo aliquid speciem sortitur, oportet esse unum: nam species una est unius.
	Non igitur per phantasmata, prout ponuntur numerari in diversis, ut sunt intellecta in potentia, homo speciem sortitur.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25155"/>Item.
	Illud quo homo sortitur speciem, oportet semper esse manens in eodem individuo dum durat: alias individuum non semper esset unius et eiusdem speciei, sed quandoque huius, quandoque illius.
	Phantasmata autem non semper eadem manent in uno homine, sed quaedam de novo adveniunt, et quaedam praeexistentia abolentur.
	Individuum igitur hominis neque per phantasma sortitur speciem; neque per ipsum continuatur principio suae speciei, quod est intellectus possibilis.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25156"/>Si autem dicatur quod hic homo non sortitur speciem ab ipsis phantasmatibus, sed a virtutibus in quibus sunt phantasmata, scilicet imaginativa, memorativa et cogitativa, quae est propria homini, quam Aristoteles in III de anima, passivum intellectum vocat: adhuc sequuntur eadem inconvenientia.
	Quia, cum virtus cogitativa habeat operationem solum circa particularia, quorum intentiones dividit et componit, et habeat organum corporale per quod agit, non transcendit genus animae sensitivae.
	Homo autem ex anima sensitiva non habet quod sit homo, sed quod sit animal.
	Adhuc igitur relinquitur quod numeretur in nobis solum id quod competit homini inquantum est animal.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25157"/>Praeterea.
	Virtus cogitativa, cum operetur per organum, non est id quo intelligimus: cum intelligere non sit operatio alicuius organi.
	Id autem quo intelligimus, est illud quo homo est homo: cum intelligere sit propria operatio hominis consequens eius speciem.
	Non est igitur hoc individuum homo per virtutem cogitativam: neque haec virtus est id per quod homo substantialiter differt a brutis, ut Commentator praedictus fingit.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25158"/>Adhuc.
	Virtus cogitativa non habet ordinem ad intellectum possibilem, quo intelligit homo, nisi per suum actum quo praeparantur phantasmata ut per intellectum agentem fiant intelligibilia actu et perficientia intellectum possibilem.
	Operatio autem ista non semper eadem manet in nobis.
	Impossibile est igitur quod homo per eam vel continuetur principio speciei humanae; vel per eam habeat speciem.
	Sic igitur patet quod praedicta responsio omnino confutanda est.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25159"/>Item.
	Id quo aliquid operatur aut agit, est principium ad quod sequitur operatio non solum quantum ad esse ipsius, sed etiam quantum ad multitudinem aut unitatem: ab eodem enim calore non est nisi unum calefacere, sive una calefactio activa; quamvis possit esse multiplex calefieri, sive multae calefactiones passivae, secundum diversitatem calefactorum simul per unum calorem.
	Intellectus autem possibilis est quo intelligit anima: ut dicit Aristoteles in III de anima.
	Si igitur intellectus possibilis huius et illius hominis sit unus et idem numero, necesse erit etiam intelligere utriusque esse unum et idem.
	Quod patet esse impossibile: nam diversorum individuorum impossibile est esse operationem unam.
	Impossibile est igitur intellectum possibilem esse unum huius et illius.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="25160"/>Si autem dicatur quod ipsum intelligere multiplicatur secundum diversitatem phantasmatum: hoc stare non potest.
	Sicut enim dictum est, unius agentis una actio multiplicatur solum secundum diversa subiecta in quae transit illa actio.
	Intelligere autem et velle, et huiusmodi, non sunt actiones transeuntes in exteriorem materiam, sed manent in ipso agente quasi perfectiones ipsius agentis: ut patet per Aristotelem in IX metaphysicae.
	Non potest igitur unum intelligere intellectus possibilis multiplicari per diversitatem phantasmatum.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="25161"/>Praeterea.
	Phantasmata se habent ad intellectum possibilem ut activum quodammodo ad passivum: secundum quod Aristoteles dicit, in III de anima, quod <hi>intelligere quoddam pati est</hi>.
	Pati autem ipsum patientis diversificatur secundum diversas formas activorum sive species, non secundum diversitatem eorum in numero.
	In uno enim passivo sequitur simul a duobus activis, scilicet calefaciente et desiccante, calefieri et desiccari: non autem a duobus calefacientibus sequitur in uno calefactibili duplex calefieri, sed unum tantum; nisi forte sint diversae species caloris.
	Cum enim calor duplex unius speciei non possit esse in uno subiecto; motus autem numeratur secundum terminum ad quem: si sit unius temporis et eiusdem subiecti, non poterit esse duplex calefieri in uno subiecto.
	Et hoc dico, nisi sit alia species caloris: sicut ponitur in semine calor ignis, caeli et animae.
	Ex diversitate igitur phantasmatum intellectus possibilis non multiplicatur nisi secundum diversarum specierum intelligentiam: ut dicamus quod aliud est eius intelligere prout intelligit hominem, et prout intelligit equum.
	Sed horum unum intelligere simul convenit omnibus hominibus.
	Ergo adhuc sequetur quod idem intelligere numero sit huius hominis et illius.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="25162"/>Adhuc.
	Intellectus possibilis intelligit hominem, non secundum quod est hic homo, sed inquantum est homo simpliciter, secundum rationem speciei.
	Haec autem ratio una est, quantumcumque phantasmata hominis multiplicentur, vel in uno homine vel in diversis, secundum diversa individua hominis, quorum proprie sunt phantasmata.
	Multiplicatio igitur phantasmatum non potest esse causa quod multiplicetur ipsum intelligere intellectus possibilis respectu unius speciei.
	Et sic adhuc remanebit una actio numero diversorum hominum.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="25163"/>Item.
	Proprium subiectum habitus scientiae est intellectus possibilis: quia eius actus est considerare secundum scientiam.
	Accidens autem, si sit unum, non multiplicatur nisi secundum subiectum.
	Si igitur intellectus possibilis sit unus omnium hominum, necesse erit quod scientiae habitus idem secundum speciem, puta habitus grammaticae, sit idem numero in omnibus hominibus.
	Quod est inopinabile.
	Non est igitur intellectus possibilis unus in omnibus.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="25164"/>Sed ad hoc dicunt quod subiectum habitus scientiae non est intellectus possibilis, sed intellectus passivus et virtus cogitativa.
	Quod quidem esse non potest.
	Nam, sicut probat Aristoteles, in II Ethicorum, <hi>ex similibus actibus fiunt similes habitus, et similes etiam actus reddunt</hi>.
	Ex actibus autem intellectus possibilis fit habitus scientiae in nobis: et ad eosdem actus potentes sumus secundum habitum scientiae.
	Habitus igitur scientiae est in intellectu possibili, non passivo.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="25165"/>Adhuc.
	Scientia est de conclusionibus demonstrationum: nam demonstratio est syllogismus faciens scire, ut Aristoteles dicit in I posteriorum.
	Conclusiones autem demonstrationum sunt universales, sicut et principia.
	Erit igitur in illa virtute quae est cognoscitiva universalium.
	Intellectus autem passivus non est cognoscitivus universalium, sed particularium intentionum.
	Non est igitur subiectum habitus scientiae.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="25166"/>Praeterea.
	Contra hoc sunt plures rationes adductae supra, cum de unione intellectus possibilis ad hominem ageretur.</p>
</div3> 
<div3 n="25"><head>25 </head>
<p><milestone id="n. 25" unit="section"/><A NAME="25167"/>Videtur autem ex hoc fuisse deceptio in ponendo habitum scientiae in intellectu passivo esse, quia homines inveniuntur promptiores vel minus prompti ad scientiarum considerationes secundum diversam dispositionem virtutis cogitativae et imaginativae.
	Sed ista promptitudo dependet ab illis virtutibus sicut ex dispositionibus remotis: prout etiam dependet a bonitate tactus et corporis complexione; secundum quod dicit Aristoteles, in II de anima, homines boni tactus et mollis carnis esse bene aptos mente.
	Ex habitu autem scientiae inest facultas considerandi sicut ex proximo principio actus: oportet enim quod habitus scientiae perficiat potentiam qua intelligimus, ut agat cum voluerit faciliter, sicut et alii habitus potentias in quibus sunt.</p>
</div3> 
<div3 n="26"><head>26 </head>
<p><milestone id="n. 26" unit="section"/><A NAME="25168"/>Item.
	Dispositiones praedictarum virtutum sunt ex parte obiecti, scilicet phantasmatis, quod propter bonitatem harum virtutum praeparatur ad hoc quod faciliter fiat intelligibile actu per intellectum agentem.
	Dispositiones autem quae sunt ex parte obiectorum, non sunt habitus, sed quae sunt ex parte potentiarum: non enim dispositiones quibus terribilia fiunt toleranda, sunt habitus fortitudinis; sed dispositio qua pars animae, scilicet irascibilis, disponitur ad terribilia sustinenda.
	Ergo manifestum est quod habitus scientiae non est in intellectu passivo, ut Commentator praedictus dicit, sed magis in intellectu possibili.</p>
</div3> 
<div3 n="27"><head>27 </head>
<p><milestone id="n. 27" unit="section"/><A NAME="25169"/>Item.
	Si unus est intellectus possibilis omnium hominum, oportet ponere intellectum possibilem semper fuisse, si homines semper fuerunt, sicut ponunt: et multo magis intellectum agentem, quia <hi>agens est honorabilius patiente</hi>, ut Aristoteles dicit.
	Sed si agens est aeternum, et recipiens aeternum, oportet recepta esse aeterna.
	Ergo species intelligibiles ab aeterno fuerunt in intellectu possibili.
	Non igitur de novo recipit aliquas species intelligibiles.
	Ad nihil autem sensus et phantasia sunt necessaria ad intelligendum nisi ut ab eis accipiantur species intelligibiles.
	Sensus igitur non erit necessarius ad intelligendum, neque phantasia.
	Et redibit opinio Platonis, quod scientiam non acquirimus per sensus, sed ab eis excitamur ad rememorandum prius scita.</p>
</div3> 
<div3 n="28"><head>28 </head>
<p><milestone id="n. 28" unit="section"/><A NAME="25170"/>Sed ad hoc respondet Commentator praedictus, quod species intelligibiles habent duplex subiectum: ex uno quorum habent aeternitatem, scilicet ab intellectu possibili; ab alio autem habent novitatem, scilicet a phantasmate; sicut etiam speciei visibilis subiectum est duplex, scilicet res extra animam et potentia visiva.</p>
</div3> 
<div3 n="29"><head>29 </head>
<p><milestone id="n. 29" unit="section"/><A NAME="25171"/>Haec autem responsio stare non potest.
	Impossibile enim est quod actio et perfectio aeterni dependeat ab aliquo temporali.
	Phantasmata autem temporalia sunt, de novo quotidie in nobis facta ex sensu.
	Impossibile est igitur quod species intelligibiles, quibus intellectus possibilis fit actu et operatur, dependeant a phantasmatibus, sicut species visibilis dependet a rebus quae sunt extra animam.</p>
</div3> 
<div3 n="30"><head>30 </head>
<p><milestone id="n. 30" unit="section"/><A NAME="25172"/>Amplius.
	Nihil recipit quod iam habet: quia recipiens oportet esse denudatum a recepto, secundum Aristotelem.
	Sed species intelligibiles ante meum sentire vel tuum fuerunt in intellectu possibili: non enim qui fuerunt ante nos intellexissent, nisi intellectus possibilis fuisset reductus in actum per species intelligibiles.
	Nec potest dici quod species illae prius receptae in intellectu possibili, esse cessaverunt: quia intellectus possibilis non solum recipit; sed conservat quod recipit, unde in III de anima dicitur esse <hi>locus specierum</hi>.
	Igitur ex phantasmatibus nostris non recipiuntur species in intellectu possibili.
	Frustra igitur per intellectum agentem fiunt intelligibilia actu nostra phantasmata.</p>
</div3> 
<div3 n="31"><head>31 </head>
<p><milestone id="n. 31" unit="section"/><A NAME="25173"/>Item.
	Receptum est in recipiente per modum recipientis.
	Sed intellectus secundum se est supra motum.
	Ergo quod recipitur in eo, recipitur fixe et immobiliter.</p>
</div3> 
<div3 n="32"><head>32 </head>
<p><milestone id="n. 32" unit="section"/><A NAME="25174"/>Praeterea.
	Cum intellectus sit superior virtus quam sensus, oportet quod sit magis unita: et ex hoc videmus quod unus intellectus habet iudicium de diversis generibus sensibilium, quae ad diversas potentias sensitivas pertinet.
	Unde accipere possumus quod operationes pertinentes ad diversas potentias sensitivas, in uno intellectu adunantur.
	Potentiarum autem sensitivarum quaedam recipiunt tantum, ut sensus: quaedam autem retinent, ut imaginatio et memoria; unde et thesauri dicuntur.
	Oportet igitur quod intellectus possibilis et recipiat, et retineat recepta.</p>
</div3> 
<div3 n="33"><head>33 </head>
<p><milestone id="n. 33" unit="section"/><A NAME="25175"/>Amplius.
	In rebus naturalibus vanum est dicere quod id ad quod pervenitur per motum, non permaneat, sed statim esse desinat: propter quod repudiatur positio dicentium omnia semper moveri; oportet enim motum ad quietem terminari.
	Multo igitur minus dici potest quod receptum in intellectu possibili non conservetur.</p>
</div3> 
<div3 n="34"><head>34 </head>
<p><milestone id="n. 34" unit="section"/><A NAME="25176"/>Adhuc.
	Si ex phantasmatibus quae sunt in nobis intellectus possibilis non recipit aliquas species intelligibiles, quia iam recepit a phantasmatibus eorum qui fuerunt ante nos; pari ratione, a nullorum phantasmatibus recipit quos alii praecesserunt.
	Sed quoslibet aliqui alii praecesserunt, si mundus est aeternus, ut ponunt.
	Nunquam igitur intellectus possibilis recipit aliquas species a phantasmatibus.
	Frustra igitur ponitur intellectus agens ab Aristotele, ut faciat phantasmata esse intelligibilia actu.</p>
</div3> 
<div3 n="35"><head>35 </head>
<p><milestone id="n. 35" unit="section"/><A NAME="25177"/>Praeterea.
	Ex hoc videtur sequi quod intellectus possibilis non indigeat phantasmatibus ad intelligendum.
	Nos autem per intellectum possibilem intelligimus.
	Neque igitur nos sensu et phantasmate indigebimus ad intelligendum.
	Quod est manifeste falsum et contra sententiam Aristotelis.</p>
</div3> 
<div3 n="36"><head>36 </head>
<p><milestone id="n. 36" unit="section"/><A NAME="25178"/>Si autem dicatur quod, pari ratione, non indigeremus phantasmate ad considerandum ea quorum species intelligibiles sunt in intellectu conservatae, etiam si intellectus possibiles sint plures in diversis: quod est contra Aristotelem, qui dicit quod <hi>nequaquam sine phantasmate intelligit anima</hi>: patet quod non est conveniens obviatio.
	Intellectus enim possibilis, sicut et quaelibet substantia, operatur secundum modum suae naturae.
	Secundum autem suam naturam est forma corporis.
	Unde intelligit quidem immaterialia, sed inspicit ea in aliquo materiali.
	Cuius signum est, quod in doctrinis universalibus exempla particularia ponuntur, in quibus quod dicitur inspiciatur.
	Alio ergo modo se habet intellectus possibilis ad phantasma quo indiget, ante speciem intelligibilem: et alio modo postquam recepit speciem intelligibilem.
	Ante enim, indiget eo ut ab eo accipiat speciem intelligibilem: unde se habet ad intellectum possibilem ut obiectum movens.
	Sed post speciem in eo receptam, indiget eo quasi instrumento sive fundamento suae speciei: unde se habet ad phantasmata sicut causa efficiens; secundum enim imperium intellectus formatur in imaginatione phantasma conveniens tali speciei intelligibili, in quo resplendet species intelligibilis sicut exemplar in exemplato sive in imagine.
	Si ergo intellectus possibilis semper habuisset species, nunquam compararetur ad phantasmata sicut recipiens ad obiectum motivum.</p>
</div3> 
<div3 n="37"><head>37 </head>
<p><milestone id="n. 37" unit="section"/><A NAME="25179"/>Item.
	Intellectus possibilis est quo anima et homo intelligit, secundum Aristotelem.
	Si autem intellectus possibilis est unus omnium ac aeternus, oportet quod in ipso iam sint receptae omnes species intelligibiles eorum quae a quibuslibet hominibus sunt scita vel fuerunt.
	Quilibet igitur nostrum, qui per intellectum possibilem intelligit, immo cuius intelligere est ipsum intelligere intellectus possibilis, intelliget omnia quae sunt vel fuerunt a quibuscumque intellecta.
	Quod patet esse falsum.</p>
</div3> 
<div3 n="38"><head>38 </head>
<p><milestone id="n. 38" unit="section"/><A NAME="25180"/>Ad hoc autem Commentator praedictus respondet, dicens quod nos non intelligimus per intellectum possibilem nisi secundum quod continuatur nobis per nostra phantasmata.
	Et quia non sunt eadem phantasmata apud omnes nec eodem modo disposita, nec quicquid intelligit unus, intelligit alius.
	Et videtur haec responsio consonare praemissis.
	Nam etiam si intellectus possibilis non est unus, non intelligimus ea quorum species sunt in intellectu possibili nisi adsint phantasmata ad hoc disposita.</p>
</div3> 
<div3 n="39"><head>39 </head>
<p><milestone id="n. 39" unit="section"/><A NAME="25181"/>Sed quod dicta responsio non possit totaliter inconveniens evitare, sic patet.
	Cum intellectus possibilis factus est actu per speciem intelligibilem receptam, potest agere per seipsum, ut dicit Aristoteles, in III de anima.
	Unde videmus quod illud cuius scientiam semel accepimus, est in potestate nostra iterum considerare cum volumus.
	Nec impedimur propter phantasmata: quia in potestate nostra est formare phantasmata accommoda considerationi quam volumus; nisi forte esset impedimentum ex parte organi cuius est, sicut accidit in phreneticis et lethargicis, qui non possunt habere liberum actum phantasiae et memorativae.
	Et propter hoc Aristoteles dicit, in VIII Phys., quod ille qui iam habet habitum scientiae, licet sit potentia considerans, non indiget motore qui reducat eum de potentia in actum, nisi removente prohibens, sed potest ipse exire in actum considerationis ut vult.
	Si autem in intellectu possibili sunt species intelligibiles omnium scientiarum, quod oportet dicere si est unus et aeternus, necessitas phantasmatum ad intellectum possibilem erit sicut est illius qui iam habet scientiam ad considerandum secundum scientiam illam, quod etiam sine phantasmatibus non posset.
	Cum igitur quilibet homo intelligat per intellectum possibilem secundum quod est reductus in actum per species intelligibiles, quilibet homo poterit considerare, cum voluerit, scita omnium scientiarum.
	Quod est manifeste falsum: sic enim nullus indigeret doctore ad acquirendum scientiam.
	Non est igitur unus et aeternus intellectus possibilis.</p>
</div3></div2>
<div2 n="74"><head>Caput 74: De opinione Avicennae, qui posuit formas intelligibiles non conservari in intellectu possibili</head> 
<div3 n="1"><head>1 </head>
<p><milestone id="n. 1" unit="section"/><A NAME="25183"/>Praedictis vero rationibus obviare videntur quae Avicenna ponit.
	Dicit enim, in suo libro de anima, quod in intellectu possibili non remanent species intelligibiles nisi quandiu actu intelliguntur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25184"/>Quod quidem ex hoc probare nititur, quia, quandiu formae apprehensae manent in potentia apprehensiva, actu apprehenduntur: ex hoc enim fit sensus in actu, quod est idem cum sensato in actu, et similiter intellectus in actu est intellectum in actu.
	Unde videtur quod, quandocumque sensus vel intellectus est factus unum cum sensato vel intellecto, secundum quod habet formam ipsius, fit apprehensio in actu per sensum vel per intellectum.
	Vires autem quae conservant formas non apprehensas in actu, dicit non esse vires apprehensivas, sed thesauros virtutum apprehensivarum: sicut imaginatio, quae est thesaurus formarum apprehensarum per sensum; et memoria, quae est, secundum ipsum, thesaurus intentionum apprehensarum absque sensu, sicut cum ovis apprehendit inimicitiam lupi.
	Hoc autem contingit huiusmodi virtutibus quod conservant formas non apprehensas actu, inquantum habent quaedam organa corporea, in quibus recipiuntur formae receptione propinqua apprehensioni.
	Et propter hoc, virtus apprehensiva, convertens se ad huiusmodi thesauros, apprehendit in actu.
	Constat autem quod intellectus possibilis est virtus apprehensiva, et quod non habet organum corporeum.
	Unde concludit quod impossibile est quod species intelligibiles conserventur in intellectu possibili, nisi quandiu intelligit actu.
	Oportet ergo quod vel ipsae species intelligibiles conserventur in aliquo organo corporeo, sive in aliqua virtute habente organum corporeum; vel oportet quod formae intelligibiles sint per se existentes, ad quas comparetur intellectus possibilis noster sicut speculum ad res quae videntur in speculo; vel oportet quod species intelligibiles fluant in intellectum possibilem de novo ab aliquo agente separato, quandocumque actu intelligit.
	Primum autem horum trium est impossibile: quia formae existentes in potentiis utentibus organis corporalibus, sunt intelligibiles in potentia tantum.
	Secundum autem est opinio Platonis, quam reprobat Aristoteles, in metaphysica.
	Unde concludit tertium: quod quandocumque intelligimus actu, fluunt species intelligibiles in intellectum possibilem nostrum ab intellectu agente, quem ponit ipse quandam substantiam separatam.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25185"/>Si vero aliquis obiiciat contra eum quod tunc non est differentia inter hominem cum primo addiscit, et cum postmodum vult considerare in actu quae prius didicit: respondet quod addiscere nihil aliud est quam <hi>acquirere perfectam habitudinem coniungendi se intelligentiae agenti ad recipiendum ab eo formam intelligibilem</hi>.
	Et ideo ante addiscere est nuda potentia in homine ad talem receptionem: addiscere vero est sicut <hi>potentia adaptata</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25186"/>Videtur etiam huic positioni consonare quod Aristoteles, in libro de memoria, ostendit memoriam non esse in parte intellectiva, sed in parte animae sensitiva.
	Ex quo videtur quod conservatio specierum intelligibilium non pertineat ad partem intellectivam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25187"/>Sed si diligenter consideretur, haec positio, quantum ad originem, parum aut nihil differt a positione Platonis.
	Posuit enim Plato formas intelligibiles esse quasdam substantias separatas, a quibus scientia fluebat in animas nostras.
	Hic autem ponit ab una substantia separata, quae est intellectus agens secundum ipsum, scientiam in animas nostras fluere.
	Non autem differt, quantum ad modum acquirendi scientiam, utrum ab una vel pluribus substantiis separatis scientia nostra causetur: utrobique enim sequetur quod scientia nostra non causetur a sensibilibus.
	Cuius contrarium apparet per hoc quod qui caret aliquo sensu, caret scientia sensibilium quae cognoscuntur per sensum illum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25188"/>Dicere autem quod per hoc quod intellectus possibilis inspicit singularia quae sunt in imaginatione, illustratur luce intelligentiae agentis ad cognoscendum universale; et quod actiones virium inferiorum, scilicet imaginationis et memorativae et cogitativae, sunt aptantes animam ad recipiendam emanationem intelligentiae agentis, est novum.
	Videmus enim quod anima nostra tanto magis disponitur ad recipiendum a substantiis separatis, quanto magis a corporalibus et sensibilibus removetur: per recessum enim ab eo quod infra est, acceditur ad id quod supra est.
	Non igitur est verisimile quod per hoc quod anima respicit ad phantasmata corporalia, quod disponatur ad recipiendam influentiam intelligentiae separatae.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25189"/>Plato autem radicem suae positionis melius est prosecutus.
	Posuit enim quod sensibilia non sunt disponentia animam ad recipiendum influentiam formarum separatarum, sed solum expergefacientia intellectum ad considerandum ea quorum scientiam habebat ab exteriori causatam.
	Ponebat enim quod a principio a formis separatis causabatur scientia in animabus nostris omnium scibilium: unde addiscere dixit esse quoddam reminisci.
	Et hoc necessarium est secundum eius positionem.
	Nam, cum substantiae separatae sint immobiles et semper eodem modo se habentes, semper ab eis resplendet scientia rerum in anima nostra, quae est eius capax.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25190"/>Amplius.
	Quod recipitur in aliquo, est in eo per modum recipientis.
	Esse autem intellectus possibilis est magis firmum quam esse materiae corporalis.
	Cum igitur formae fluentes in materiam corporalem ab intelligentia agente, secundum ipsum, conserventur in ea, multo magis conservantur in intellectu possibili.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25191"/>Adhuc.
	Cognitio intellectiva est perfectior sensitiva.
	Si igitur in sensitiva cognitione est aliquid conservans apprehensa, multo fortius hoc erit in cognitione intellectiva.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25192"/>Item.
	Videmus quod diversa quae in inferiori ordine potentiarum pertinent ad diversas potentias, in superiori ordine pertinent ad unum: sicut sensus communis apprehendit sensata omnium sensuum propriorum.
	Apprehendere igitur et conservare, quae in parte animae sensitivae pertinent ad diversas potentias, oportet quod in suprema potentia, scilicet in intellectu, uniantur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25193"/>Praeterea.
	Intelligentia agens, secundum ipsum, influit omnes scientias.
	Si igitur addiscere nihil est aliud quam aptari ut uniatur intelligentiae agenti, qui addiscit unam scientiam, non magis addiscit illam quam aliam.
	Quod patet esse falsum.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25194"/>Patet etiam quod haec opinio est contra sententiam Aristotelis, qui dicit, in III de anima, quod intellectus possibilis est locus specierum: quod nihil aliud est dicere quam ipsum esse thesaurum intelligibilium specierum, ut verbis Avicennae utamur.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25195"/>Item.
	Postea subiungit quod quando intellectus possibilis acquirit scientiam, est potens operari per seipsum, licet non actu intelligat.
	Non igitur indiget influentia alicuius superioris agentis.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25196"/>Dicit etiam, in VIII physicorum, quod ante addiscere est homo in potentia essentiali ad scientiam, et ideo indiget motore per quem reducatur in actu: non autem, postquam iam addidicit, indiget per se motore.
	Ergo non indiget influentia intellectus agentis.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25197"/>Dicit etiam, in III de anima, quod <hi>phantasmata se habent ad intellectum possibilem sicut sensibilia ad sensum</hi>.
	Unde patet quod species intelligibiles sunt in intellectu possibili a phantasmatibus, non a substantia separata.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25198"/>Rationes autem quae videntur in contrarium esse, non est difficile solvere.
	Intellectus enim possibilis est in actu perfecto secundum species intelligibiles cum considerat actu: cum vero non considerat actu, non est in actu perfecto secundum illas species, sed se habet medio modo inter potentiam et actum.
	Et hoc est quod Aristoteles dicit, in III de anima, quod, <hi>cum haec pars</hi>, scilicet intellectus possibilis, <hi>unaquaeque fiat, sciens dicitur secundum actum.
	Hoc autem accidit cum possit operari per seipsum.
	Est quidem et tunc potentia similiter quodammodo, non tamen similiter et ante addiscere aut invenire</hi>.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25199"/>Memoria vero in parte sensitiva ponitur, quia est alicuius prout cadit sub determinato tempore: non est enim nisi praeteriti.
	Et ideo, cum non abstrahat a singularibus conditionibus, non pertinet ad partem intellectivam, quae est universalium.
	Sed per hoc non excluditur quin intellectus possibilis sit conservativus intelligibilium, quae abstrahunt ab omnibus conditionibus particularibus.</p>
</div3></div2>
<div2 n="75"><head>Caput 75: Solutio rationum quibus videtur probari unitas intellectus possibilis</head> 
<div3 n="1"><head>1 </head>
<p><milestone id="n. 1" unit="section"/><A NAME="25201"/>Ad probandum autem unitatem intellectus possibilis quaedam rationes adducuntur, quas oportet ostendere efficaces non esse.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25202"/>Videtur enim quod omnis forma quae est una secundum speciem et multiplicatur secundum numerum, individuetur per materiam: quae enim sunt unum specie et multa secundum numerum, conveniunt in forma et distinguuntur secundum materiam.
	Si igitur intellectus possibilis in diversis hominibus sit multiplicatus secundum numerum, cum sit unus secundum speciem, oportet quod sit individuatus in hoc et in illo per materiam.
	Non autem per materiam quae sit pars sui: quia sic esset receptio eius de genere receptionis materiae primae, et reciperet formas individuales; quod est contra naturam intellectus.
	Relinquitur ergo quod individuetur per materiam quae est corpus hominis cuius ponitur forma.
	Omnis autem forma individuata per materiam cuius est actus, est forma materialis.
	Oportet enim quod esse cuiuslibet rei dependeat ab eo a quo dependet individuatio eius: sicut enim principia communia sunt de essentia speciei, ita principia individuantia sunt de essentia huius individui.
	Sequitur ergo quod intellectus possibilis sit forma materialis.
	Et per consequens quod non recipiat aliquid nec operetur sine organo corporali.
	Quod etiam est contra naturam intellectus possibilis.
	Igitur intellectus possibilis non multiplicatur in diversis hominibus, sed est unus omnium.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25203"/>Item.
	Si intellectus possibilis esset alius in hoc et in illo homine, oporteret quod species intellecta esset alia numero in hoc et in illo, una vero in specie: cum enim specierum intellectarum in actu proprium subiectum sit intellectus possibilis, oportet quod, multiplicato intellectu possibili, multiplicentur species intelligibiles secundum numerum in diversis.
	Species autem aut formae quae sunt eaedem secundum speciem et diversae secundum numerum, sunt formae individuales.
	Quae non possunt esse formae intelligibiles: quia intelligibilia sunt universalia, non particularia.
	Impossibile est igitur intellectum possibilem esse multiplicatum in diversis individuis hominum.
	Necesse est igitur quod sit unus in omnibus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25204"/>Adhuc.
	Magister scientiam quam habet transfundit in discipulum.
	Aut igitur eandem numero: aut aliam numero diversam, non specie.
	Secundum videtur impossibile esse: quia sic magister causaret scientiam suam in discipulo sicut causat formam suam in alio generando sibi simile in specie; quod videtur pertinere ad agentia materialia.
	Oportet ergo quod eandem scientiam numero causet in discipulo.
	Quod esse non posset nisi esset unus intellectus possibilis utriusque.
	Necesse igitur videtur intellectum possibilem esse unum omnium hominum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25205"/>Sicut autem praedicta positio veritatem non habet, ut ostensum est, ita rationes positae ad ipsam confirmandam facile solubiles sunt.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25206"/>Confitemur enim intellectum possibilem esse unum specie in diversis hominibus, plures autem secundum numerum: ut tamen non fiat in hoc vis, quod partes hominis non ponuntur in genere vel specie secundum se, sed solum ut sunt principia totius.
	Nec tamen sequitur quod sit forma materialis secundum esse dependens a corpore.
	Sicut enim animae humanae secundum suam speciem competit quod tali corpori secundum speciem uniatur, ita haec anima differt ab illa numero solo ex hoc quod ad aliud numero corpus habitudinem habet.
	Et sic individuantur animae humanae, et per consequens intellectus possibilis, qui est potentia animae, secundum corpora, non quasi individuatione a corporibus causata.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25207"/>Secunda vero ratio ipsius deficit, ex hoc quod non distinguit inter id quo intelligitur, et id quod intelligitur.
	Species enim recepta in intellectu possibili non habet se ut quod intelligitur.
	Cum enim de his quae intelliguntur sint omnes artes et scientiae, sequeretur quod omnes scientiae essent de speciebus existentibus in intellectu possibili.
	Quod patet esse falsum: nulla enim scientia de eis aliquid considerat nisi rationalis et metaphysica.
	Sed tamen per eas quaecumque sunt in omnibus scientiis cognoscuntur.
	Habet se igitur species intelligibilis recepta in intellectu possibili in intelligendo sicut id quo intelligitur, non sicut id quod intelligitur: sicut et species coloris in oculo non est id quod videtur, sed id quo videmus.
	Id vero quod intelligitur, est ipsa ratio rerum existentium extra animam: sicut et res extra animam existentes visu corporali videntur.
	Ad hoc enim inventae sunt artes et scientiae ut res in suis naturis existentes cognoscantur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25208"/>Nec tamen oportet quod, quia scientiae sunt de universalibus, quod universalia sint extra animam per se subsistentia: sicut Plato posuit.
	Quamvis enim ad veritatem cognitionis necesse sit ut cognitio rei respondeat, non tamen oportet ut idem sit modus cognitionis et rei.
	Quae enim coniuncta sunt in re, interdum divisim cognoscuntur: simul enim una res est et alba et dulcis; visus tamen cognoscit solam albedinem, et gustus solam dulcedinem.
	Sic etiam et intellectus intelligit lineam in materia sensibili existentem, absque materia sensibili: licet et cum materia sensibili intelligere possit.
	Haec autem diversitas accidit secundum diversitatem specierum intelligibilium in intellectu receptarum: quae quandoque est similitudo quantitatis tantum, quandoque vero substantiae sensibilis quantae.
	Similiter autem, licet natura generis et speciei nunquam sit nisi in his individuis, intelligit tamen intellectus naturam speciei et generis non intelligendo principia individuantia: et hoc est intelligere universalia.
	Et sic haec duo non repugnant, quod universalia non subsistant extra animam: et quod intellectus, intelligens universalia, intelligat res quae sunt extra animam.
	Quod autem intelligat intellectus naturam generis vel speciei denudatam a principiis individuantibus, contingit ex conditione speciei intelligibilis in ipso receptae, quae est immaterialis effecta per intellectum agentem, utpote abstracta a materia et conditionibus materiae, quibus aliquid individuatur.
	Et ideo potentiae sensitivae non possunt cognoscere universalia: quia non possunt recipere formam immaterialem, cum recipiant semper in organo corporali.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25209"/>Non igitur oportet esse numero unam speciem intelligibilem huius intelligentis et illius: ad hoc enim sequeretur esse unum intelligere numero huius et illius, cum operatio sequatur formam quae est principium speciei.
	Sed oportet, ad hoc quod sit unum intellectum, quod sit unius et eiusdem similitudo.
	Et hoc est possibile si species intelligibiles sint numero diversae: nihil enim prohibet unius rei fieri plures imagines differentes; et ex hoc contingit quod unus homo a pluribus videtur.
	Non igitur repugnat cognitioni universali intellectus quod sint diversae species intelligibiles in diversis.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25210"/>Nec propter hoc oportet quod, si species intelligibiles sint plures numero et eaedem specie, quod non sint intelligibiles actu, sed potentia tantum, sicut alia individua.
	Non enim hoc quod est esse individuum, repugnat ei quod est esse intelligibile actu: oportet enim dicere ipsum intellectum possibilem et agentem, si ponuntur quaedam substantiae separatae corpori non unitae per se subsistentes, quaedam individua esse, et tamen intelligibilia sunt.
	Sed id quod repugnat intelligibilitati est materialitas: cuius signum est quod, ad hoc quod fiant formae rerum materialium intelligibiles actu, oportet quod a materia abstrahantur.
	Et ideo in illis in quibus individuatio fit per hanc materiam signatam, individuata non sunt intelligibilia actu.
	Si autem individuatio fiat non per materiam, nihil prohibet ea quae sunt individua esse actu intelligibilia.
	Species autem intelligibiles individuantur per suum subiectum, qui est intellectus possibilis, sicut et omnes aliae formae.
	Unde, cum intellectus possibilis non sit materialis, non tollitur a speciebus individuatis per ipsum quin sint intelligibiles actu.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25211"/>Praeterea.
	In rebus sensibilibus, sicut non sunt intelligibilia actu individua quae sunt multa in una specie, ut equi vel homines; ita nec individua quae sunt unica in sua specie, ut hic sol et haec luna.
	Eodem autem modo individuantur species per intellectum possibilem sive sint plures intellectus possibiles sive unus: sed non eodem modo multiplicantur in eadem specie.
	Nihil igitur refert, quantum ad hoc quod species receptae in intellectu possibili sint intelligibiles actu, utrum intellectus possibilis sit unus in omnibus, aut plures.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25212"/>Item.
	Intellectus possibilis, secundum Commentatorem praedictum, est ultimus in ordine intelligibilium substantiarum, quae quidem secundum ipsum sunt plures.
	Nec potest dici quin aliquae superiorum substantiarum habeant cognitionem eorum quae intellectus possibilis cognoscit: in motoribus enim orbium, ut ipse etiam dicit, sunt formae eorum quae causantur per orbis motum.
	Adhuc igitur remanebit, licet intellectus possibilis sit unus, quod formae intelligibiles multiplicentur in diversis intellectibus.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25213"/>Licet autem dixerimus quod species intelligibilis in intellectu possibili recepta, non sit quod intelligitur, sed quo intelligitur; non tamen removetur quin per reflexionem quandam intellectus seipsum intelligat, et suum intelligere, et speciem qua intelligit.
	Suum autem intelligere intelligit dupliciter: uno modo in particulari, intelligit enim se nunc intelligere; alio modo in universali, secundum quod ratiocinatur de ipsius actus natura.
	Unde et intellectum et speciem intelligibilem intelligit eodem modo dupliciter: et percipiendo se esse et habere speciem intelligibilem, quod est cognoscere in particulari; et considerando suam et speciei intelligibilis naturam, quod est cognoscere in universali.
	Et secundum hoc de intellectu et intelligibili tractatur in scientiis.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25214"/>Per haec autem quae dicta sunt etiam tertiae rationis apparet solutio.
	Quod enim dicit scientiam in discipulo et magistro esse numero unam, partim quidem vere dicitur, partim autem non.
	Est enim numero una quantum ad id quod scitur: non tamen quantum ad species intelligibiles quibus scitur, neque quantum ad ipsum scientiae habitum.
	Non tamen oportet quod eodem modo magister causet scientiam in discipulo sicut ignis generat ignem.
	Non enim idem est modus eorum quae a natura generantur, et eorum quae ab arte.
	Ignis quidem enim generat ignem naturaliter, reducendo materiam de potentia in actum suae formae: magister vero causat scientiam in discipulo per modum artis; ad hoc enim datur ars demonstrativa, quam Aristoteles in posterioribus tradit; demonstratio enim est syllogismus faciens scire.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25215"/>Sciendum tamen quod, secundum quod Aristoteles in VII metaphysicae docet, artium quaedam sunt in quarum materia non est aliquod principium agens ad effectum artis producendum, sicut patet in aedificativa: non enim est in lignis et lapidibus aliqua vis activa movens ad domus constitutionem, sed aptitudo passiva tantum.
	Aliqua vero est ars in cuius materia est aliquod activum principium movens ad producendum effectum artis, sicut patet in medicativa: nam in corpore infirmo est aliquod activum principium ad sanitatem.
	Et ideo effectum artis primi generis nunquam producit natura, sed semper fit ab arte: sicut domus omnis est ab arte.
	Effectus autem artis secundi generis fit et ab arte, et a natura sine arte: multi enim per operationem naturae, sine arte medicinae, sanantur.
	In his autem quae possunt fieri et arte et natura, ars imitatur naturam: si quis enim ex frigida causa infirmetur, natura eum calefaciendo sanat; unde et medicus, si eum curare debeat, calefaciendo sanat.
	Huic autem arti similis est ars docendi.
	In eo enim qui docetur, est principium activum ad scientiam: scilicet intellectus, et ea quae naturaliter intelliguntur, scilicet prima principia.
	Et ideo scientia acquiritur dupliciter: et sine doctrina, per inventionem; et per doctrinam.
	Docens igitur hoc modo incipit docere sicut inveniens incipit invenire: offerendo scilicet considerationi discipuli principia ab eo nota, quia omnis disciplina ex praeexistenti fit cognitione, et illa principia in conclusiones deducendo; et proponendo exempla sensibilia, ex quibus in anima discipuli formentur phantasmata necessaria ad intelligendum.
	Et quia exterior operatio docentis nihil operaretur nisi adesset principium intrinsecum scientiae, quod inest nobis divinitus, ideo apud theologos dicitur quod homo docet ministerium exhibendo, Deus autem interius operando: sicut et medicus dicitur naturae minister in sanando.
	Sic igitur causatur scientia in discipulo per magistrum, non modo naturalis actionis, sed artificialis, ut dictum est.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25216"/>Praeterea, cum Commentator praedictus ponat habitus scientiarum esse in intellectu passivo sicut in subiecto, unitas intellectus possibilis nihil facit ad hoc quod sit una scientia numero in discipulo et magistro.
	Intellectum enim passivum constat non esse eundem in diversis: cum sit potentia materialis.
	Unde haec ratio non est ad propositum, secundum eius positionem.</p>
</div3></div2>
<div2 n="76"><head>Caput 76: Quod intellectus agens non sit substantia separata, sed aliquid animae</head> 
<div3 n="1"><head>1 </head>
<p><milestone id="n. 1" unit="section"/><A NAME="25218"/>Ex his etiam concludi potest quod nec intellectus agens est unus in omnibus, ut Alexander etiam ponit, et Avicenna, qui non ponunt intellectum possibilem esse unum omnium.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25219"/>Cum enim agens et recipiens sint proportionata, oportet quod unicuique passivo respondeat proprium activum.
	Intellectus autem possibilis comparatur ad agentem ut proprium passivum sive susceptivum ipsius: habet enim se ad eum agens sicut ars ad materiam, ut dicitur in III de anima.
	Si igitur intellectus possibilis est aliquid animae humanae, multiplicatum secundum multitudinem individuorum, ut ostensum est; et intellectus agens erit etiam eiusmodi, et non erit unus omnium.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25220"/>Adhuc.
	Intellectus agens non facit species intelligibiles actu ut ipse per eas intelligat, maxime sicut substantia separata, cum non sit in potentia: sed ut per eas intelligat intellectus possibilis.
	Non igitur facit eas nisi tales quales competunt intellectui possibili ad intelligendum.
	Tales autem facit eas qualis est ipse: nam omne agens agit sibi simile.
	Est igitur intellectus agens proportionatus intellectui possibili.
	Et sic, cum intellectus possibilis sit pars animae, intellectus agens non erit substantia separata.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25221"/>Amplius.
	Sicut materia prima perficitur per formas naturales, quae sunt extra animam, ita intellectus possibilis perficitur per formas intellectas in actu.
	Sed formae naturales recipiuntur in materia prima, non per actionem alicuius substantiae separatae tantum, sed per actionem formae eiusdem generis, scilicet quae est in materia: sicut haec caro generatur per formam quae est in his carnibus et in his ossibus, ut probat Aristoteles in VII metaphysicae.
	Si igitur intellectus possibilis sit pars animae et non sit substantia separata, ut probatum est, intellectus agens, per cuius actionem fiunt species intelligibiles in ipso, non erit aliqua substantia separata, sed aliqua virtus activa animae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25222"/>Item.
	Plato posuit scientiam in nobis causari ab ideis, quas ponebat esse quasdam substantias separatas: quam quidem positionem Aristoteles improbat in I metaphysicae.
	Constat autem quod scientia nostra dependet ab intellectu agente sicut ex primo principio.
	Si igitur intellectus agens esset quaedam substantia separata, nulla esset vel modica differentia inter opinionem istam et Platonicam a philosopho improbatam.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25223"/>Adhuc.
	Si intellectus agens est quaedam substantia separata, oportet quod eius actio sit continua et non intercisa: vel saltem oportet dicere quod non continuetur et intercidatur ad nostrum arbitrium.
	Actio autem eius est facere phantasmata intelligibilia actu.
	Aut igitur hoc semper faciet, aut non semper: si non semper, non tamen hoc faciet ad arbitrium nostrum.
	Sed tunc intelligimus actu quando phantasmata fiunt intelligibilia actu.
	Ergo oportet quod vel semper intelligamus; vel quod non sit in potestate nostra actu intelligere.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25224"/>Praeterea.
	Comparatio substantiae separatae ad omnia phantasmata quae sunt in quibuscumque hominibus, est una: sicut comparatio solis est una ad omnes colores.
	Res autem sensibiles similiter sentiunt scientes et inscii: et per consequens eadem phantasmata sunt in utrisque.
	Similiter igitur fient intelligibilia ab intellectu agente.
	Uterque ergo similiter intelliget.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25225"/>Potest autem dici quod intellectus agens semper agit quantum in se est, sed non semper phantasmata fiunt intelligibilia actu, sed solum quando sunt ad hoc disposita.
	Disponuntur autem ad hoc per actum cogitativae virtutis, cuius usus est in nostra potestate.
	Et ideo intelligere actu est in nostra potestate.
	Et ob hoc etiam contingit quod non omnes homines intelligunt ea quorum habent phantasmata: quia non omnes habent actum virtutis cogitativae convenientem, sed solum qui sunt instructi et consueti.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25226"/>Videtur autem quod haec responsio non sit omnino sufficiens.
	Haec enim dispositio quae fit per cogitativam ad intelligendum, oportet quod sit vel dispositio intellectus possibilis ad recipiendum formas intelligibiles ab intellectu agente fluentes, ut Avicenna dicit, vel quia disponuntur phantasmata ut fiant intelligibilia actu, sicut Averroes et Alexander dicunt.
	Primum autem horum non videtur esse conveniens.
	Quia intellectus possibilis secundum suam naturam est in potentia ad species intelligibiles actu: unde comparatur ad eas sicut diaphanum ad lucem vel ad species coloris.
	Non autem indiget aliquid in cuius natura est recipere formam aliquam, disponi ulterius ad formam illam: nisi forte sint in eo contrariae dispositiones, sicut materia aquae disponitur ad formam aeris per remotionem frigiditatis et densitatis.
	Nihil autem contrarium est in intellectu possibili quod possit impedire cuiuscumque speciei intelligibilis susceptionem: nam species intelligibiles etiam contrariorum in intellectu non sunt contrariae, ut probat Aristoteles in VII metaphysicae, cum unum sit ratio cognoscendi aliud.
	Falsitas autem quae accidit in iudicio intellectus componentis et dividentis, provenit, non ex eo quod in intellectu possibili sint aliqua intellecta, sed ex eo quod ei aliqua desunt.
	Non igitur, quantum in se est, intellectus possibilis indiget aliqua praeparatione ut suscipiat species intelligibiles ab intellectu agente fluentes.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25227"/>Praeterea.
	Colores facti visibiles actu per lucem pro certo imprimunt suam similitudinem in diaphano, et per consequens in visum.
	Si igitur ipsa phantasmata illustrata ab intellectu agente non imprimerent suas similitudines in intellectum possibilem, sed solum disponunt ipsum ad recipiendum; non esset comparatio phantasmatum ad intellectum possibilem sicut colorum ad visum, ut Aristoteles ponit.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25228"/>Item.
	Secundum hoc phantasmata non essent per se necessaria ad intelligendum, et per consequens nec sensus: sed solum per accidens, quasi excitantia et praeparantia intellectum possibilem ad recipiendum.
	Quod est opinionis Platonicae, et contra ordinem generationis artis et scientiae quem ponit Aristoteles, in I Metaph. et ult.
	Poster., dicens quod <hi>ex sensu fit memoria, ex multis memoriis unum experimentum; ex multis experimentis universalis acceptio, quae est principium scientiae et artis</hi>.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25229"/>Est autem haec positio Avicennae consona his quae de generatione rerum naturalium dicit.
	Ponit enim quod omnia agentia inferiora solum per suas actiones praeparant materiam ad suscipiendas formas quae effluunt in materias ab intelligentia agente separata.
	Unde et, eadem ratione, ponit quod phantasmata praeparant intellectum possibilem, formae autem intelligibiles fluunt a substantia separata.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25230"/>Similiter autem quod per cogitativam disponuntur phantasmata ad hoc quod fiant intelligibilia actu et moventia intellectum possibilem, conveniens non videtur si intellectus agens ponatur substantia separata.
	Hoc enim videtur esse conforme positioni dicentium quod inferiora agentia sunt solum disponentia ad ultimam perfectionem, ultima autem perfectio est ab agente separato: quod est contra sententiam Aristotelis in VII metaphysicae.
	Non enim videtur imperfectius se habere anima humana ad intelligendum, quam inferiora naturae ad proprias operationes.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25231"/>Amplius.
	Effectus nobiliores in istis inferioribus producuntur non solum ab agentibus superioribus, sed requirunt agentia sui generis: hominem enim generat sol et homo.
	Et similiter videmus in aliis animalibus perfectis quod quaedam ignobilia animalia ex solis tantum actione generantur, absque principio activo sui generis: sicut patet in animalibus generatis ex putrefactione.
	Intelligere autem est nobilissimus effectus qui est in istis inferioribus.
	Non igitur sufficit ponere ad ipsum agens remotum, nisi etiam ponatur agens proximum.
	Haec tamen ratio contra Avicennam non procedit: nam ipse ponit omne animal posse generari absque semine.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25232"/>Adhuc.
	Intentio effectus demonstrat agentem.
	Unde animalia generata ex putrefactione non sunt ex intentione naturae inferioris, sed superioris tantum, quia producuntur ab agente superiori tantum: propter quod Aristoteles, in VII Metaph., dicit ea fieri casu.
	Animalia autem quae fiunt ex semine, sunt ex intentione naturae superioris et inferioris.
	Hic autem effectus qui est abstrahere formas universales a phantasmatibus, est in intentione nostra, non solum in intentione agentis remoti.
	Igitur oportet in nobis ponere aliquod proximum principium talis effectus.
	Hoc autem est intellectus agens.
	Non est igitur substantia separata, sed aliqua virtus animae nostrae.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25233"/>Item.
	In natura cuiuslibet moventis est principium sufficiens ad operationem naturalem eiusdem: et si quidem operatio illa consistat in actione, adest ei principium activum, sicut patet de potentiis animae nutritivae in plantis; si vero operatio illa consistat in passione, adest ei principium passivum, sicut patet de potentiis sensitivis in animalibus.
	Homo autem est perfectissimus inter omnia inferiora moventia.
	Eius autem propria et naturalis operatio est intelligere: quae non completur sine passione quadam, inquantum intellectus patitur ab intelligibili; et etiam sine actione, inquantum intellectus facit intelligibilia in potentia esse intelligibilia in actu.
	Oportet igitur in natura hominis esse utriusque proprium principium scilicet intellectum agentem et possibilem; et neutrum secundum esse ab anima hominis separatum esse.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25234"/>Adhuc.
	Si intellectus agens est quaedam substantia separata, manifestum est quod est supra naturam hominis.
	Operatio autem quam homo exercet sola virtute alicuius supernaturalis substantiae, est operatio supernaturalis: ut miracula facere et prophetare, et alia huiusmodi quae divino munere homines operantur.
	Cum igitur homo non possit intelligere nisi virtute intellectus agentis, si intellectus agens est quaedam substantia separata, sequetur quod intelligere non sit operatio naturalis homini.
	Et sic homo non poterit definiri per hoc quod est intellectivus aut rationalis.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="25235"/>Praeterea.
	Nihil operatur nisi per aliquam virtutem quae formaliter in ipso est: unde Aristoteles, in II de anima, ostendit quod quo vivimus et sentimus, est forma et actus.
	Sed utraque actio, scilicet intellectus possibilis et intellectus agentis, convenit homini: homo enim abstrahit a phantasmatibus, et recipit mente intelligibilia in actu; non enim aliter in notitiam harum actionum venissemus nisi eas in nobis experiremur.
	Oportet igitur quod principia quibus attribuuntur hae actiones, scilicet intellectus possibilis et agens, sint virtutes quaedam in nobis formaliter existentes.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="25236"/>Si autem dicatur quod hae actiones attribuuntur homini inquantum praedicti intellectus continuantur nobis, ut Averroes dicit, iam supra ostensum est quod continuatio intellectus possibilis nobiscum, si sit quaedam substantia separata, qualem ipse intelligit, non sufficit ad hoc quod per ipsum intelligamus.
	Similiter etiam patet de intellectu agente.
	Comparatur enim intellectus agens ad species intelligibiles receptas in intellectu possibili, sicut ars ad formas artificiales quae per artem ponuntur in materia: ut patet ex exemplo Aristotelis in III de anima.
	Formae autem artis non consequuntur actionem artis, sed solum similitudinem formalem: unde nec subiectum harum formarum potest per huiusmodi formas actionem artificis facere.
	Ergo nec homo, per hoc quod sunt in ipso species intelligibiles actu factae ab intellectu agente, potest facere operationem intellectus agentis.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="25237"/>Adhuc.
	Unumquodque quod non potest exire in propriam operationem nisi per hoc quod movetur ab exteriori principio, magis agitur ad operandum quam seipsum agat.
	Unde animalia irrationalia magis aguntur ad operandum quam seipsa agant, quia omnis operatio eorum dependet a principio extrinseco movente: sensus enim, motus a sensibili exteriori, imprimit in phantasiam, et sic per ordinem procedit in omnibus potentiis usque ad motivas.
	Operatio autem propria hominis est intelligere: cuius primum principium est intellectus agens, qui facit species intelligibiles, a quibus patitur quodammodo intellectus possibilis, qui factus in actu, movet voluntatem.
	Si igitur intellectus agens est quaedam substantia extra hominem, tota operatio hominis dependet a principio extrinseco.
	Non igitur erit homo agens seipsum, sed actus ab alio.
	Et sic non erit dominus suarum operationum; nec merebitur laudem aut vituperium; et peribit tota scientia moralis et conversatio politica; quod est inconveniens.
	Non est igitur intellectus agens substantia separata ab homine.</p>
</div3></div2>
<div2 n="77"><head>Caput 77: Quod non est impossibile intellectum possibilem et agentem in una substantia animae convenire</head> 
<div3 n="1"><head>1 </head>
<p><milestone id="n. 1" unit="section"/><A NAME="25239"/>Videbitur autem forsan alicui hoc esse impossibile, quod una et eadem substantia, scilicet nostrae animae, sit in potentia ad omnia intelligibilia, quod pertinet ad intellectum possibilem, et faciat ea actu, quod est intellectus agentis: cum nihil agat secundum quod est in potentia, sed secundum quod est actu.
	Unde non videbitur quod agens et possibilis intellectus possint in una substantia animae convenire.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25240"/>Si quis autem recte inspiciat, nihil inconveniens aut difficile sequitur.
	Nihil enim prohibet hoc respectu illius esse secundum quid in potentia et secundum aliud in actu, sicut in rebus naturalibus videmus: aer enim est actu humidus et potentia siccus, terra autem e converso.
	Haec autem comparatio invenitur esse inter animam intellectivam et phantasmata.
	Habet enim anima intellectiva aliquid in actu ad quod phantasma est in potentia: et ad aliquid est in potentia quod in phantasmatibus actu invenitur.
	Habet enim substantia animae humanae immaterialitatem, et, sicut ex dictis patet, ex hoc habet naturam intellectualem: quia omnis substantia immaterialis est huiusmodi.
	Ex hoc autem nondum habet quod assimiletur huic vel illi rei determinate, quod requiritur ad hoc quod anima nostra hanc vel illam rem determinate cognoscat: omnis enim cognitio fit secundum similitudinem cogniti in cognoscente.
	Remanet igitur ipsa anima intellectiva in potentia ad determinatas similitudines rerum cognoscibilium a nobis, quae sunt naturae rerum sensibilium.
	Et has quidem determinatas naturas rerum sensibilium praesentant nobis phantasmata.
	Quae tamen nondum pervenerunt ad esse intelligibile: cum sint similitudines rerum sensibilium etiam secundum conditiones materiales, quae sunt proprietates individuales, et sunt etiam in organis materialibus.
	Non igitur sunt intelligibilia actu.
	Et tamen, quia in hoc homine cuius similitudinem repraesentant phantasmata, est accipere naturam universalem denudatam ab omnibus conditionibus individuantibus, sunt intelligibilia in potentia.
	Sic igitur habent intelligibilitatem in potentia, determinationem autem similitudinis rerum in actu.
	E contrario autem erat in anima intellectiva.
	Est igitur in anima intellectiva virtus activa in phantasmata, faciens ea intelligibilia actu: et haec potentia animae vocatur intellectus agens.
	Est etiam in ea virtus quae est in potentia ad determinatas similitudines rerum sensibilium: et haec est potentia intellectus possibilis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25241"/>Differt tamen hoc quod invenitur in anima, ab eo quod invenitur in agentibus naturalibus.
	Quia ibi unum est in potentia ad aliquid secundum eundem modum quo in altero actu invenitur: nam materia aeris est in potentia ad formam aquae eo modo quo est in aqua.
	Et ideo corpora naturalia, quae communicant in materia, eodem ordine agunt et patiuntur ad invicem.
	Anima autem intellectiva non est in potentia ad similitudines rerum quae sunt in phantasmatibus per modum illum quo sunt ibi: sed secundum quod illae similitudines elevantur ad aliquid altius, ut scilicet sint abstractae a conditionibus individuantibus materialibus, ex quo fiunt intelligibiles actu.
	Et ideo actio intellectus agentis in phantasmate praecedit receptionem intellectus possibilis.
	Et sic principalitas actionis non attribuitur phantasmatibus, sed intellectui agenti.
	Propter quod Aristoteles dicit quod se habet ad possibilem sicut ars ad materiam.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25242"/>Huius autem exemplum omnino simile esset si oculus, simul cum hoc quod est diaphanum et susceptivus colorum, haberet tantum de luce quod posset colores facere visibiles actu: sicut quaedam animalia dicuntur sui oculi luce sufficienter sibi illuminare obiecta; propter quod de nocte vident magis, in die vero minus; sunt enim debilium oculorum, quia parva luce moventur, ad multam autem confunduntur.
	Cui etiam simile est in intellectu nostro quod ad ea quae sunt manifestissima, se habet sicut oculus noctuae ad solem: unde parvum lumen intelligibile quod est nobis connaturale, sufficit ad nostrum intelligere.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25243"/>Quod autem lumen intelligibile nostrae animae connaturale sufficiat ad faciendum actionem intellectus agentis, patet si quis consideret necessitatem ponendi intellectum agentem.
	Inveniebatur enim anima in potentia ad intelligibilia, sicut sensus ad sensibilia: sicut enim non semper sentimus, ita non semper intelligimus.
	Haec autem intelligibilia quae anima intellectiva humana intelligit, Plato posuit esse intelligibilia per seipsa, scilicet ideas: unde non erat ei necessarium ponere intellectum agentem ad intelligibilia.
	Si autem hoc esset verum, oporteret quod, quanto aliqua sunt secundum se magis intelligibilia, magis intelligerentur a nobis.
	Quod patet esse falsum: nam magis sunt nobis intelligibilia quae sunt sensui proximiora, quae in se sunt minus intelligibilia.
	Unde Aristoteles fuit motus ad ponendum quod ea quae sunt nobis intelligibilia, non sunt aliqua existentia intelligibilia per seipsa, sed quod fiunt ex sensibilibus.
	Unde oportuit quod poneret virtutem quae hoc faceret.
	Et haec est intellectus agens.
	Ad hoc ergo ponitur intellectus agens, ut faceret intelligibilia nobis proportionata.
	Hoc autem non excedit modum luminis intelligibilis nobis connaturalis.
	Unde nihil prohibet ipsi lumini nostrae animae attribuere actionem intellectus agentis: et praecipue cum Aristoteles intellectum agentem comparet lumini.</p>
</div3></div2>
<div2 n="78"><head>Caput 78: Quod non fuit sententia Aristotelis de intellectu agente quod sit substantia separata, sed magis quod sit aliquid animae</head> 
<div3 n="1"><head>1 </head>
<p><milestone id="n. 1" unit="section"/><A NAME="25245"/>Quia vero plures opinioni supra positae assentiunt credentes eam fuisse opinionem Aristotelis ostendendum est ex verbis eius quod ipse hoc non sensit de intellectu agente, quod sit substantia separata.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25246"/>Dicit enim, primo, quod, <hi>sicut in omni natura est aliquid quasi materia in unoquoque genere, et hoc est in potentia ad omnia quae sunt illius generis; et altera causa est quasi efficiens, quod facit omnia quae sunt illius generis, sicut se habet ars ad materiam: necesse est et in anima esse has differentias.
	Et huiusmodi quidem</hi>, scilicet quod in anima est sicut materia, <hi>est intellectus</hi> (possibilis) <hi>in quo fiunt omnia intelligibilia.
	Ille vero</hi>, qui in anima est sicut efficiens causa, <hi>est intellectus in quo est omnia facere</hi> (scilicet intelligibilia in actu), idest intellectus agens, <hi>qui est sicut habitus</hi>, et non sicut potentia.
	Qualiter autem dixerit intellectum agentem habitum, exponit subiungens quod <hi>est sicut lumen: quodam enim modo lumen facit potentia colores esse actu colores</hi>, inquantum scilicet facit eos visibiles actu: hoc autem circa intelligibilia attribuitur intellectui agenti.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25247"/>Ex his manifeste habetur quod intellectus agens non sit substantia separata, sed magis aliquid animae: expresse enim dicit quod intellectus possibilis et agens sunt differentiae animae, et quod sunt in anima.
	Neutra ergo earum est substantia separata.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25248"/>Adhuc.
	Ratio eius hoc idem ostendit.
	Quia in omni natura in qua invenitur potentia et actus, est aliquid quasi materia, quod est in potentia ad ea quae sunt illius generis, et aliquid quasi agens, quod reducit potentiam in actum, sicut in artificialibus est ars et materia.
	Sed anima intellectiva est quaedam natura in qua invenitur potentia et actus: cum quandoque sit actu intelligens et quandoque in potentia.
	Est igitur in natura animae intellectivae aliquid quasi materia, quod est in potentia ad omnia intelligibilia, quod dicitur intellectus possibilis: et aliquid quasi causa efficiens, quod facit omnia in actu, et dicitur intellectus agens.
	Uterque igitur intellectus, secundum demonstrationem Aristotelis, est in natura animae, et non aliquid separatum secundum esse a corpore cuius anima est actus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25249"/>Amplius.
	Aristoteles dicit quod intellectus agens est sicut habitus quod est lumen.
	Habitus autem non significatur ut aliquid per se existens, sed alicuius habentis.
	Non est igitur intellectus agens aliqua substantia separatim per se existens, sed est aliquid animae humanae.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25250"/>Non autem intelligitur littera Aristotelis ut habitus dicatur esse effectus intellectus agentis, ut sit sensus: agens facit hominem intelligere omnia, quod est sicut habitus. <hi>Haec enim est definitio habitus</hi>, ut Commentator Averroes ibidem dicit, <hi>quod habens habitum intelligat per ipsum quod est sibi proprium ex se et quando voluerit, absque hoc quod indigeat in eo aliquo extrinseco</hi>.
	Expresse enim assimilat habitui non ipsum factum, sed intellectum quo est omnia facere.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25251"/>Nec tamen intelligendum est quod intellectus agens sit habitus per modum quo habitus est in secunda specie qualitatis, secundum quod quidam dixerunt intellectum agentem esse habitum principiorum.
	Quia habitus ille principiorum est acceptus a sensibilibus, ut probat Aristoteles in II posteriorum: et sic oportet quod sit effectus intellectus agentis, cuius est phantasmata, quae sunt intellecta in potentia, facere intellecta in actu.
	Sed accipitur habitus secundum quod dividitur contra privationem et potentiam: sicut omnis forma et actus potest dici habitus.
	Et hoc apparet, quia dicit hoc modo intellectum agentem esse habitum <hi>sicut lumen habitus est</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25252"/>Deinde subiungit, quod <hi>hic intellectus</hi>, scilicet agens, <hi>est separatus et immixtus et impassibilis et substantia actu ens</hi>.
	Horum autem quatuor quae attribuit intellectui agenti, duo supra expresse de intellectu possibili dixerat, scilicet quod sit immixtus et quod sit separatus.
	Tertium, scilicet quod sit impassibilis, sub distinctione dixerat: ostendit enim primo quod non est passibilis sicut sensus; et postmodum ostendit quod, communiter accipiendo pati, passibilis est, inquantum scilicet est in potentia ad intelligibilia.
	Quartum vero omnino negaverat de intellectu possibili, dicendo quod <hi>erat in potentia ad intelligibilia, et nihil horum erat actu ante intelligere</hi>.
	Sic igitur in duobus primis intellectus possibilis convenit cum agente; in tertio partim convenit et partim differt; in quarto autem omnino differt agens a possibili.
	Has quatuor conditiones agentis probat per unam rationem, subiungens: <hi>semper enim honorabilius est agens patiente, et principium</hi>, scilicet activum, <hi>materia</hi>.
	Supra enim dixerat quod intellectus agens est sicut causa efficiens, et possibilis sicut materia.
	Per hoc autem medium concluduntur duo prima, sic: agens est honorabilius patiente et materia.
	Sed possibilis, qui est sicut patiens et materia, est separatus et immixtus, ut supra probatum est.
	Ergo multo magis agens.
	Alia vero per hoc medium sic concluduntur: agens in hoc est honorabilius patiente et materia, quod comparatur ad ipsum sicut agens et actu ens ad patiens et ens in potentia.
	Intellectus autem possibilis est patiens quodammodo et potentia ens.
	Intellectus igitur agens est agens non patiens, et actu ens.
	Patet autem quod nec ex his verbis Aristotelis haberi potest quod intellectus agens sit quaedam substantia separata: sed quod sit separatus hoc modo quo supra dixit de possibili, scilicet ut non habeat organum.
	Quod autem dicit quod est substantia actu ens, non repugnat ei quod substantia animae est in potentia, ut supra ostensum est.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25253"/>Deinde subiungit: <hi>idem autem est secundum actum scientia rei</hi>.
	In quo Commentator dicit quod differt intellectus agens a possibili: nam in intellectu agente idem est intelligens et intellectum; non autem in possibili.
	Hoc autem manifeste est contra intentionem Aristotelis.
	Nam supra eadem verba dixerat de intellectu possibili, ubi dixit de intellectu possibili quod <hi>ipse intelligibilis est sicut intelligibilia: in his enim quae sine materia sunt, idem est intellectus et quod intelligitur; scientia namque speculativa, et quod speculatum est, idem est</hi>.
	Manifeste enim per hoc quod intellectus possibilis, prout est actu intelligens, idem est cum eo quod intelligitur, vult ostendere quod intellectus possibilis intelligitur sicut alia intelligibilia.
	Et parum supra dixerat quod intellectus possibilis <hi>est potentia quodammodo intelligibilia, sed nihil actu est antequam intelligat</hi>: ubi expresse dat intelligere quod per hoc quod intelligit actu, fit ipsa intelligibilia.
	Nec est mirum si hoc dicit de intellectu possibili: quia hoc etiam supra dixerat de sensu et sensibili secundum actum.
	Sensus enim fit actu per speciem sensatam in actu; et similiter intellectus possibilis fit actu per speciem intelligibilem actu; et hac ratione intellectus in actu dicitur ipsum intelligibile in actu.
	Est igitur dicendum quod, postquam Aristoteles determinavit de intellectu possibili et agente, hic incipit determinare de intellectu in actu, dicens quod <hi>scientia in actu est idem rei scitae in actu</hi>.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25254"/>Deinde dicit: <hi>qui vero secundum potentiam, tempore prior in uno est: omnino autem, neque in tempore</hi>.
	Qua quidem distinctione inter potentiam et actum in pluribus locis utitur: scilicet quod actus secundum naturam est prior potentia; tempore vero, in uno et eodem quod mutatur de potentia in actum, est prior potentia actu; simpliciter vero loquendo, non est potentia etiam tempore prior actu, quia potentia non reducitur in actum nisi per actum.
	Dicit ergo quod <hi>intellectus qui est secundum potentiam</hi>, scilicet possibilis, prout est in potentia, <hi>prior est tempore</hi> quam intellectus in actu: et hoc dico <hi>in uno et eodem.
	Non tamen omnino</hi>, idest universaliter: quia intellectus possibilis reducitur in actum per intellectum agentem, qui est actu, ut dixit, et iterum per aliquem intellectum possibilem factum actu; unde dixit in III Physic., quod ante addiscere indiget aliquis docente ut reducatur de potentia in actum.
	Sic igitur in verbis istis ostendit ordinem intellectus possibilis, prout est in potentia, ad intellectum in actu.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25255"/>Deinde dicit: <hi>sed non aliquando quidem intelligit, et aliquando non intelligit</hi>.
	In quo ostendit differentiam intellectus in actu et intellectus possibilis.
	Supra enim dixit de intellectu possibili quod non semper intelligit, sed quandoque non intelligit, quando est in potentia ad intelligibilia; quandoque intelligit, quando scilicet est actu ipsa.
	Intellectus autem per hoc fit actu quod est ipsa intelligibilia, ut iam dixit.
	Unde non competit ei quandoque intelligere et quandoque non intelligere.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25256"/>Deinde subiungit: <hi>separatum autem hoc solum quod vere est</hi>.
	Quod non potest intelligi de agente: non enim ipse solus est separatus; quia iam idem dixerat de intellectu possibili.
	Nec potest intelligi de possibili: quia iam idem dixerat de agente.
	Relinquitur ergo quod dicatur de eo quod comprehendit utrumque, scilicet de intellectu in actu, de quo loquebatur: quia hoc solum in anima nostra est separatum, non utens organo, quod pertinet ad intellectum in actu; idest, illa pars animae qua intelligimus actu, comprehendens possibilem et agentem.
	Et ideo subiungit quod <hi>hoc solum animae est immortale et perpetuum</hi>: quasi a corpore non dependens, cum sit separatum.</p>
</div3></div2>
<div2 n="79"><head>Caput 79: Quod anima humana, corrupto corpore, non corrumpitur</head> 
<div3 n="1"><head>1 </head>
<p><milestone id="n. 1" unit="section"/><A NAME="25258"/>Ex praemissis igitur manifeste ostendi potest animam humanam non corrumpi, corrupto corpore.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25259"/>Ostensum est enim supra omnem substantiam intellectualem esse incorruptibilem.
	Anima autem hominis est quaedam substantia intellectualis, ut ostensum est.
	Oportet igitur animam humanam incorruptibilem esse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25260"/>Adhuc.
	Nulla res corrumpitur ex eo in quo consistit sua perfectio: hae enim mutationes sunt contrariae, scilicet ad perfectionem et corruptionem.
	Perfectio autem animae humanae consistit in abstractione quadam a corpore.
	Perficitur enim anima scientia et virtute: secundum scientiam autem tanto magis perficitur quanto magis immaterialia considerat; virtutis autem perfectio consistit in hoc quod homo corporis passiones non sequatur, sed eas secundum rationem temperet et refraenet.
	Non ergo corruptio animae consistit in hoc quod a corpore separetur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25261"/>Si autem dicatur quod perfectio animae consistit in separatione eius a corpore secundum operationem, corruptio autem in separatione secundum esse, non convenienter obviatur.
	Operatio enim rei demonstrat substantiam et esse ipsius: quia unumquodque operatur secundum quod est ens, et propria operatio rei sequitur propriam ipsius naturam.
	Non potest igitur perfici operatio alicuius rei nisi secundum quod perficitur eius substantia.
	Si igitur anima secundum operationem suam perficitur in relinquendo corpus, incorporea substantia sua in esse suo non deficiet per hoc quod a corpore separatur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25262"/>Item.
	Proprium perfectivum hominis secundum animam est aliquid incorruptibile.
	Propria enim operatio hominis, inquantum huiusmodi, est intelligere: per hanc enim differt a brutis et plantis et inanimatis.
	Intelligere autem universalium est et incorruptibilium inquantum huiusmodi.
	Perfectiones autem oportet esse perfectibilibus proportionatas.
	Ergo anima humana est incorruptibilis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25263"/>Amplius.
	Impossibile est appetitum naturalem esse frustra.
	Sed homo naturaliter appetit perpetuo manere.
	Quod patet ex hoc quod esse est quod ab omnibus appetitur: homo autem per intellectum apprehendit esse non solum ut nunc, sicut bruta animalia, sed simpliciter.
	Consequitur ergo homo perpetuitatem secundum animam, qua esse simpliciter et secundum omne tempus apprehendit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25264"/>Item.
	Unumquodque quod recipitur in aliquo, recipitur in eo secundum modum eius in quo est.
	Formae autem rerum recipiuntur in intellectu possibili prout sunt intelligibiles actu.
	Sunt autem intelligibiles actu prout sunt immateriales, universales, et per consequens incorruptibiles.
	Ergo intellectus possibilis est incorruptibilis.
	Sed, sicut supra est probatum, intellectus possibilis est aliquid animae humanae.
	Est igitur anima humana incorruptibilis.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25265"/>Adhuc.
	Esse intelligibile est permanentius quam esse sensibile.
	Sed id quod se habet in rebus sensibilibus per modum primi recipientis, est incorruptibile secundum suam substantiam, scilicet materia prima.
	Multo igitur fortius intellectus possibilis, qui est receptivus formarum intelligibilium.
	Ergo et anima humana, cuius intellectus possibilis est pars, est incorruptibilis.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25266"/>Amplius.
	Faciens est honorabilius facto: ut etiam Aristoteles dicit.
	Sed intellectus agens facit actu intelligibilia: ut ex praemissis patet.
	Cum igitur intelligibilia actu, inquantum huiusmodi, sint incorruptibilia, multo fortius intellectus agens erit incorruptibilis.
	Ergo et anima humana, cuius lumen est intellectus agens, ut ex praemissis patet.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25267"/>Item.
	Nulla forma corrumpitur nisi vel ex actione contrarii, vel per corruptionem sui subiecti, vel per defectum suae causae: per actionem quidem contrarii, sicut calor destruitur per actionem frigidi; per corruptionem autem sui subiecti, sicut, destructo oculo destruitur vis visiva; per defectum autem causae, sicut lumen aeris deficit deficiente solis praesentia, quae erat ipsius causa.
	Sed anima humana non potest corrumpi per actionem contrarii: non est enim ei aliquid contrarium; cum per intellectum possibilem ipsa sit cognoscitiva et receptiva omnium contrariorum.
	Similiter autem neque per corruptionem sui subiecti: ostensum est enim supra quod anima humana est forma non dependens a corpore secundum suum esse.
	Similiter autem neque per deficientiam suae causae: quia non potest habere aliquam causam nisi aeternam, ut infra ostendetur.
	Nullo igitur modo anima humana corrumpi potest.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25268"/>Adhuc.
	Si anima corrumpitur per corruptionem corporis, oportet quod eius esse debilitetur per debilitatem corporis.
	Si autem aliqua virtus animae debilitetur debilitato corpore, hoc non est nisi per accidens, inquantum scilicet virtus animae indiget organo corporali: sicut visus debilitatur debilitato organo, per accidens tamen.
	Quod ex hoc patet.
	Si enim ipsi virtuti per se accideret aliqua debilitas, nunquam restauraretur organo reparato: videmus autem quod, quantumcumque vis visiva videatur debilitata, si organum reparetur, quod vis visiva restauratur; unde dicit Aristoteles, in I de anima, quod, <hi>si senex accipiat oculum iuvenis, videret utique sicut iuvenis</hi>.
	Cum igitur intellectus sit virtus animae quae non indiget organo, ut ex praemissis patet, ipse non debilitatur, neque per se neque per accidens, per senium vel per aliquam aliam debilitatem corporis.
	Si autem in operatione intellectus accidit fatigatio aut impedimentum propter infirmitatem corporis, hoc non est propter debilitatem ipsius intellectus, sed propter debilitatem virium quibus intellectus indiget, scilicet imaginationis, memorativae et cogitativae virtutum.
	Patet igitur quod intellectus est incorruptibilis.
	Ergo et anima humana, quae est intellectiva quaedam substantia.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25269"/>Hoc etiam apparet per auctoritatem Aristotelis.
	Dicit enim, in I de anima, quod <hi>intellectus videtur substantia quaedam esse, et non corrumpi</hi>.
	Quod autem hoc non possit intelligi de aliqua substantia separata quae sit intellectus possibilis vel agens, ex praemissis haberi potest.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25270"/>Praeterea apparet ex ipsis verbis Aristotelis in XI metaphysicae.
	Ubi dicit, contra Platonem loquens, quod <hi>causae moventes praeexistunt, causae vero formales sunt simul cum his quorum sunt causae: quando enim sanatur homo, tunc sanitas est</hi>, et non prius: contra hoc quod Plato posuit formas rerum praeexistere rebus.
	Et his dictis, postmodum subdit: <hi>si autem et posterius aliquid manet, perscrutandum est.
	Nam in quibusdam nihil prohibet: ut si est anima tale; non omnis, sed intellectus</hi>.
	Ex quo patet, cum loquatur de formis, quod vult intellectum, qui est forma hominis, post materiam remanere, scilicet post corpus.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25271"/>Patet autem ex praemissis Aristotelis verbis quod, licet ponat animam esse formam, non tamen ponit eam non subsistentem et per consequens corruptibilem, sicut Gregorius Nyssenus ei imponit: nam a generalitate aliarum formarum animam intellectivam excludit, dicens <hi>eam post corpus remanere, et substantiam quandam esse</hi>.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25272"/>Praemissis autem sententia Catholicae fidei concordat.
	Dicitur enim in libro de Ecclesiast. dogmatibus: <hi>solum hominem credimus habere animam substantivam, quae et exuta corpore vivit, et sensus suos atque ingenia vivaciter tenet; neque cum corpore moritur, sicut Arabs asserit; neque post modicum intervallum, sicut Zenon; quia substantialiter vivit</hi>.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25273"/>Per hoc autem excluditur error impiorum, ex quorum persona Salomon dicit, Sap. 2-2: <hi>ex nihilo nati sumus, et post hoc erimus tanquam non fuerimus</hi>; et ex quorum persona Salomon dicit, Eccle. 3-19: <hi>unus est interitus hominum et iumentorum, et aequa utriusque conditio.
	Sicut moritur homo, sic et illa moriuntur.
	Similiter spirant omnia, et nihil habet homo iumento amplius</hi>.
	Quod enim non ex persona sua sed impiorum dicat, patet per hoc quod in fine libri quasi determinando subiungit: <hi>donec revertatur pulvis in terram suam unde erat, et spiritus redeat ad eum qui dedit illum</hi>.
	Infinitae etiam sunt auctoritates sacrae Scripturae quae immortalitatem animae protestantur.</p>
</div3></div2>
<div2 n="80"><head>Caput 80 et 81: Rationes probantes animam corrumpi corrupto corpore (et solutio ipsarum)</head> 
<div3 n="1"><head>1 </head>
<p><milestone id="n. 1" unit="section"/><A NAME="25275"/>Videtur autem quibusdam rationibus posse probari animas humanas non posse remanere post corpus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25276"/>Si enim animae humanae multiplicantur secundum multiplicationem corporum, ut supra ostensum est, destructis ergo corporibus, non possunt animae in sua multitudine remanere.
	Unde oportet alterum duorum sequi: aut quod totaliter anima humana esse desinat; aut quod remaneat una tantum.
	Quod videtur esse secundum opinionem illorum qui ponunt esse incorruptibile solum illud quod est unum in omnibus hominibus: sive hoc sit intellectus agens tantum, ut Alexander dicit; sive cum agente etiam possibilis, ut dicit Averroes.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25277"/>Amplius.
	Ratio formalis est causa diversitatis secundum speciem.
	Sed, si remanent multae animae post corporum corruptionem, oportet eas esse diversas: sicut enim idem est quod est unum secundum substantiam, ita diversa sunt quae sunt multa secundum substantiam.
	Non potest autem esse in animabus remanentibus post corpus diversitas nisi formalis: non enim sunt compositae ex materia et forma, ut supra probatum est de omni substantia intellectuali.
	Relinquitur igitur quod sunt diversae secundum speciem.
	Non autem per corruptionem corporis mutantur animae ad aliam speciem: quia omne quod mutatur de specie in speciem, corrumpitur.
	Relinquitur ergo quod etiam antequam essent a corporibus separatae, erant secundum speciem diversae.
	Composita autem sortiuntur speciem secundum formam.
	Ergo et individua hominum erant secundum speciem diversa.
	Quod est inconveniens.
	Ergo impossibile videtur quod animae humanae multae remaneant post corpora.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25278"/>Adhuc.
	Videtur omnino esse impossibile, secundum ponentes aeternitatem mundi, ponere quod animae humanae in sua multitudine remaneant post mortem corporis.
	Si enim mundus est ab aeterno, motus fuit ab aeterno.
	Ergo et generatio est aeterna.
	Sed si generatio est aeterna, infiniti homines mortui sunt ante nos.
	Si ergo animae mortuorum remanent post mortem in sua multitudine, oportet dicere animas infinitas esse nunc in actu hominum prius mortuorum.
	Hoc autem est impossibile: nam infinitum actu non potest esse in natura.
	Relinquitur igitur, si mundus est aeternus, quod animae non remaneant multae post mortem.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25279"/>Item. <hi>Quod advenit alicui et discedit ab eo praeter sui corruptionem, advenit ei accidentaliter</hi>: haec enim est definitio accidentis.
	Si ergo anima non corrumpitur corpore abscedente, sequetur quod anima accidentaliter corpori uniatur.
	Ergo homo est ens per accidens, qui est compositus ex anima et corpore.
	Et sequetur ulterius quod non sit aliqua species humana: non enim ex his quae coniunguntur per accidens, fit species una; nam homo albus non est aliqua species.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25280"/>Amplius.
	Impossibile est aliquam substantiam esse cuius non sit aliqua operatio.
	Sed omnis operatio animae finitur cum corpore.
	Quod quidem patet per inductionem.
	Nam virtutes animae nutritivae operantur per qualitates corporeas, et per instrumentum corporeum, et in ipsum corpus quod perficitur per animam, quod nutritur et augetur, et ex quo deciditur semen ad generationem.
	Operationes etiam omnes potentiarum quae pertinent ad animam sensitivam, complentur per organa corporalia: et quaedam earum complentur cum aliqua transmutatione corporali, sicut quae dicuntur animae passiones, ut amor, gaudium et huiusmodi.
	Intelligere autem etsi non sit operatio per aliquod organum corporale exercita, tamen obiecta eius sunt phantasmata, quae ita se habent ad ipsam ut colores ad visum: unde, sicut visus non potest videre sine coloribus, ita anima intellectiva non potest intelligere sine phantasmatibus.
	Indiget etiam anima ad intelligendum virtutibus praeparantibus phantasmata ad hoc quod fiant intelligibilia actu, scilicet virtute cogitativa et memorativa: de quibus constat quod, cum sint actus quorundam organorum corporis per quae operantur, quod non possunt remanere post corpus.
	Unde et Aristoteles dicit quod <hi>nequaquam sine phantasmate intelligit anima</hi>; et quod <hi>nihil intelligit sine intellectu passivo</hi>, quem vocat virtutem cogitativam, qui est corruptibilis.
	Et propter hoc dicit, in I de anima, quod <hi>intelligere hominis corrumpitur quodam interius corrupto</hi>, scilicet phantasmate vel passivo intellectu.
	Et in III de anima, dicitur quod <hi>non reminiscimur</hi>, post mortem, eorum quae scivimus in vita.
	Sic igitur patet quod nulla operatio animae potest remanere post mortem.
	Neque igitur substantia eius manet: cum nulla substantia possit esse absque operatione.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25281"/>Has autem rationes, quia falsum concludunt, ut ex praemissis est ostensum, tentandum est solvere.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25282"/>Ac primo sciendum est quod quaecumque oportet esse invicem coaptata et proportionata, simul recipiunt multitudinem vel unitatem, unumquodque ex sua causa.
	Si igitur esse unius dependeat ab altero, unitas vel multiplicatio eius etiam ex illo dependet: alioquin, ex alia causa extrinseca.
	Formam igitur et materiam semper oportet esse ad invicem proportionata et quasi naturaliter coaptata: quia proprius actus in propria materia fit.
	Unde semper oportet quod materia et forma consequantur se invicem in multitudine et unitate.
	Si igitur esse formae dependet a materia, multiplicatio ipsius a materia dependet, et similiter unitas.
	Si autem non, erit quidem necessarium multiplicari formam secundum multiplicationem materiae, idest simul cum materia, et proportionem ipsius: non autem ita quod dependeat unitas vel multitudo ipsius formae a materia.
	Ostensum est autem quod anima humana est forma secundum suum esse a materia non dependens.
	Unde sequitur quod multiplicantur quidem animae secundum quod multiplicantur corpora, non tamen multiplicatio corporum erit causa multiplicationis animarum.
	Et ideo non oportet quod, destructis corporibus, cesset pluralitas animarum: ut prima ratio concludebat.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25283"/>Ex quo etiam de facili patet responsio ad secundam rationem.
	Non enim quaelibet formarum diversitas facit diversitatem secundum speciem, sed solum illa quae est secundum principia formalia, vel secundum diversam rationem formae: constat enim quod alia est essentia formae huius ignis et illius, nec tamen est alius ignis neque alia forma secundum speciem.
	Multitudo igitur animarum a corporibus separatarum consequitur quidem diversitatem formarum secundum substantiam, quia alia est substantia huius animae et illius: non tamen ista diversitas procedit ex diversitate principiorum essentialium ipsius animae, nec est secundum diversam rationem animae; sed est secundum diversam commensurationem animarum ad corpora; haec enim anima est commensurata huic corpori et non illi, illa autem alii, et sic de omnibus.
	Huiusmodi autem commensurationes remanent in animabus etiam pereuntibus corporibus: sicut et ipsae earum substantiae manent, quasi a corporibus secundum esse non dependentes.
	Sunt enim animae secundum substantias suas formae corporum: alias accidentaliter corpori unirentur, et sic ex anima et corpore non fieret unum per se, sed unum per accidens.
	Inquantum autem formae sunt, oportet eas esse corporibus commensuratas.
	Unde patet quod ipsae diversae commensurationes manent in animabus separatis: et per consequens pluralitas.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25284"/>Occasione autem tertiae rationis inductae, aliqui aeternitatem mundi ponentes in diversas opiniones extraneas inciderunt.
	Quidam enim conclusionem simpliciter concesserunt, dicentes animas humanas cum corporibus penitus interire.
	Alii vero dixerunt quod de omnibus animabus remanet aliquid unum separatum quod est omnibus commune: scilicet intellectus agens, secundum quosdam; vel cum eo intellectus possibilis, secundum alios.
	Alii autem posuerunt animas in sua multitudine post corpora remanere: sed, ne cogerentur animarum ponere infinitatem, dixerunt easdem animas diversis corporibus uniri post determinatum tempus.
	Et haec fuit Platonicorum opinio, de qua infra agetur.
	Quidam vero, omnia praedicta vitantes, dixerunt non esse inconveniens animas separatas actu existere infinitas.
	Esse enim infinitum actu in his quae non habent ad invicem ordinem, est esse infinitum per accidens: quod ponere non reputant inconveniens.
	Et est positio Avicennae et Algazelis.
	Quid autem horum Aristoteles senserit, ab eo expresse non invenitur: cum tamen expresse mundi aeternitatem ponat.
	Ultima tamen praedictarum opinionum principiis ab eo positis non repugnat.
	Nam in III Phys. et in I caeli et mundi, probat non esse infinitum actu in corporibus naturalibus, non autem in substantiis immaterialibus.
	Certum tamen est circa hoc nullam difficultatem pati Catholicae fidei professores, qui aeternitatem mundi non ponunt.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25285"/>Non est etiam necessarium, quod si anima manet corpore destructo, quod fuerit ei accidentaliter unita: ut quarta ratio concludebat.
	Accidens enim describitur: quod potest adesse et abesse praeter corruptionem subiecti compositi ex materia et forma.
	Si autem referatur ad principia subiecti compositi, verum non invenitur.
	Constat enim materiam primam ingenitam et incorruptibilem esse: ut probat Aristoteles in I physicorum.
	Unde, recedente forma, manet in sua essentia.
	Non tamen forma accidentaliter ei uniebatur, sed essentialiter: uniebatur enim ei secundum esse unum.
	Similiter autem anima unitur corpori secundum esse unum, ut supra ostensum est.
	Unde, licet maneat post corpus, substantialiter ei unitur, non accidentaliter.
	Quod autem materia prima non remanet actu post formam nisi secundum actum alterius formae, anima autem humana manet in actu eodem, ex hoc contingit quod anima humana est forma et actus, materia autem prima potentia ens.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25286"/>Quod autem quinta ratio proponebat, nullam operationem posse remanere in anima si a corpore separetur, dicimus esse falsum: manent enim operationes illae quae per organa non exercentur.
	Huiusmodi autem sunt intelligere et velle.
	Quae autem per organa corporea exercentur, sicut sunt operationes potentiarum nutritivae et sensitivae, non manent.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25287"/>Sciendum tamen est quod alio modo intelligit anima separata a corpore et corpori unita, sicut et alio modo est: unumquodque enim secundum hoc agit secundum quod est.
	Esse quidem animae humanae dum est corpori unita, etsi sit absolutum a corpore non dependens, tamen stramentum quoddam ipsius et subiectum ipsum recipiens est corpus.
	Unde et consequenter operatio propria eius, quae est intelligere, etsi non dependeat a corpore quasi per organum corporale exercita, habet tamen obiectum in corpore, scilicet phantasma.
	Unde, quandiu est anima in corpore, non potest intelligere sine phantasmate: nec etiam reminisci nisi per virtutem cogitativam et memorativam, per quam phantasmata praeparantur, ut ex dictis patet.
	Et propter hoc intelligere, quantum ad hunc modum, et similiter reminisci, destruitur corpore destructo.
	Esse vero separatae animae est ipsi soli absque corpore.
	Unde nec eius operatio, quae est intelligere, explebitur per respectum ad aliqua obiecta in corporeis organis existentia, quae sunt phantasmata: sed intelliget per seipsam, ad modum substantiarum quae sunt totaliter secundum esse a corporibus separatae, de quibus infra agetur.
	A quibus etiam tanquam a superioribus, uberius influentiam recipere poterit ad perfectius intelligendum.
	Cuius signum etiam in iuvenibus apparet.
	Nam anima, quando impeditur ab occupatione circa corpus proprium, redditur habilior ad intelligendum aliqua altiora: unde et virtus temperantiae, quae a corporeis delectationibus retrahit animam, praecipue facit homines ad intelligendum aptos.
	Homines etiam dormientes, quando corporeis sensibus non utuntur, nec est aliqua perturbatio humorum aut fumositatum impediens, percipiunt de futuris, ex superiorum impressione, aliqua quae modum ratiocinationis humanae excedunt.
	Et hoc multo magis accidit in syncopizantibus et exstasim passis: quanto magis fit retractio a corporeis sensibus.
	Nec immerito hoc accidit.
	Quia, cum anima humana, ut supra ostensum est, in confinio corporum et incorporearum substantiarum, quasi in horizonte existens aeternitatis et temporis, recedens ab infimo, appropinquat ad summum.
	Unde et, quando totaliter erit a corpore separata, perfecte assimilabitur substantiis separatis quantum ad modum intelligendi, et abunde influentiam eorum recipiet.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25288"/>Sic igitur, etsi intelligere nostrum secundum modum praesentis vitae, corrupto corpore corrumpatur, succedet tamen alius modus intelligendi altior.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25289"/>Reminisci autem, cum sit actus per corporeum organum exercitus, ut in libro de memoria et Reminisc.
	Aristoteles probat, non poterit post corpus in anima remanere: nisi reminisci aequivoce sumatur pro intelligentia eorum quae quis prius novit; quam oportet animae separatae adesse etiam eorum quae novit in vita, cum species intelligibiles in intellectu possibili indelebiliter recipiantur, ut supra ostensum est.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25290"/>Circa alias vero animae operationes, sicut est amare, gaudere, et alia huiusmodi, est aequivocatio cavenda.
	Nam quandoque sumuntur ut sunt animae passiones.
	Et sic sunt actus sensibilis appetitus secundum concupiscibilem vel irascibilem, cum aliqua permutatione corporali.
	Et sic in anima manere non possunt post mortem: ut Aristoteles probat in libro de anima.
	Sumuntur autem quandoque pro simplici actu voluntatis, qui est absque passione.
	Unde Aristoteles dicit, in VII Ethic., quod <hi>Deus una simplici operatione gaudet</hi>; et in X, quod in contemplatione sapientiae est delectatio admirabilis; et in VIII, <hi>amorem amicitiae ab amatione</hi>, quae est passio, distinguit.
	Cum vero voluntas sit potentia non utens organo, sicut nec intellectus, palam est huiusmodi, secundum quod sunt actus voluntatis, in anima separata remanere.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25291"/>Sic igitur ex praedictis rationibus concludi non potest animam hominis esse mortalem.</p>
</div3></div2>
<div2 n="82"><head>Caput 82: Quod animae brutorum animalium non sunt immortales</head> 
<div3 n="1"><head>1 </head>
<p><milestone id="n. 1" unit="section"/><A NAME="25293"/>Ex his autem quae dicta sunt, evidenter ostenditur brutorum animas non esse immortales.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25294"/>Iam enim ostensum est quod nulla operatio sensitivae partis esse sine corpore potest.
	In animabus autem brutorum non est invenire aliquam operationem superiorem operationibus sensitivae partis: non enim intelligunt neque ratiocinantur.
	Quod ex hoc apparet, quia omnia animalia eiusdem speciei similiter operantur, quasi a natura motae et non ex arte operantes: omnis enim hirundo similiter facit nidum, et omnis aranea similiter telam.
	Nulla igitur est operatio animae brutorum quae possit esse sine corpore.
	Cum igitur omnis substantia aliquam operationem habeat, non poterit anima bruti absque corpore esse.
	Ergo, pereunte corpore, perit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25295"/>Item.
	Omnis forma separata a materia est intellecta in actu: sic enim intellectus agens facit species intelligibiles actu, inquantum abstrahit eas, ut ex supra dictis patet.
	Sed, si anima bruti manet corrupto corpore, erit forma a materia separata.
	Ergo erit forma intellecta in actu.
	Sed <hi>in separatis a materia idem est intelligens et intellectum</hi>, ut Aristoteles dicit, in III de anima.
	Ergo anima bruti, si post corpus manet, erit intellectualis.
	Quod est impossibile.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25296"/>Adhuc.
	In qualibet re quae potest pertingere ad aliquam perfectionem, invenitur naturalis appetitus illius perfectionis: bonum enim est quod omnia appetunt, ita tamen quod unumquodque proprium bonum.
	In brutis autem non invenitur aliquis appetitus ad esse perpetuum, nisi ut perpetuentur secundum speciem, inquantum in eis invenitur appetitus generationis, per quam species perpetuatur, qui quidem invenitur et in plantis et in rebus inanimatis: non autem quantum ad proprium appetitum animalis inquantum est animal, qui est appetitus apprehensionem consequens.
	Nam, cum anima sensitiva non apprehendat nisi hic et nunc, impossibile est quod apprehendat esse perpetuum.
	Neque ergo appetit appetitu animali.
	Non est igitur anima bruti capax perpetui esse.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25297"/>Amplius.
	Cum delectationes operationes perficiant, ut patet per Aristotelem in X Ethic., ad hoc ordinatur operatio cuiuslibet rei sicut in finem in quo sua delectatio figitur.
	Delectationes autem brutorum animalium omnes referuntur ad conservantia corpus: non enim delectantur in sonis, odoribus et aspectibus, nisi secundum quod sunt indicativa ciborum vel venereorum, circa quae est omnis eorum delectatio.
	Tota igitur operatio eorum ordinatur ad conservationem esse corporei sicut in finem.
	Non igitur est eis aliquod esse absque corpore.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25298"/>Huic autem sententiae doctrina Catholicae fidei concordat.
	Dicitur enim Gen. 9, de anima bruti, <hi>anima illius in sanguine est</hi>: quasi dicat: <hi>ex sanguinis permanentia esse illius dependet</hi>.
	Et in libro de Ecclesiast. dogmatibus: <hi>solum hominem dicimus animam substantivam habere</hi>, idest per se vitalem: <hi>brutorum animas cum corporibus interire</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25299"/>Aristoteles etiam, in II de anima, dicit quod <hi>intellectiva pars animae separatur ab aliis sicut incorruptibile a corruptibili</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25300"/>Per hoc autem excluditur positio Platonis, qui posuit etiam brutorum animas immortales.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25301"/>Videtur tamen posse probari brutorum animas esse immortales.
	Cuius enim est aliqua operatio per se separatim, et ipsum est per se subsistens.
	Sed animae sensitivae in brutis est aliqua operatio per se in qua non communicat corpus, scilicet movere: nam movens componitur ex duobus, quorum unum est movens et alterum est motum; unde, cum corpus sit motum, relinquitur quod anima sola sit movens.
	Ergo est per se subsistens.
	Non igitur potest per accidens corrumpi, corpore corrupto: illa enim solum per accidens corrumpuntur quae per se non habent esse.
	Per se autem non potest corrumpi: cum neque contrarium habeat, neque sit ex contrariis composita.
	Relinquitur igitur quod sit omnino incorruptibilis.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25302"/>Ad hoc etiam videbatur redire Platonis ratio qua probabat omnem animam esse immortalem: quia scilicet anima est movens seipsum; omne autem movens seipsum oportet esse immortale.
	Corpus enim non moritur nisi abscedente eo a quo movebatur; idem autem a seipso non potest discedere; unde sequitur, secundum ipsum, quod movens seipsum non possit mori.
	Et sic relinquebatur quod anima omnis motiva esset immortalis, etiam brutorum.
	Ideo autem hanc rationem in idem redire diximus cum praemissa, quia cum, secundum Platonis positionem, nihil moveat nisi motum, illud quod est seipsum movens, est per seipsum motivum, et sic habet aliquam operationem per se.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25303"/>Non solum autem in movendo, sed etiam in sentiendo ponebat Plato animam sensitivam propriam operationem habere.
	Dicebat enim quod sentire est motus quidam ipsius animae sentientis: et ipsa, sic mota, movebat corpus ad sentiendum.
	Unde, definiens sensum, dicebat quod est motus animae per corpus.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25304"/>Haec autem quae dicta sunt, patet esse falsa.
	Non enim sentire est movere, sed magis moveri: nam ex potentia sentiente fit animal actu sentiens per sensibilia, a quibus sensus immutantur.
	Non autem potest dici similiter sensum pati a sensibili sicut patitur intellectus ab intelligibili, ut sic sentire possit esse operatio animae absque corporeo instrumento, sicut est intelligere: nam intellectus apprehendit res in abstractione a materia et materialibus conditionibus, quae sunt individuationis principia; non autem sensus.
	Quod exinde apparet quia sensus est particularium, intellectus vero universalium.
	Unde patet quod sensus patiuntur a rebus secundum quod sunt in materia: non autem intellectus, sed secundum quod sunt abstractae.
	Passio igitur intellectus est absque materia corporali, non autem passio sensus.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25305"/>Adhuc.
	Diversi sensus sunt susceptivi diversorum sensibilium: sicut visus colorum, auditus sonorum.
	Haec autem diversitas manifeste ex dispositione diversa organorum contingit: nam organum visus oportet esse in potentia ad omnes colores, organum auditus ad omnes sonos.
	Si autem haec receptio fieret absque organo corporali, eadem potentia esset omnium sensibilium susceptiva: nam virtus immaterialis se habet aequaliter, quantum de se est, ad omnes huiusmodi qualitates; unde intellectus, qui non utitur organo corporali, omnia sensibilia cognoscit.
	Sentire igitur non fit absque organo corporeo.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25306"/>Praeterea.
	Sensus corrumpitur ab excellentia sensibilium: non autem intellectus, quia qui intelligit altiora intelligibilium, non minus poterit alia speculari, sed magis.
	Alterius igitur generis est passio sensus a sensibili, et intellectus ab intelligibili.
	Intellectus quidem passio fit absque organo corporali: passio vero sensus cum organo corporali, cuius harmonia solvitur per sensibilium excellentiam.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25307"/>Quod autem Plato dixit, animam esse moventem seipsam, certum esse videtur ex hoc quod circa corpora apparet.
	Nullum enim corpus videtur movere nisi sit motum.
	Unde Plato ponebat omne movens moveri.
	Et quia non itur in infinitum ut unumquodque motum ab alio moveatur, ponebat primum movens in unoquoque ordine movere seipsum.
	Et ex hoc sequebatur animam, quae est primum movens in motibus animalium, esse aliquod movens seipsum.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25308"/>Hoc autem patet esse falsum, dupliciter: primo quidem, quia probatum est quod omne quod movetur per se, est corpus.
	Unde, cum anima non sit corpus, impossibile est ipsam moveri nisi per accidens.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25309"/>Secundo quia, cum movens inquantum huiusmodi sit actu, motum autem inquantum huiusmodi sit in potentia; nihil autem potest esse secundum idem actu et potentia: impossibile erit quod idem secundum idem sit movens et motum, sed oportet, si aliquid dicitur movens seipsum, quod una pars eius sit movens et alia pars sit mota.
	Et hoc modo dicitur animal movere seipsum: quia anima est movens, et corpus est motum.
	Sed quia Plato animam non ponebat esse corpus, licet uteretur nomine motus, qui proprie corporum est, non tamen de hoc motu proprie dicto intelligebat, sed accipiebat motum communius pro qualibet operatione: prout etiam Aristoteles dicit, in III de anima, quod <hi>sentire et intelligere sunt motus quidam.
	Sic autem motus non est actus existentis in potentia, sed actus perfecti</hi>.
	Unde, cum dicebat animam movere seipsam, intendebat per hoc dicere quod ipsa operatur absque adminiculo corporis, e contrario ei quod accidit in aliis formis, quae non agunt absque materia: non enim calor calefacit separatim, sed calidum.
	Ex quo volebat concludere omnem animam motivam esse immortalem: nam quod per se habet operationem, et per se habet operationem, et per se existentiam habere potest.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="25310"/>Sed iam ostensum est quod operatio animae brutalis, quae est sentire, non potest esse sine corpore.
	Multo autem magis hoc apparet in operatione eius quod est appetere.
	Nam omnia quae ad appetitum sensitivae partis pertinent, manifeste cum transmutatione aliqua corporis fiunt: unde et passiones animae dicuntur.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="25311"/>Ex quibus sequitur quod nec ipsum movere sit operatio animae sensitivae absque organo.
	Non enim movet anima brutalis nisi per sensum et appetitum.
	Nam virtus quae dicitur exequens motum, facit membra esse obedientia imperio appetitus: unde magis sunt virtutes perficientes corpus ad moveri, quam virtutes moventes.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="25312"/>Sic igitur patet quod nulla operatio animae brutalis potest esse absque corpore.
	Ex quo de necessitate concludi potest quod anima brutalis cum corpore intereat.</p>
</div3></div2>
<div2 n="83"><head>Caput 83: Quod anima humana incipiat cum corpore</head> 
<div3 n="1"><head>1 </head>
<p><milestone id="n. 1" unit="section"/><A NAME="25314"/>Sed quia eaedem res inveniuntur et esse incipere et finem essendi habere, potest alicui videri quod, ex quo anima humana finem essendi non habet, quod nec principium essendi habuerit, sed fuerit semper.
	Quod quidem videtur his rationibus posse probari.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25315"/>Nam illud quod nunquam esse desinet, habet virtutem ut sit semper.
	Quod autem habet virtutem ut sit semper nunquam de eo verum est dicere <hi>non esse</hi>: quia quantum se extendit virtus essendi, tantum res durat in esse.
	Omne autem quod incoepit esse, est aliquando verum dicere <hi>non esse</hi>.
	Quod igitur nunquam desinet esse, nec esse aliquando incipiet.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25316"/>Adhuc.
	Veritas intelligibilium, sicut est incorruptibilis, ita, quantum est de se, est aeterna: est enim necessaria; omne autem necessarium est aeternum, quia quod necesse est esse, impossibile est non esse.
	Ex incorruptibilitate autem veritatis intelligibilis ostenditur anima secundum esse incorruptibilis.
	Pari ergo ratione, ex eius aeternitate potest probari animae aeternitas.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25317"/>Amplius.
	Illud non est perfectum cui plurimae suarum principalium partium desunt.
	Patet autem principales partes universi esse intellectuales substantias, in quarum genere ostensum est supra esse animas humanas.
	Si igitur quotidie de novo tot animae humanae esse incipiant quot homines nascuntur, patet quotidie universo plurimas principalium partium addi, et plurimas ei deesse.
	Sequitur igitur universum esse imperfectum.
	Quod est impossibile.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25318"/>Adhuc etiam quidam argumentantur ex auctoritate sacrae Scripturae.
	Dicitur enim Gen. 1, quod <hi>Deus die septimo complevit opus suum quod fecerat, et requievit ab omni opere quod patrarat</hi>.
	Hoc autem non esset si quotidie novas animas faceret.
	Non igitur de novo animae humanae esse incipiunt, sed a principio mundi fuerunt.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25319"/>Propter has ergo et similes rationes quidam, aeternitatem mundi ponentes, dixerunt animam humanam, sicut est incorruptibilis, ita et ab aeterno fuisse.
	Unde qui posuerunt animas humanas in sui multitudine esse immortales, scilicet Platonici, posuerunt easdem ab aeterno fuisse, et nunc quidem corporibus uniri, nunc autem a corporibus absolvi, hac vicissitudine secundum determinata annorum curricula observata.
	Qui vero posuerunt animas humanas esse immortales secundum aliquid unum quod ex omnibus hominibus manet post mortem, posuerunt hoc ipsum unum ab aeterno fuisse: sive hoc sit intellectus agens tantum, ut posuit Alexander sive, cum eo, etiam intellectus possibilis, ut posuit Averroes.
	Hoc etiam videntur sonare et Aristotelis verba: nam, de intellectu loquens, dicit ipsum non solum incorruptibilem, sed etiam perpetuum esse.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25320"/>Quidam vero Catholicam fidem profitentes, Platonicorum doctrinis imbuti, viam mediam tenuerunt.
	Quia enim, secundum fidem Catholicam, nihil est aeternum praeter Deum, humanas quidem animas aeternas non posuerunt, sed eas cum mundo, sive potius ante mundum visibilem, creatas fuisse, et tamen eas de novo corporibus alligari.
	Quam quidem positionem primus inter Christianae fidei professores Origenes posuisse invenitur, et post eum plures ipsum sequentes.
	Quae quidem opinio usque hodie apud haereticos manet: quorum Manichaei eas etiam aeternas asserunt, cum Platone, et de corpore ad corpus transire.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25321"/>Sed de facili ostendi potest praemissas positiones non esse veritate subnixas.
	Quod enim non sit unus omnium intellectus possibilis neque agens, iam supra ostensum est.
	Unde restat contra istas positiones procedere quae dicunt plures animas esse hominum, et tamen ponunt eas ante corpora extitisse, sive ab aeterno sive a mundi constitutione.
	Quod quidem videtur inconveniens his rationibus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25322"/>Ostensum est enim supra animam uniri corpori ut formam et actum ipsius.
	Actus autem, licet sit naturaliter prior potentia, tamen, in uno et eodem, tempore est posterior: movetur enim aliquid de potentia in actum.
	Prius igitur fuit semen, quod est potentia vivum, quam esset anima, quae est actus vitae.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25323"/>Adhuc.
	Unicuique formae naturale est propriae materiae uniri: alioquin constitutum ex forma et materia esset aliquid praeter naturam.
	Prius autem attribuitur unicuique quod convenit ei secundum naturam, quam quod convenit ei praeter naturam: quod enim convenit alicui praeter naturam inest ei per accidens, quod autem convenit secundum naturam inest ei per se; quod autem per accidens est, semper posterius est eo quod est per se.
	Animae igitur prius convenit esse unitam corpori quam esse a corpore separatam.
	Non igitur creata fuit ante corpus cui unitur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25324"/>Amplius.
	Omnis pars a suo toto separata est imperfecta.
	Anima autem, cum sit forma, ut probatum est, est pars speciei humanae.
	Igitur, existens per se absque corpore, est imperfecta.
	Perfectum autem est prius imperfecto in rerum naturalium ordine.
	Non igitur competit naturae ordini quod anima fuerit prius creata a corpore exuta, quam corpori unita.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25325"/>Amplius.
	Si animae sunt creatae absque corporibus, quaerendum est quomodo sint corporibus unitae.
	Aut enim hoc fuit violenter: aut per naturam.
	Si autem violenter; omne autem violentum est contra naturam: unio igitur animae ad corpus est praeter naturam.
	Homo igitur, qui ex utroque componitur, est quid innaturale.
	Quod patet esse falsum.
	Praeterea, substantiae intellectuales altioris ordinis sunt quam corpora caelestia.
	In corporibus autem caelestibus nihil invenitur violentum neque contrarium.
	Multo igitur minus in substantiis intellectualibus.
	Si autem naturaliter animae sunt corporibus unitae, naturaliter igitur animae in sui creatione appetierunt corporibus uniri.
	Appetitus autem naturalis statim prodit in actum nisi sit aliquid impediens, sicut patet in motu gravium et levium: natura enim semper uno modo operatur.
	Statim igitur a principio suae creationis fuissent corporibus unitae nisi esset aliquid impediens.
	Sed omne impediens executionem naturalis appetitus, est violentiam inferens.
	Per violentiam igitur fuit quod animae essent aliquo tempore a corporibus separatae.
	Quod est inconveniens.
	Tum quia in illis substantiis non potest esse aliquid violentum, ut ostensum est.
	Tum quia violentum, et quod est contra naturam, cum sit per accidens, non potest esse prius eo quod est secundum naturam, neque totam speciem consequens.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25326"/>Praeterea.
	Cum unumquodque naturaliter appetat suam perfectionem, materiae est appetere formam, et non e converso.
	Anima autem comparatur ad corpus sicut forma ad materiam, ut supra ostensum est.
	Non igitur unio animae ad corpus fit per appetitum animae, sed magis per appetitum corporis.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25327"/>Si autem dicatur quod utrumque est animae naturale, scilicet uniri corpori et esse a corpore separatum, pro diversis temporibus:- hoc videtur esse impossibile.
	Quia ea quae naturaliter variantur circa subiectum, sunt accidentia: sicut iuventus et senectus.
	Si igitur uniri corpori et separari a corpore naturaliter circa animam varietur, erit accidens animae corpori uniri.
	Et sic ex hac unione homo constitutus non erit ens per se, sed per accidens.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25328"/>Praeterea.
	Omne illud cui accidit alteritas aliqua secundum diversitatem temporum, est subiectum caelesti motui, quem sequitur totus temporis cursus.
	Substantiae autem intellectuales et incorporeae, inter quas sunt animae separatae, excedunt totum ordinem corporum.
	Unde non possunt esse subiectae caelestibus motibus.
	Impossibile est igitur quod, secundum diversa tempora, naturaliter uniantur quandoque et separentur quandoque, vel naturaliter nunc hoc, nunc illud appetant.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25329"/>Si autem dicatur quod neque per violentiam neque per naturam corporibus uniuntur, sed spontanea voluntate:- hoc esse non potest.
	Nullus enim vult in statum peiorem venire nisi deceptus.
	Anima autem separata est altioris status quam corpori unita: et praecipue secundum Platonicos qui dicunt quod ex unione corporis patitur oblivionem eorum quae prius scivit, et retardatur a contemplatione pura veritatis.
	Non igitur volens corpori unitur nisi decepta.
	Deceptionis autem nulla in ea causa potest existere: cum ponatur, secundum eos, scientiam omnem habere.
	Nec posset dici quod iudicium ex universali scientia procedens in particulari eligibili subvertatur propter passiones, sicut accidit in incontinentibus: quia passiones huiusmodi non sunt absque corporali transmutatione; unde non possunt esse in anima separata.
	Relinquitur ergo quod anima, si fuisset ante corpus, non uniretur corpori propria voluntate.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25330"/>Praeterea.
	Omnis effectus procedens ex concursu duarum voluntatum ad invicem non ordinatarum, est effectus casualis: sicut patet cum aliquis, intendens emere, obviat in foro creditori illuc non ex condicto venienti.
	Voluntas autem propria generantis, ex qua dependet generatio corporis, non habet ordinem cum voluntate animae separatae uniri volentis.
	Cum igitur absque utraque voluntate unio corporis et animae fieri non possit, sequitur quod sit casualis.
	Et ita generatio hominis non est a natura, sed a casu.
	Quod patet esse falsum: cum sit ut in pluribus.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="25331"/>Si autem rursus dicatur quod non ex natura, neque ex propria voluntate anima corpori unitur, sed ex divina ordinatione:- hoc etiam non videtur conveniens, si animae ante corpora fuerunt creatae.
	Unumquodque enim Deus instituit secundum convenientem modum suae naturae: unde et Gen. 1, de singulis creatis dicitur, <hi>videns Deus quod esset bonum</hi>, et simul de omnibus, <hi>vidit Deus cuncta quae fecerat, et erant valde bona</hi>.
	Si igitur animas creavit a corporibus separatas, oportet dicere quod hic modus essendi sit convenientior naturae earum.
	Non est autem ad ordinationem divinae bonitatis pertinens res ad inferiorem statum reducere, sed magis ad meliorem promovere.
	Non igitur ex divina ordinatione factum fuisset quod anima corpori uniretur.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="25332"/>Praeterea.
	Non pertinet ad ordinem divinae sapientiae cum superiorum detrimento ea quae sunt infima nobilitare.
	Infima autem in rerum ordine sunt corpora generabilia et corruptibilia.
	Non igitur fuisset conveniens ordini divinae sapientiae, ad nobilitandum humana corpora, animas praeexistentes eis unire: cum hoc sine detrimento earum esse non possit, ut ex dictis patet.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="25333"/>Hoc autem Origenes considerans, cum poneret animas humanas a principio fuisse creatas, dixit quod ordinatione divina animae corporibus sunt unitae, sed in earum poenam.
	Nam ante corpora eas peccasse existimavit; et pro quantitate peccati corporibus nobilioribus vel minus nobilibus eas esse, quasi quibusdam carceribus, inclusas.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="25334"/>Sed haec positio stare non potest.
	Poena enim bono naturae adversatur, et ex hoc dicitur mala.
	Si igitur unio animae et corporis est quoddam poenale, non est bonum naturae.
	Quod est impossibile: est enim intentum per naturam; nam ad hoc naturalis generatio terminatur.
	Et iterum sequeretur quod esse hominem non esset bonum secundum naturam: cum tamen Gen. 1-31 dicatur, post hominis creationem, <hi>vidit Deus cuncta quae fecerat, et erant valde bona</hi>.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="25335"/>Praeterea.
	Ex malo non provenit bonum nisi per accidens.
	Si igitur propter peccatum animae separatae hoc constitutum est, quod anima corpori uniatur, cum hoc sit quoddam bonum, per accidens erit.
	Casuale igitur fuit quod homo fieret.
	Quod derogat divinae sapientiae, de qua dicitur, Sap. 11-21, quod <hi>omnia in numero, pondere et mensura instituit</hi>.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="25336"/>Adhuc autem et hoc repugnat manifeste apostolicae doctrinae.
	Dicitur enim Rom. 9 de Iacob et Esau, quod, <hi>cum nondum nati essent aut aliquid boni aut mali egissent, dictum est, quod maior serviet minori</hi>.
	Non igitur, antequam hoc verbum diceretur, aliquid eorum animae peccaverant: cum tamen hoc post eorum conceptionem dictum fuerit, ut patet Gen. 25-23.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="25337"/>Sunt autem supra, cum de distinctione rerum ageretur, plura contra Origenis positionem inducta, quae etiam hic possent assumi.
	Et ideo, eis praetermissis, ad alia transeundum est.</p>
</div3> 
<div3 n="25"><head>25 </head>
<p><milestone id="n. 25" unit="section"/><A NAME="25338"/>Item.
	Necesse est dicere quod anima humana aut indigeat sensibus: aut non.
	Videtur autem manifeste per id quod experimur, quod indigeat sensibus: quia qui caret sensu aliquo, non habet scientiam de sensibilibus quae cognoscuntur per sensum illum; sicut caecus natus nullam scientiam habet nec aliquid intelligit de coloribus.
	Et praeterea, si non sunt necessarii humanae animae sensus ad intelligendum, non inveniretur in homine aliquis ordo sensitivae et intellectivae cognitionis.
	Cuius contrarium experimur: nam ex sensibus fiunt in nobis memoriae, ex quibus experimenta de rebus accipimus, per quae ad comprehendendum universalia scientiarum et artium principia pervenimus.
	Si ergo anima humana ad intelligendum sensibus indiget; natura autem nulli deficit in necessariis ad propriam operationem explendam, sicut animalibus habentibus animam sensitivam et motivam, dat convenientia organa sensus et motus: non fuisset anima humana sine necessariis adminiculis sensuum instituta.
	Sensus autem non operantur sine organis corporeis, ut ex dictis patet.
	Non igitur fuit instituta anima sine organis corporeis.
	Si autem anima humana non indiget sensibus ad intelligendum, et propter hoc dicitur absque corpore fuisse creata; oportet dicere quod, antequam corpori uniretur, omnium scientiarum veritates intelligebat per seipsam.
	Quod et Platonici concesserunt, dicentes ideas, quae sunt formae rerum intelligibiles separatae secundum Platonis sententiam, causam scientiae esse: unde anima separata, cum nullum impedimentum adesset, plenarie omnium scientiarum cognitionem accipiebat.
	Oportet igitur dicere quod, dum corpori unitur, cum inveniatur ignorans, oblivionem praehabitae scientiae patiatur.
	Quod etiam Platonici confitentur: huius rei signum esse dicentes quod quilibet, quantumcumque ignoret, ordinate interrogatus de his quae in scientiis traduntur, veritatem respondet; sicut, cum aliquis iam oblito aliquorum quae prius scivit, seriatim proponit ea quae prius fuerat oblitus, in eorum memoriam ipsum reducit.
	Ex quo etiam sequebatur quod discere non esset aliud quam reminisci.
	Sic igitur ex hac positione de necessitate concluditur quod unio corporis animae praestet intelligentiae impedimentum.
	Nulli autem rei natura adiungit aliquid propter quod sua operatio impediatur: sed magis ea per quae fiat convenientior.
	Non igitur erit unio corporis et animae naturalis.
	Et sic homo non erit res naturalis, nec eius generatio naturalis.
	Quae patet esse falsa.</p>
</div3> 
<div3 n="26"><head>26 </head>
<p><milestone id="n. 26" unit="section"/><A NAME="25339"/>Praeterea.
	Ultimus finis rei cuiuslibet est illud ad quod res pervenire nititur per suas operationes.
	Sed per omnes proprias operationes ordinatas et rectas homo pervenire nititur in veritatis contemplationem: nam operationes virtutum activarum sunt quaedam praeparationes et dispositiones ad virtutes contemplativas.
	Finis igitur hominis est pervenire ad contemplationem veritatis.
	Propter hoc igitur anima est unita corpori: quod est esse hominem.
	Non igitur per hoc quod unitur corpori, scientiam habitam perdit, sed magis ei unitur ut scientiam acquirat.</p>
</div3> 
<div3 n="27"><head>27 </head>
<p><milestone id="n. 27" unit="section"/><A NAME="25340"/>Item.
	Si aliquis scientiarum ignarus de his quae ad scientias pertinent interrogetur, non respondebit veritatem nisi de universalibus principiis, quae nullus ignorat, sed sunt ab omnibus eodem modo et naturaliter cognita.
	Postmodum autem ordinate interrogatus, respondebit veritatem de his quae sunt propinqua principiis, habito respectu ad principia; et sic deinceps quousque virtutem primorum principiorum ad ea de quibus interrogatur, applicare potest.
	Ex hoc igitur manifeste apparet quod per principia prima, in eo qui interrogatur, causatur cognitio de novo.
	Non igitur prius habitae notitiae reminiscitur.</p>
</div3> 
<div3 n="28"><head>28 </head>
<p><milestone id="n. 28" unit="section"/><A NAME="25341"/>Praeterea.
	Si ita esset animae naturalis cognitio conclusionum sicut principiorum, eadem esset sententia apud omnes de conclusionibus sicut de principiis: quia quae sunt naturalia, sunt eadem apud omnes.
	Non est autem apud omnes eadem sententia de conclusionibus, sed solum de principiis.
	Patet igitur quod cognitio principiorum est nobis naturalis, non autem conclusionum.
	Quod autem non est naturale nobis, acquirimus per id quod est naturale: sicut etiam in exterioribus per manus instituimus omnia artificialia.
	Non ergo conclusionum scientia est in nobis nisi ex principiis acquisita.</p>
</div3> 
<div3 n="29"><head>29 </head>
<p><milestone id="n. 29" unit="section"/><A NAME="25342"/>Adhuc.
	Cum natura semper ordinetur ad unum, unius virtutis oportet esse naturaliter unum obiectum: sicut visus colorem, et auditus sonum.
	Intellectus igitur cum sit una vis, est eius unum naturale obiectum, cuius per se et naturaliter cognitionem habet.
	Hoc autem oportet esse id sub quo comprehenduntur omnia ab intellectu cognita: sicut sub colore comprehenduntur omnes colores, qui sunt per se visibiles.
	Quod non est aliud quam ens.
	Naturaliter igitur intellectus noster cognoscit ens, et ea quae sunt per se entis inquantum huiusmodi; in qua cognitione fundatur primorum principiorum notitia, ut non esse simul affirmare et negare, et alia huiusmodi.
	Haec igitur sola principia intellectus noster naturaliter cognoscit, conclusiones autem per ipsa: sicut per colorem cognoscit visus tam communia quam sensibilia per accidens.</p>
</div3> 
<div3 n="30"><head>30 </head>
<p><milestone id="n. 30" unit="section"/><A NAME="25343"/>Praeterea.
	Id quod per sensum in nobis acquiritur, non infuit animae ante corpus.
	Sed ipsorum principiorum cognitio in nobis ex sensibilibus causatur: nisi enim aliquod totum sensu percepissemus, non possemus intelligere quod totum esset maius parte; sicut nec caecus natus aliquid percipit de coloribus.
	Ergo nec ipsorum principiorum cognitio affuit animae ante corpus.
	Multo igitur minus aliorum.
	Non igitur firma est Platonis ratio quod anima fuit antequam corpori uniretur.</p>
</div3> 
<div3 n="31"><head>31 </head>
<p><milestone id="n. 31" unit="section"/><A NAME="25344"/>Item.
	Si omnes animae praeextiterunt corporibus quibus uniuntur, consequens videtur quod eadem anima secundum vicissitudinem temporum diversis corporibus uniatur.
	Quod quidem aperte consequitur ponentes aeternitatem mundi.
	Si enim generatio hominum est sempiterna, oportet infinita corpora humana generari et corrumpi secundum totum temporis decursum.
	Aut ergo oportebit dicere animas praeextitisse actu infinitas, si singulae animae singulis corporibus uniuntur: aut oportebit dicere, si animae sunt finitae, quod eaedem uniantur nunc his, nunc illis corporibus.
	Idem autem videtur sequi si ponantur animae praefuisse corporibus, et tamen generatio non sit aeterna.
	Etsi enim ponatur humana generatio non semper fuisse, tamen nulli dubium est quin secundum naturam in infinitum possit durare: sic enim est unusquisque naturaliter institutus, nisi per accidens impediatur, ut, sicut est ab alio generatus, ita possit alium generare.
	Hoc autem esset impossibile, si, animabus existentibus finitis, una pluribus corporibus uniri non possit.
	Unde et plures ponentium animas ante corpora, ponunt transitum animae de corpore in corpus.
	Hoc autem est impossibile.
	Non igitur animae ante corpora praeextiterunt.
	Quod autem sit impossibile unam animam diversis corporibus uniri, sic patet.
	Animae enim humanae non differunt specie ab invicem, sed numero solo: alioquin et homines specie differrent.
	Differentia autem secundum numerum est secundum principia materialia.
	Oportet igitur diversitatem animarum secundum aliquid materiale sumi.
	Non autem ita quod ipsius animae sit materia pars: ostensum est enim supra quod est substantia intellectualis, et quod nulla talis substantia materiam habet.
	Relinquitur ergo quod secundum ordinem ad diversas materias quibus animae uniuntur, diversitas et pluralitas animarum sumatur, eo modo quo supra dictum est.
	Si igitur sunt diversa corpora, necesse est quod habeant diversas animas sibi unitas.
	Non igitur una pluribus unitur.</p>
</div3> 
<div3 n="32"><head>32 </head>
<p><milestone id="n. 32" unit="section"/><A NAME="25345"/>Adhuc.
	Ostensum est supra animam uniri corpori ut formam.
	Formas autem oportet esse propriis materiis proportionatas: cum se habeant ad invicem sicut potentia et actus; proprius enim actus propriae potentiae respondet.
	Non ergo una anima pluribus corporibus unitur.</p>
</div3> 
<div3 n="33"><head>33 </head>
<p><milestone id="n. 33" unit="section"/><A NAME="25346"/>Amplius.
	Virtutem motoris oportet esse suo mobili proportionatam: non enim quaecumque virtus movet quodcumque mobile.
	Anima autem, etsi non sit forma corporis, non tamen potest dici quod non sit motor ipsius: animatum enim ab inanimato distinguimus sensu et motu.
	Oportet igitur secundum diversitatem corporum esse diversitatem animarum.</p>
</div3> 
<div3 n="34"><head>34 </head>
<p><milestone id="n. 34" unit="section"/><A NAME="25347"/>Item.
	In his quae generantur et corrumpuntur, impossibile est per generationem reiterari idem numero: cum enim generatio et corruptio sit motus in substantiam, in his quae generantur et corrumpuntur non manet substantia eadem, sicut manet in his quae secundum locum moventur.
	Sed si una anima diversis corporibus generatis unitur successive, redibit idem numero homo per generationem.
	Quod Platoni de necessitate sequitur, qui dixit hominem esse animam corpore indutam.
	Sequitur etiam et aliis quibuscumque: quia, cum unitas rei sequatur formam, sicut et esse, oportet quod illa sint unum numero quorum est forma numero una.
	Non igitur est possibile unam animam diversis corporibus uniri.
	Ex quo etiam sequitur quod nec animae fuerunt ante corpora.</p>
</div3> 
<div3 n="35"><head>35 </head>
<p><milestone id="n. 35" unit="section"/><A NAME="25348"/>Huic autem veritati Catholicae fidei sententia concordat.
	Dicitur enim in Psalmo: <hi>qui finxit singillatim corda eorum</hi>: quia scilicet unicuique seorsum Deus animam fecit, non autem simul omnes creavit, neque unam diversis corporibus adiunxit.
	Hinc etiam in libro de Ecclesiast. dogmatibus dicitur: <hi>animas hominum dicimus non esse ab initio inter ceteras intellectuales naturas, nec simul creatas, sicut Origenes fingit</hi>.</p>
</div3></div2>
<div2 n="84"><head>Caput 84: Solutio rationum praemissarum</head> 
<div3 n="1"><head>1 </head>
<p><milestone id="n. 1" unit="section"/><A NAME="25350"/>Rationes autem quibus probatur animas ab aeterno fuisse, vel saltem corporibus praeextitisse, facile est solvere.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25351"/>Quod enim primo dicitur, animam habere virtutem ut sit semper, concedi oportet: sed sciendum quod virtus et potentia rei non se extendit ad id quod fuit, sed ad id quod est vel erit; unde et in praeteritis possibilitas locum non habet.
	Non igitur ex hoc quod anima habet virtutem ut sit semper, potest concludi quod semper fuerit; sed quod semper erit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25352"/>Praeterea.
	Ex virtute non sequitur id ad quod est virtus, nisi supposita virtute.
	Quamvis igitur anima habeat virtutem ut sit semper, non tamen potest concludi quod anima sit semper, nisi postquam hanc virtutem accepit.
	Si autem sumatur quod hanc virtutem ab aeterno habuerit, erit petitum id quod oportebit probari, scilicet quod fuerit ab aeterno.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25353"/>Quod vero secundo obiicitur, de aeternitate veritatis, quam intelligit anima, considerare oportet quod intellectae veritatis aeternitas potest intelligi dupliciter: uno modo, quantum ad id quod intelligitur; alio modo, quantum ad id quo intelligitur.
	Et si quidem veritas intellecta sit aeterna quantum ad id quod intelligitur, sequetur aeternitas rei quae intelligitur, non autem intelligentis.
	Si autem veritas intellecta sit aeterna quantum ad id quo intelligitur, sequeretur intelligentem animam esse aeternam.
	Sic autem veritas intellecta non est aeterna, sed primo modo: ex praemissis enim patet species intelligibiles quibus anima nostra intelligit veritatem, de novo nobis advenire ex phantasmatibus per intellectum agentem.
	Unde non potest concludi quod anima sit aeterna: sed quod veritates intellectae fundentur in aliquo aeterno; fundantur enim in prima veritate, sicut in causa universali contentiva omnis veritatis.
	Ad hoc autem aeternum comparatur anima, non sicut subiectum ad formam, sed sicut res ad proprium finem: nam verum est bonum intellectus et finis ipsius.
	Ex fine autem argumentum accipere possumus de rei duratione, sicut et de initio rei argumentari possumus per causam agentem: quod enim est ordinatum ad finem sempiternum, oportet esse capax perpetuae durationis.
	Unde potest probari ex aeternitate veritatis intelligibilis immortalitas animae, non autem eius aeternitas.
	Quod vero etiam non possit probari ex aeternitate agentis, patet ex his quae supra dicta sunt cum de aeternitate creaturarum quaereretur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25354"/>Quod etiam tertio obiicitur, de perfectione universi, necessitatem non habet.
	Universi enim perfectio attenditur quantum ad species, non autem quantum ad individua: cum continue universo plurima individua addantur praeexistentium specierum.
	Animae autem humanae non sunt diversae secundum speciem, sed solum numero, ut probatum est.
	Unde non repugnat perfectioni universi si animae de novo creentur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25355"/>Ex quo etiam patet solutio ad id quod quarto obiicitur.
	Simul enim dicitur, Gen. 1, quod <hi>Deus consummavit opera sua</hi>, et quod <hi>requievit ab omni opere quod patrarat</hi>.
	Sicut ergo consummatio sive perfectio creaturarum secundum species consideratur et non secundum individua, ita quies Dei est intelligenda secundum cessationem a novis speciebus condendis: non autem a novis individuis, quorum similia secundum speciem praecesserunt.
	Et sic, cum omnes animae humanae sint unius speciei sicut et omnes homines, non repugnat praedictae quieti si Deus quotidie novas animas creat.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25356"/>Sciendum autem est quod ab Aristotele non invenitur dictum quod intellectus humanus sit aeternus: quod tamen dicere consuevit in his quae secundum suam opinionem semper fuerunt.
	Dicit autem ipsum esse perpetuum: quod quidem potest dici de his quae semper erunt, etiam si non semper fuerunt.
	Unde et in XI Metaphys., cum animam intellectivam a conditione aliarum formarum exciperet, non dixit quod haec forma fuerit ante materiam, quod tamen Plato de ideis dicebat, et sic videbatur conveniens materiae in qua loquebatur ut aliquid tale de anima diceret: sed dixit quod <hi>manet post corpus</hi>.</p>
</div3></div2>
<div2 n="85"><head>Caput 85: Quod anima non sit de substantia Dei</head> 
<div3 n="1"><head>1 </head>
<p><milestone id="n. 1" unit="section"/><A NAME="25358"/>Ex his etiam patet animam non esse de substantia Dei.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25359"/>Ostensum est enim supra divinam substantiam esse aeternam, nec aliquid eius de novo incipere.
	Animae autem humanae non fuerunt ante corpora, ut ostensum est.
	Non igitur anima potest esse de substantia divina.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25360"/>Amplius.
	Ostensum est supra quod Deus nullius rei forma esse potest.
	Anima autem humana est forma corporis, ut ostensum est.
	Non igitur est de substantia divina.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25361"/>Praeterea.
	Omne illud ex quo fit aliquid, est in potentia ad id quod fit ex eo.
	Substantia autem Dei non est in potentia ad aliquid: cum sit purus actus, ut supra ostensum est.
	Impossibile est igitur quod ex substantia Dei fiat anima, vel quodcumque aliud.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25362"/>Adhuc.
	Illud ex quo fit aliquid, aliquo modo mutatur.
	Deus autem est omnino immobilis, ut supra probatum est.
	Impossibile est igitur quod ex eo aliquid fieri possit.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25363"/>Amplius.
	In anima manifeste apparet variatio secundum scientiam et virtutem et eorum opposita.
	Deus autem est omnino invariabilis, et per se et per accidens.
	Non igitur anima potest esse de substantia divina.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25364"/>Item.
	Supra ostensum est quod Deus est actus purus, in quo nulla potentialitas invenitur.
	In anima autem humana invenitur et potentia et actus: est enim in ea intellectus possibilis, qui est potentia ad omnia intelligibilia, et intellectus agens, ut ex supra dictis patet.
	Non est igitur anima humana de natura divina.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25365"/>Item.
	Cum substantia divina sit omnino impartibilis, non potest aliquid substantiae eius esse anima nisi sit tota substantia eius.
	Substantiam autem divinam impossibile est esse nisi unam, ut supra ostensum est.
	Sequitur igitur quod omnium hominum sit tantum anima una quantum ad intellectum.
	Et hoc supra improbatum est.
	Non est igitur anima de substantia divina.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25366"/>Videtur autem haec opinio ex triplici fonte processisse.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25367"/>Quidam enim posuerunt nullam substantiam incorpoream esse.
	Unde nobilissimum corporum Deum esse dicebant, sive hoc esset aer, sive ignis, sive quodcumque aliud principium ponebant, et de natura huius corporis animam esse dicebant: nam omnes id quod ponebant principium, animae attribuebant, ut patet per Aristotelem in I de anima.
	Et sic sequebatur animam esse de substantia divina.
	Et ex hac radice pullulavit positio Manichaei, qui existimavit Deum esse quandam lucem corpoream per infinita spatia distensam, cuius quandam particulam humanam animam esse dicebat.
	Haec autem positio supra improbata est, et per hoc quod ostensum est Deum non esse corpus; et per hoc quod ostensum est animam etiam humanam corpus non esse, nec aliquam intellectualem substantiam.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25368"/>Quidam vero posuerunt intellectum omnium hominum esse unum, vel agentem tantum, vel agentem et possibilem simul, sicut supra dictum est.
	Et quia quamlibet substantiam separatam antiqui Deum esse dicebant, sequebatur animam nostram, idest intellectum quo intelligimus, esse divinae naturae.
	Unde et a quibusdam nostri temporis Christianae fidei professoribus, ponentibus intellectum agentem separatum, dictum est expresse quod intellectus agens sit Deus.
	Haec autem positio de unitate intellectus nostri supra improbata est.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25369"/>Potuit autem et ex ipsa similitudine animae nostrae ad Deum haec opinio nasci.
	Intelligere enim, quod maxime aestimatur proprium Dei, nulli substantiae in mundo inferiori convenire invenitur nisi homini, propter animam.
	Unde videri potuit animam ad naturam divinam pertinere.
	Et praesertim apud homines in quorum opinionibus erat firmatum quod anima hominis esset immortalis.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25370"/>Ad hoc etiam coadiuvare videtur quod Gen. 1-26, postquam dictum est: <hi>faciamus hominem ad imaginem et similitudinem nostram</hi>, subditur: <hi>formavit Deus hominem de limo terrae, et inspiravit in faciem eius spiraculum vitae</hi>.
	Ex quo quidam accipere voluerunt quod anima sit de natura divina.
	Qui enim in faciem alterius spirat, idem numero quod in ipso erat, in alium emittit.
	Et sic videtur Scriptura innuere quod aliquid divinum a Deo in hominem ad ipsum vivificandum immissum sit.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25371"/>Sed similitudo praedicta non ostendit hominem esse aliquid substantiae divinae: cum in intelligendo defectum multipliciter patiatur, quod de Deo dici non potest.
	Unde haec similitudo magis est indicativa cuiusdam imperfectae imaginis quam alicuius consubstantialitatis.
	Quod etiam Scriptura innuit cum dicit ad imaginem Dei hominem factum.
	Unde et inspiratio praedicta processum vitae a Deo in hominem secundum quandam similitudinem demonstrat, non secundum unitatem substantiae.
	Propter quod et in faciem spiritus vitae dicitur inspiratus: quia, cum in hac parte corporis sint plurium sensuum organa sita, in ipsa facie evidentius vita monstratur.
	Sic igitur Deus inspirasse in faciem hominis spiraculum dicitur, quia spiritum vitae homini dedit, non eum ex sua substantia decidendo.
	Nam et qui corporaliter insufflat in faciem alicuius, unde videtur sumpta esse metaphora, aerem in faciem eius impellit, non autem aliquam suae substantiae partem in ipsum immittit.</p>
</div3></div2>
<div2 n="86"><head>Caput 86: Quod anima humana non traducatur cum semine</head> 
<div3 n="1"><head>1 </head>
<p><milestone id="n. 1" unit="section"/><A NAME="25373"/>Ex praemissis autem ostendi potest quod anima humana non traducitur cum semine, quasi per coitum seminata.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25374"/>Quorumcumque enim principiorum operationes non possunt esse sine corpore, nec eorum initium sine corpore esse potest: sic enim res habet esse sicut et operatur, cum unumquodque operetur inquantum est ens.
	E contrario vero, quorum principiorum operationes sunt sine corpore, eorum generatio non est per generationem corporis.
	Operatio autem animae nutritivae et sensitivae non potest esse sine corpore, ut ex praemissis patet.
	Operatio autem animae intellectivae non fit per organum corporeum, ut supra habitum est.
	Igitur anima nutritiva et sensitiva per generationem corporis generatur: non autem anima intellectiva.
	Sed traductio seminis ad corporis generationem ordinatur.
	Igitur anima nutritiva et sensitiva esse incipiunt per seminis traductionem, non autem intellectiva.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25375"/>Adhuc.
	Si anima humana per traductionem seminis esse inciperet, hoc non posset esse nisi dupliciter.
	Uno modo, ut intelligeretur esse in semine actu, quasi per accidens divisa ab anima generantis, sicut semen dividitur a corpore: ut videmus in animalibus anulosis, quae decisa vivunt, in quibus est anima una in actu et multae in potentia; diviso autem corpore animalis praedicti, in qualibet parte vivente incipit anima esse actu.
	Alio modo, ut intelligatur in semine esse virtus productiva animae intellectivae: ut sic anima intellectiva ponatur esse in semine virtute, sed non actu.
	Primum autem horum est impossibile, duplici ratione.
	Primo quia, cum anima intellectiva sit perfectissima animarum et maximae virtutis, eius proprium perfectibile est corpus habens magnam diversitatem in organis, per quae possunt multiplices eius operationes expleri.
	Unde non potest esse quod fiat actu in semine deciso: quia nec etiam animae brutorum perfectorum per decisionem multiplicantur, prout contingit in animalibus anulosis.
	Secundo quia, cum intellectus, qui est propria et principalis virtus animae intellectivae, non sit alicuius partis corporis actus, non potest dividi per accidens secundum corporis divisionem.
	Unde nec anima intellectiva.
	Secundum etiam est impossibile.
	Virtus enim activa quae est in semine, agit ad generationem animalis transmutando corpus: non enim aliter agere potest virtus quae est in materia.
	Sed omnis forma quae incipit esse per transmutationem materiae, habet esse a materia dependens: transmutatio enim materiae reducit eam de potentia in actum, et sic terminatur ad esse actu materiae, quod est per unionem formae; unde, si per hoc etiam incipiat esse formae simpliciter, esse formae non erit nisi in hoc quod est uniri materiae, et sic erit secundum esse a materia dependens.
	Si igitur anima humana producatur in esse per virtutem activam quae est in semine, sequitur quod esse suum sit dependens a materia, sicut esse aliarum formarum materialium.
	Cuius contrarium supra ostensum est.
	Nullo igitur modo anima intellectiva producitur in esse per seminis traductionem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25376"/>Amplius.
	Omnis forma quae educitur in esse per materiae transmutationem, est forma educta de potentia materiae: hoc enim est materiam transmutari, de potentia in actum reduci.
	Anima autem intellectiva non potest educi de potentia materiae: iam enim supra ostensum est quod ipsa anima intellectiva excedit totum posse materiae, cum habeat aliquam operationem absque materia, ut supra ostensum est.
	Non igitur anima intellectiva educitur in esse per transmutationem materiae.
	Et sic, neque per actionem virtutis quae est in semine.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25377"/>Praeterea.
	Nulla virtus activa agit ultra suum genus.
	Sed anima intellectiva excedit totum genus corporum: cum habeat operationem supra omnia corpora elevatam, quae est intelligere.
	Nulla igitur virtus corporea potest producere animam intellectivam.
	Sed omnis actio virtutis quae est in semine, est per aliquam virtutem corpoream: agit enim virtus formativa mediante triplici calore, ignis, caeli, et calore animae.
	Non igitur potest produci in esse anima intellectiva per virtutem quae est in semine.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25378"/>Praeterea.
	Ridiculum est dicere aliquam intellectualem substantiam vel per divisionem corporis dividi, vel etiam ab aliqua virtute corporea produci.
	Sed anima humana est quaedam intellectualis substantia, ut supra ostensum est.
	Non igitur potest dici quod dividatur per divisionem seminis, neque quod producatur in esse a virtute activa quae est in semine.
	Et sic nullo modo per seminis traductionem anima humana incipit esse.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25379"/>Praeterea.
	Si generatio alicuius est causa quod aliquid sit, corruptio eius erit causa quod illud esse desinat.
	Corruptio autem corporis non est causa quod anima humana esse desinat: cum sit immortalis, ut supra ostensum est.
	Neque igitur generatio corporis est causa quod anima incipiat esse.
	Sed traductio seminis est propria causa generationis corporis.
	Non est igitur traductio seminis causa generationis animae in esse.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25380"/>Per hoc autem excluditur error Apollinaris et sequacium eius, qui dixerunt animas ab animabus generari, sicut a corporibus corpora.</p>
</div3></div2>
<div2 n="87"><head>Caput 87: Quod anima humana producatur in esse a Deo per creationem</head> 
<div3 n="1"><head>1 </head>
<p><milestone id="n. 1" unit="section"/><A NAME="25382"/>Ex his autem quae dicta sunt, ostendi potest quod solus Deus animam humanam producit in esse.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25383"/>Omne enim quod in esse producitur vel generatur per se aut per accidens, vel creatur.
	Anima autem humana non generatur per se: cum non sit composita ex materia et forma, ut supra ostensum est.
	Neque generatur per accidens: cum enim sit forma corporis, generaretur per corporis generationem, quae est ex virtute activa seminis; quod improbatum est.
	Cum ergo anima humana de novo esse incipiat, non enim est aeterna, nec praeexistit corpori, ut supra ostensum est, relinquitur quod exeat in esse per creationem.
	Ostensum est autem supra quod solus Deus potest creare.
	Solus igitur ipse animam humanam in esse producit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25384"/>Amplius.
	Omne illud cuius substantia non est suum esse, habet sui esse auctorem, ut supra ostensum est.
	Anima autem humana non est suum esse: hoc enim solius Dei est, ut supra ostensum est.
	Habet igitur causam activam sui esse.
	Sed quod per se habet esse, per se etiam agitur: quod vero non habet esse per se, sed solum cum alio, non per se fit, sed alio facto; sicut forma ignis fit igne generato.
	Anima autem humana hoc habet proprium inter alias formas, quod est in suo esse subsistens, et esse quod est sibi proprium, corpori communicat.
	Anima igitur per se habet suum fieri, praeter modum aliarum formarum, quae fiunt per accidens compositis factis.
	Sed, cum anima humana non habeat materiam partem sui, non potest fieri ex aliquo sicut ex materia.
	Relinquitur ergo quod ex nihilo fiat.
	Et sic, creatur.
	Cum igitur creatio sit opus proprium Dei, ut supra ostensum est, sequitur quod a solo Deo immediate creatur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25385"/>Adhuc.
	Eorum quae sunt unius generis, est idem modus prodeundi in esse, ut supra probatum est.
	Anima autem est de genere substantiarum intellectualium, quae non possunt aliter intelligi prodire in esse nisi per viam creationis.
	Anima igitur humana exit in esse per creationem a Deo.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25386"/>Item.
	Quicquid producitur in esse ab aliquo agente, acquirit ab ipso vel aliquid quod est principium essendi in tali specie, vel ipsum esse absolutum.
	Anima autem non potest sic produci in esse quasi acquiratur ei aliquid quod sit principium essendi, sicut contingit in rebus compositis ex materia et forma, quae generantur per hoc quod acquirunt formam in actu: non enim habet anima aliquid in seipsa quod sit sibi principium essendi, cum sit substantia simplex, ut supra ostensum est.
	Relinquitur igitur quod non producatur in esse ab aliquo agente nisi per hoc quod consequitur ab ipso esse absolute.
	Ipsum autem esse est proprius effectus primi et universalis agentis: secunda enim agentia agunt per hoc quod imprimunt similitudines suarum formarum in rebus factis, quae sunt formae factorum.
	Anima igitur non potest produci in esse nisi a primo et universali agente, quod est Deus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25387"/>Praeterea.
	Finis rei respondet principio eius: tunc enim res perfecta est cum ad proprium principium pertingit, vel per similitudinem vel quocumque modo.
	Finis autem animae humanae et ultima perfectio eius est quod per cognitionem et amorem transcendat totum ordinem creaturarum et pertingat ad primum principium, quod Deus est.
	Igitur ab eo habet propriae suae originis principium.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25388"/>Hoc etiam innuere videtur sacra Scriptura, Gen. 1.
	Cum enim, de institutione aliorum animalium loquens, eorum animas aliis causis adscribat, utpote cum dicit: <hi>producant aquae reptile animae viventis</hi>, et similiter de aliis, ad hominem veniens, animam eius a Deo creari ostendit, dicens: <hi>formavit Deus hominem de limo terrae, et inspiravit in faciem eius spiraculum vitae</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25389"/>Per hoc autem excluditur error ponentium animas ab Angelis esse creatas.</p>
</div3></div2>
<div2 n="88"><head>Caput 88: Rationes ad probandum quod anima humana causetur ex semine</head> 
<div3 n="1"><head>1 </head>
<p><milestone id="n. 1" unit="section"/><A NAME="25391"/>Sunt autem quaedam quae praemissis videntur esse adversa.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25392"/>Cum enim homo sit animal inquantum habet animam sensitivam: ratio autem animalis univoce homini et aliis animalibus conveniat; videtur quod anima sensitiva hominis sit eiusdem generis cum animabus aliorum animalium.
	Quae autem sunt unius generis, eundem modum habent prodeundi in esse.
	Anima igitur sensitiva hominis, sicut et aliorum animalium, per virtutem quae est in semine in esse procedit.
	Est autem idem secundum substantiam anima intellectiva et sensitiva in homine, ut supra ostensum est.
	Videtur igitur quod etiam anima intellectiva per virtutem seminis producatur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25393"/>Praeterea.
	Sicut docet Aristoteles in libro de generatione animalium, prius tempore est fetus animal quam homo.
	Sed, cum est animal et non homo, habet animam sensitivam et non intellectivam; quam quidem sensitivam non est dubium ex virtute activa seminis produci, sicut et in ceteris animalibus contingit.
	Illa autem met anima sensitiva est in potentia ut sit intellectiva, sicut et illud animal est in potentia ut sit animal rationale: nisi forte dicatur quod anima intellectiva superveniens sit alia in substantia, quod supra improbatum est.
	Videtur ergo quod substantia animae intellectivae sit ex virtute quae est in semine.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25394"/>Item.
	Anima, cum sit forma corporis, unitur corpori secundum suum esse.
	Sed ad ea quae sunt unum secundum esse, terminatur una actio et unius agentis: si enim sunt diversa agentia, et per consequens diversae actiones, sequetur quod sint facta diversa secundum esse.
	Oportet igitur unius agentis unam actionem terminari ad esse animae et corporis.
	Constat autem quod corpus fit per actionem virtutis quae est in semine.
	Ergo et ab eadem est anima, quae est eius forma, et non ab agente separato.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25395"/>Amplius.
	Homo generat sibi simile secundum speciem per virtutem quae est in semine deciso.
	Omne autem agens univocum generat sibi simile in specie per hoc quod causat formam generati, a qua est eius species.
	Anima igitur humana, a qua est species hominis, producitur ex virtute quae est in semine.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25396"/>Item.
	Apollinaris sic argumentatur.
	Quicumque dat complementum operi, cooperatur agenti.
	Sed, si animae creantur a Deo, ipse dat complementum generationi puerorum qui quandoque ex adulteris nascuntur.
	Ergo Deus adulteris cooperatur.
	Quod sibi inconveniens videtur.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25397"/>Inveniuntur autem in libro qui Gregorio Nysseno inscribitur, quaedam rationes ad hoc idem probandum.
	Argumentatur autem sic.
	Ex anima et corpore fit unum, quod est homo unus.
	Si igitur anima fiat prius quam corpus, aut corpus prius quam anima, idem erit prius et posterius seipso; quod videtur impossibile.
	Simul igitur fit corpus et anima.
	Sed corpus incipit fieri in decisione seminis.
	Ergo et per decisionem seminis anima in esse producitur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25398"/>Adhuc.
	Imperfecta videtur esse operatio agentis qui non totam rem in esse producit, sed solum eius alteram partem.
	Si igitur Deus animam in esse produceret, corpus vero virtute seminis formaretur, quae duo sunt partes unius, scilicet hominis, utriusque operatio, scilicet Dei et seminativae virtutis, imperfecta videretur.
	Quod patet esse inconveniens.
	Ab una igitur et eadem causa producitur anima et corpus hominis.
	Constat autem corpus hominis produci virtute seminis.
	Ergo et anima.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25399"/>Item.
	In omnibus quae generantur ex semine, omnes partes rei generatae simul comprehenduntur virtute in semine, licet actu non appareant: <hi>sicut videmus in tritico, aut in quolibet alio semine, quod herba et culmus et internodia et fructus et aristae virtute comprehenduntur in primo semine, et postea protenditur semen et declaratur, quadam consequentia naturali, ad perfectionem, non assumens aliquid extrinsecum</hi>.
	Constat autem animam esse partem hominis.
	In semine igitur hominis virtute continetur anima humana, non autem ex aliqua exteriori causa principium sumit.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25400"/>Amplius.
	Eorum quorum invenitur idem processus et terminus, oportet esse idem originis principium.
	Sed in generatione hominis idem processus corporis et animae, et idem terminus invenitur: secundum enim quod figuratio et quantitas membrorum procedit, et animae operationes magis ac magis manifestantur; nam prius apparet operatio animae nutritivae, et postmodum operatio animae sensitivae, et tandem, corpore completo, operatio animae intellectivae.
	Ergo idem est principium corporis et animae.
	Sed principium originis corporis est per decisionem seminis.
	Ergo et principium originis animae.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25401"/>Adhuc.
	Quod configuratur alicui, constituitur ex actione eius cui configuratur: sicut cera quae configuratur sigillo, accipit hanc configurationem ex impressione sigilli.
	Constat autem corpus hominis, et cuiuslibet animalis, esse propriae animae configuratum: talis est enim organorum dispositio qualis competit ad operationes animae per eas exercendas.
	Corpus igitur formatur ex actione animae.
	Unde et Aristoteles dicit, in II de anima, quod <hi>anima est efficiens causa corporis</hi>.
	Hoc autem non esset nisi anima esset in semine: nam corpus per virtutem quae est in semine constituitur.
	Est igitur anima humana in semine hominis.
	Et ita ex decisione seminis originem habet.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25402"/>Item.
	Nihil vivit nisi per animam.
	Semen autem est vivum.
	Quod patet ex tribus.
	Primo quidem, quia a vivente deciditur.
	Secundo, quia in semine apparet calor vitalis et operatio vitae, quae sunt rei viventis indicia.
	Tertio, quia semina plantarum terrae mandata, nisi in se vitam haberent, ex terra, quae est exanimis, non possent calescere ad vivendum.
	Est igitur anima in semine.
	Et sic ex decisione seminis originem capit.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25403"/>Amplius.
	Si anima non est ante corpus, ut ostensum est; neque incipit esse cum seminis decisione: sequitur quod prius formetur corpus, et postea ei infundatur anima de novo creata.
	Sed si hoc est verum, sequitur ulterius quod anima sit propter corpus: quod enim est propter aliud, invenitur eo posterius; sicut vestimenta fiunt propter hominem.
	Hoc autem est falsum: nam magis corpus est propter animam; finis enim semper nobilior est.
	Oportet igitur dicere quod anima simul cum decisione seminis oriatur.</p>
</div3></div2>
<div2 n="89"><head>Caput 89: Solutio rationum praemissarum</head> 
<div3 n="1"><head>1 </head>
<p><milestone id="n. 1" unit="section"/><A NAME="25405"/>Ad faciliorem vero praemissarum rationum solutionem, praemittenda sunt quaedam ad exponendum ordinem et processum generationis humanae, et generaliter animalis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25406"/>Primo itaque sciendum est falsam esse opinionem quorundam dicentium quod opera vitae quae apparent in embryone ante ultimum complementum, non sunt ex aliqua anima, vel virtute animae, in eo existente, sed ex anima matris.
	Si enim hoc esset verum, iam embryo non esset animal: cum omne animal ex anima et corpore constet.
	Operationes etiam vitae non proveniunt a principio activo extrinseco, sed ab intranea virtute, in quo praecipue a non viventibus viventia videntur discerni, quorum est proprie movere seipsa.
	Quod enim nutritur, assimilat sibi nutrimentum: unde oportet in nutrito esse virtutem nutritionis activam, cum agens sibi simile agat.
	Et multo est hoc manifestius in operibus sensus: nam videre et audire convenit alicui per virtutem aliquam in ipso existentem, non in alio.
	Unde, cum embryo inveniatur nutriri ante ultimum complementum, et etiam sentire, non potest hoc attribui animae matris.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25407"/>Neque tamen potest dici quod in semine ab ipso principio sit anima secundum suam essentiam completam, cuius tamen operationes non appareant propter organorum defectum.
	Nam, cum anima uniatur corpori ut forma, non unitur nisi corpori cuius est proprie actus.
	Est autem anima actus corporis organici.
	Non est igitur ante organizationem corporis in semine anima actu, sed solum potentia sive virtute.
	Unde et Aristoteles dicit, in II de anima, quod <hi>semen et fructus sic sunt potentia vitam habentia quod abiiciunt animam</hi>, idest anima carent: <hi>cum tamen id cuius anima est actus, sit potentia vitam habens, non tamen abiiciens animam</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25408"/>Sequeretur etiam, si a principio anima esset in semine, quod generatio animalis esset solum per decisionem: sicut est in animalibus anulosis, quod ex uno fiunt duo.
	Semen enim, si statim cum est decisum animam haberet, iam haberet formam substantialem.
	Omnis autem generatio substantialis praecedit formam substantialem, non eam sequitur: si quae vero transmutationes formam substantialem sequuntur, non ordinantur ad esse generati, sed ad bene esse ipsius.
	Sic igitur generatio animalis compleretur in ipsa decisione seminis: omnes autem transmutationes sequentes essent ad generationem impertinentes.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25409"/>Sed adhuc magis est ridiculum si hoc de anima rationali dicatur.
	Tum quia impossibile est ut dividatur secundum divisionem corporis, ad hoc ut in deciso semine esse possit.
	Tum quia sequeretur quod in omnibus pollutionibus ex quibus conceptus non sequitur, nihilominus rationales animae multiplicarentur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25410"/>Neque etiam dici potest, quod quidam dicunt: etsi a principio decisionis in semine non sit anima actu, sed virtute, propter deficientiam organorum; tamen ipsammet virtutem seminis, quod est corpus organizabile, etsi non organizatum, esse proportionaliter semini animam in potentia, sed non actu; et quia vita plantae pauciora requirit organa quam vita animalis, primo semine sufficienter ad vitam plantae organizato, ipsam praedictam virtutem fieri animam vegetabilem; deinde, organis magis perfectis et multiplicatis, eandem perduci ut sit anima sensitiva; ulterius autem, forma organorum perfecta, eandem animam fieri rationalem, non quidem per actionem virtutis seminis, sed ex influxu exterioris agentis, propter quod suspicantur Aristotelem dixisse <hi>intellectum ab extrinseco esse</hi>, in libro de generatione animalium.
	Secundum enim hanc positionem, sequeretur quod aliqua virtus eadem numero nunc esset anima vegetabilis tantum, et postmodum anima sensitiva: et sic ipsa forma substantialis continue magis ac magis perficeretur.
	Et ulterius sequeretur quod non simul, sed successive educeretur forma substantialis de potentia in actum.
	Et ulterius quod generatio esset motus continuus, sicut et alteratio.
	Quae omnia sunt impossibilia in natura.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25411"/>Sequeretur etiam adhuc maius inconveniens, scilicet quod anima rationalis esset mortalis.
	Nihil enim formaliter alicui rei corruptibili adveniens facit ipsum esse incorruptibile per naturam: alias corruptibile mutaretur in incorruptibile, quod est impossibile, cum differant secundum genus, ut dicitur in X metaphysicae.
	Substantia autem animae sensibilis, cum ponatur esse per accidens generata a corpore generato in processu praedicto, de necessitate est corruptibilis ad corruptionem corporis.
	Si igitur ipsamet fit rationalis quodam lumine intrinsecus inducto, quod formaliter se habet ad ipsam, est enim sensitivum potentia intellectivum; de necessitate sequitur quod anima rationalis, corpore corrupto, corrumpitur.
	Quod est impossibile: ut supra probatum est, et fides Catholica docet.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25412"/>Non igitur ipsamet virtus quae cum semine deciditur et dicitur formativa, est anima, neque in processu generationis fit anima: sed, cum ipsa fundetur sicut in proprio subiecto in spiritu cuius est semen contentivum, sicut quoddam spumosum, operatur formationem corporis prout agit ex vi animae patris, cui attribuitur generatio sicut principali generanti, non ex vi animae concepti, etiam postquam anima inest; non enim conceptum generat seipsum, sed generatur a patre.
	Et hoc patet discurrenti per singulas virtutes animae.
	Non enim potest attribui animae embryonis ratione virtutis generativae: tum quia vis generativa non habet suam operationem nisi completo opere nutritivae et augmentativae, quae ei deserviunt, cum generare sit iam perfecti; tum quia opus generativae non ordinatur ad perfectionem ipsius individui, sed ad speciei conservationem.
	Nec etiam potest attribui virtuti nutritivae, cuius opus est assimilare nutrimentum nutrito, quod hic non apparet: non enim nutrimentum in processu formationis trahitur in similitudinem praeexistentis, sed perducitur ad perfectiorem formam et viciniorem similitudini patris.
	Similiter nec augmentativae: ad quam non pertinet mutatio secundum formam, sed solum secundum quantitatem.
	De sensitiva autem et intellectiva particula, patet quod non habet aliquod opus formationi tali appropriatum.
	Relinquitur igitur quod formatio corporis, praecipue quantum ad primas et principales partes, non est ab anima geniti, nec a virtute formativa agente ex vi eius, sed agente ex vi animae generativae patris, cuius opus est facere simile generanti secundum speciem.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25413"/>Haec igitur vis formativa eadem manet in spiritu praedicto a principio formationis usque in finem.
	Species tamen formati non manet eadem: nam primo habet formam seminis, postea sanguinis, et sic inde quousque veniat ad ultimum complementum.
	Licet enim generatio simplicium corporum non procedat secundum ordinem, eo quod quodlibet eorum habet formam immediatam materiae primae; in generatione tamen corporum aliorum, oportet esse generationum ordinem, propter multas formas intermedias, inter primam formam elementi et ultimam formam ad quam generatio ordinatur.
	Et ideo sunt multae generationes et corruptiones sese consequentes.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25414"/>Nec est inconveniens si aliquid intermediorum generatur et statim postmodum interrumpitur: quia intermedia non habent speciem completam, sed sunt ut in via ad speciem; et ideo non generantur ut permaneant, sed ut per ea ad ultimum generatum perveniatur.
	Nec est mirum si tota generationis transmutatio non est continua, sed sunt multae generationes intermediae: quia hoc etiam accidit in alteratione et augmento; non enim est tota alteratio continua, neque totum augmentum, sed solum motus localis est vere continuus, ut patet in VIII physicorum.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25415"/>Quanto igitur aliqua forma est nobilior et magis distans a forma elementi, tanto oportet esse plures formas intermedias, quibus gradatim ad formam ultimam veniatur, et per consequens plures generationes medias.
	Et ideo in generatione animalis et hominis in quibus est forma perfectissima, sunt plurimae formae et generationes intermediae, et per consequens corruptiones, quia generatio unius est corruptio alterius.
	Anima igitur vegetabilis, quae primo inest, cum embryo vivit vita plantae, corrumpitur, et succedit anima perfectior, quae est nutritiva et sensitiva simul, et tunc embryo vivit vita animalis; hac autem corrupta, succedit anima rationalis ab extrinseco immissa, licet praecedentes fuerint virtute seminis.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25416"/>His igitur visis, facile est respondere ad obiecta.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25417"/>Quod enim primo obiicitur, oportere animam sensitivam eundem modum originis in homine et in brutis habere, ex eo quod animal de eis univoce praedicatur:- dicimus hoc necessarium non esse.
	Etsi enim anima sensitiva in homine et bruto conveniant secundum generis rationem, differunt tamen specie, sicut et ea quorum sunt formae: sicut enim animal quod est homo, ab aliis animalibus specie differt per hoc quod est rationale, ita anima sensitiva hominis ab anima sensitiva bruti specie differt per hoc quod est etiam intellectiva.
	Anima igitur in bruto habet id quod est sensitivum tantum; et per consequens nec esse nec eius operatio supra corpus elevatur; unde oportet quod simul cum generatione corporis generetur, et cum corruptione corrumpatur.
	Anima autem sensitiva in homine, cum habeat supra sensitivam naturam vim intellectivam, ex qua oportet ut ipsa substantia animae sit secundum esse et operationem supra corpus elevata; neque per generationem corporis generatur, neque per eius corruptionem corrumpitur.
	Diversus ergo modus originis in animabus praedictis non est ex parte sensitivi, ex quo sumitur ratio generis: sed ex parte intellectivi, ex quo sumitur differentia speciei.
	Unde non potest concludi diversitas generis, sed sola diversitas speciei.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25418"/>Quod vero secundo obiicitur, conceptum prius esse animal quam hominem, non ostendit rationalem animam cum semine propagari.
	Nam anima sensitiva per quam animal erat, non manet, sed ei succedit anima quae est simul sensitiva et intellectiva, ex qua est animal et homo simul, ut ex dictis patet.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25419"/>Quod vero tertio obiicitur, diversorum agentium actiones non terminari ad unum factum, intelligendum est de diversis agentibus non ordinatis.
	Si enim ordinata sint ad invicem, oportet eorum esse unum effectum: nam causa agens prima agit in effectum causae secundae agentis vehementius quam etiam ipsa causa secunda; unde videmus quod effectus qui per instrumentum agitur a principali agente, magis proprie attribuitur principali agenti quam instrumento.
	Contingit autem quandoque quod actio principalis agentis pertingit ad aliquid in operato ad quod non pertingit actio instrumenti: sicut vis vegetativa ad speciem carnis perducit, ad quam non potest perducere calor ignis, qui est eius instrumentum, licet operetur disponendo ad eam resolvendo et consumendo.
	Cum igitur omnis virtus naturae activa comparetur ad Deum sicut instrumentum ad primum et principale agens, nihil prohibet in uno et eodem generato quod est homo, actionem naturae ad aliquid hominis terminari, et non ad totum quod fit actione Dei.
	Corpus igitur hominis formatur simul et virtute Dei quasi principalis agentis et primi, et etiam virtute seminis quasi agentis secundi: sed actio Dei producit animam humanam, quam virtus seminis producere non potest, sed disponit ad eam.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25420"/>Unde patet solutio ad quartum.
	Sic enim homo sibi simile in specie generat, inquantum virtus seminis eius dispositive operatur ad ultimam formam, ex qua homo speciem sortitur.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25421"/>Deum vero adulteris cooperari in actione naturae, nihil est inconveniens.
	Non enim natura adulterorum mala est, sed voluntas.
	Actio autem quae est ex virtute seminis ipsorum est naturalis, non voluntaria.
	Unde non est inconveniens si Deus illi operationi cooperatur ultimam perfectionem inducendo.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="25422"/>Quod vero sexto obiicitur, patet quod non de necessitate concludit.
	Etsi enim detur quod corpus hominis formetur prius quam anima creetur, aut e converso, non sequitur quod idem homo sit prior seipso: non enim homo est suum corpus, neque sua anima.
	Sequitur autem quod aliqua pars eius sit altera prior.
	Quod non est inconveniens: nam materia tempore est prior forma; materiam dico secundum quod est in potentia ad formam, non secundum quod actu est per formam perfecta, sic enim est simul cum forma.
	Corpus igitur humanum, secundum quod est in potentia ad animam, utpote cum nondum habet animam, est prius tempore quam anima: tunc autem non est humanum actu, sed potentia tantum.
	Cum vero est humanum actu, quasi per animam humanam perfectum, non est prius neque posterius anima, sed simul cum ea.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="25423"/>Neque etiam sequitur, si anima ex virtute seminis non producitur sed solum corpus, quod sit imperfecta operatio tam Dei quam naturae, ut septima ratio procedebat.
	Virtute enim Dei utrumque fit, et corpus et anima: licet formatio corporis sit ab eo mediante virtute seminis naturali, animam autem immediate producat.
	Neque etiam sequitur quod actio virtutis seminis sit imperfecta: cum perficiat hoc ad quod est.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="25424"/>Sciendum est etiam in semine virtute contineri omnia illa quae virtutem corpoream non excedunt, sicut faenum, culmus, internodia, et similia.
	Ex quo concludi non potest quod id hominis quod totam virtutem corpoream excedit, in semine virtute contineatur, ut octava ratio concludebat.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="25425"/>Quod autem operationes animae videntur proficere in processu generationis humanae sicut proficiunt corporis partes, non ostendit animam humanam et corpus idem principium habere, sicut nona ratio procedebat: sed ostendit quod dispositio partium corporis est necessaria ad animae operationem.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="25426"/>Quod autem decimo obiicitur, corpus animae configurari, et ob hoc animam sibi corpus simile praeparare: partim quidem est verum, partim autem falsum.
	Si enim intelligatur de anima generantis, est verum quod dicitur: falsum autem si intelligatur de anima generati.
	Non enim virtute animae generati formatur corpus quantum ad primas et praecipuas partes, sed virtute animae generantis, ut supra probatum est.
	Similiter enim et omnis materia suae formae configuratur: non tamen haec configuratio fit ex actione generati, sed ex actione formae generantis.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="25427"/>Quod autem undecimo obiicitur de seminis vita in principio decisionis:- patet quidem ex dictis non esse vivum nisi in potentia: unde tunc animam actu non habet, sed virtute.
	In processu autem generationis habet animam vegetabilem et sensibilem ex virtute seminis: quae non manent, sed transeunt, anima rationali succedente.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="25428"/>Neque etiam, si formatio corporis animam praecedit humanam, sequitur quod anima sit propter corpus, ut duodecima ratio inferebat.
	Est enim aliquid propter alterum dupliciter.
	Uno modo propter eius operationem, sive conservationem vel quicquid huiusmodi est quod consequitur ad esse: et huiusmodi sunt posteriora eo propter quod sunt; sicut vestimenta sunt propter hominem, et instrumenta propter artificem.
	Alio modo est aliquid propter alterum, idest, propter esse eius: et sic quod est propter alterum, est prius tempore et natura posterius.
	Hoc autem modo corpus est propter animam: sicut et omnis materia propter formam.
	Secus autem esset si ex anima et corpore non fieret unum secundum esse: sicut dicunt qui ponunt animam non esse corporis formam.</p>
</div3></div2>
<div2 n="90"><head>Caput 90: Quod nulli alii corpori nisi humano unitur substantia intellectualis ut forma</head> 
<div3 n="1"><head>1 </head>
<p><milestone id="n. 1" unit="section"/><A NAME="25430"/>Quia vero ostensum est substantiam aliquam intellectualem corpori uniri ut formam, scilicet animam humanam, inquirendum restat utrum alicui alteri corpori aliqua substantia intellectualis ut forma uniatur.
	Et quidem de corporibus caelestibus, quod sint animata anima intellectuali, superius, est ostensum quid de hoc Aristoteles senserit, et quod Augustinus hoc sub dubio dereliquit.
	Unde praesens inquisitio circa corpora elementaria versari debet.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25431"/>Quod autem nulli corpori elementari substantia intellectualis uniatur ut forma nisi humano, evidenter apparet.
	Si enim alteri corpori uniatur, aut unitur corpori mixto, aut simplici.
	Non autem potest uniri corpori mixto.
	Quia oporteret illud corpus maxime esse aequalis complexionis, secundum suum genus, inter cetera corpora mixta: cum videamus tanto corpora mixta nobiliores formas habere quanto magis ad temperamentum mixtionis perveniunt; et sic, quod habet formam nobilissimam, utpote substantiam intellectualem, si sit corpus mixtum, oportet esse temperatissimum.
	Unde etiam videmus quod mollities carnis et bonitas tactus, quae aequalitatem complexionis demonstrant, sunt signa boni intellectus.
	Complexio autem maxime aequalis est complexio corporis humani.
	Oportet igitur, si substantia intellectualis uniatur alicui corpori mixto, quod illud sit eiusdem naturae cum corpore humano.
	Forma etiam eius esset eiusdem naturae cum anima humana, si esset substantia intellectualis.
	Non igitur esset differentia secundum speciem inter illud animal et hominem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25432"/>Similiter autem neque corpori simplici, puta aeri aut aquae aut igni aut terrae, uniri potest substantia intellectualis ut forma.
	Unumquodque enim horum corporum est simile in toto et partibus: eiusdem enim naturae et speciei est pars aeris et totus aer, etenim eundem motum habet; et similiter de aliis.
	Similibus autem motoribus similes formae debentur.
	Si igitur aliqua pars alicuius dictorum corporum sit animata anima intellectuali, puta aeris, totus aer et omnes partes eius, eadem ratione, erunt animata.
	Hoc autem manifeste apparet falsum: nam nulla operatio vitae apparet in partibus aeris vel aliorum simplicium corporum.
	Non igitur alicui parti aeris, vel similium corporum, substantia intellectualis unitur ut forma.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25433"/>Adhuc.
	Si alicui simplicium corporum unitur aliqua substantia intellectualis ut forma, aut habebit intellectum tantum: aut habebit alias potentias, utpote quae pertinent ad partem sensitivam aut nutritivam, sicut est in homine.
	Si autem habet intellectum tantum, frustra unitur corpori.
	Omnis enim forma corporis habet aliquam propriam operationem per corpus.
	Intellectus autem non habet aliquam operationem ad corpus pertinentem, nisi secundum quod movet corpus: intelligere enim ipsum non est operatio quae per organum corporis exerceatur; et eadem ratione, nec velle.
	Elementorum etiam motus sunt a moventibus naturalibus, scilicet a generantibus, et non movent seipsa.
	Unde non oportet quod, propter eorum motum, sint animata.
	Si autem habet substantia intellectualis quae ponitur uniri elemento aut parti eius, alias animae partes, cum partes illae sint partes aliquorum organorum, oportebit in corpore elementi invenire diversitatem organorum.
	Quod repugnat simplicitati ipsius.
	Non igitur substantia intellectualis potest uniri ut forma alicui elemento aut parti eius.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25434"/>Amplius.
	Quanto aliquod corpus est propinquius materiae primae, tanto est ignobilius: utpote magis in potentia existens, et minus in actu completo.
	Elementa autem ipsa sunt propinquiora materiae primae quam corpora mixta: cum et ipsa sint mixtorum corporum materia proxima.
	Sunt igitur elementorum corpora ignobiliora secundum suam speciem corporibus mixtis.
	Cum igitur nobilioris corporis sit nobilior forma, impossibile est quod nobilissima forma, quae est anima intellectiva, sit unita corporibus elementorum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25435"/>Item.
	Si corpora elementorum, aut aliquae partes eorum, essent animata nobilissimis animabus, quae sunt animae intellectivae, oporteret quod, quanto aliqua corpora essent viciniora elementis, essent propinquiora ad vitam.
	Hoc autem non apparet, sed magis contrarium: nam plantae minus habent de vita quam animalia, cum tamen sint propinquiores terrae; et mineralia, quae sunt adhuc propinquiora, nihil habent de vita.
	Non igitur substantia intellectualis unitur alicui elemento, vel parti eius, ut forma.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25436"/>Adhuc.
	Omnium moventium corruptibilium vita per excellentiam contrarietatis corrumpitur: nam animalia et plantae mortificantur ab excellenti calido et frigido, humido aut sicco.
	In corporibus autem elementorum praecipue sunt excellentiae harum contrarietatum.
	Non igitur est possibile quod in eis sit vita.
	Impossibile igitur est quod substantia intellectiva uniatur eis ut forma.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25437"/>Amplius.
	Elementa etsi secundum totum sint incorruptibilia, tamen singulae partes sunt corruptibiles, utpote contrarietatem habentes.
	Si igitur aliquae partes elementorum habeant sibi unitas substantias cognoscentes, maxime videtur quod assignetur eis vis discretiva corrumpentium.
	Quae quidem est sensus tactus, qui est discretivus calidi et frigidi et similium contrarietatum: propter quod et, quasi necessarius ad praeservationem a corruptione, omnibus animalibus inest.
	Hunc autem sensum impossibile est inesse corpori simplici: cum oporteat organum tactus non habere actu contrarietates, sed potentia; quod contingit solum in mixtis et temperatis.
	Non igitur est possibile aliquas partes elementorum esse animatas anima intellectiva.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25438"/>Item.
	Omne corpus vivens aliquo modo secundum animam localiter movetur: nam corpora caelestia, si tamen sint animata, moventur circulariter; animalia perfecta motu progressivo; ostrea autem motu dilatationis et constrictionis; plantae autem motu augmenti et decrementi, qui sunt aliquo modo secundum locum.
	Sed in elementis non apparet aliquis motus qui sit ab anima, sed solum motus naturales.
	Non sunt igitur corpora viventia.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25439"/>Si autem dicatur quod substantia intellectualis, etsi non uniatur corpori elementi aut parti eius ut forma, unitur tamen ei ut motor.
	Primum quidem, in aere hoc dici impossibile est.
	Cum enim pars aeris non sit per seipsam terminabilis, non potest aliqua pars eius determinata motum proprium habere, propter quem sibi substantia intellectualis uniatur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25440"/>Praeterea.
	Si aliqua substantia intellectualis unitur alicui corpori naturaliter sicut motor proprio mobili, oportet virtutem motivam illius substantiae limitari ad corpus mobile cui naturaliter unitur: nam cuiuslibet motoris proprii virtus non excedit in movendo proprium mobile.
	Ridiculum autem videtur dicere quod virtus alicuius substantiae intellectualis non excedat in movendo aliquam determinatam partem alicuius elementi, aut aliquod corpus mixtum.
	Non videtur igitur dicendum quod aliqua substantia intellectualis uniatur alicui corpori elementari naturaliter ut motor, nisi sibi etiam uniatur ut forma.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25441"/>Item.
	Motus corporis elementaris potest ex aliis principiis causari quam ex substantia intellectuali.
	Superfluum igitur esset propter huiusmodi motus naturaliter substantias intellectuales corporibus elementaribus uniri.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25442"/>Per hoc autem excluditur opinio Apuleii, et quorundam Platonicorum, qui dixerunt <hi>Daemonia esse animalia corpore aerea, mente rationabilia, animo passiva, tempore aeterna</hi>; et quorundam gentilium ponentium elementa esse animata, unde et eis cultum divinum instituebant.
	Excluditur etiam opinio dicens Angelos et Daemones habere corpora naturaliter sibi unita, de natura superiorum vel inferiorum elementorum.</p>

</div3></div2>
<div2 n="91"><head>Caput 91: Quod sunt aliquae substantiae intellectuales corporibus non unitae</head> 
<div3 n="1"><head>1 </head>
<p><milestone id="n. 1" unit="section"/><A NAME="25444"/>Ex praemissis autem ostendi potest esse aliquas substantias intellectuales corporibus penitus non unitas.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25445"/>Ostensum est enim supra, corporibus corruptis, intellectus substantiam, quasi perpetuam, remanere.
	Et si quidem substantia intellectus quae remanet, sit una omnium, sicut quidam dicunt, de necessitate consequitur eam esse secundum suum esse a corpore separatum.
	Et sic habetur propositum, quod substantia intellectualis aliqua sine corpore subsistat.
	Si autem plures animae intellectivae remaneant, corporibus destructis, conveniet aliquibus substantiis intellectualibus absque corpore subsistere: praesertim cum ostensum sit quod animae non transeant de corpore ad corpus.
	Convenit autem animabus esse a corporibus separatas per accidens: cum naturaliter sint formae corporum.
	Eo autem quod est per accidens, oportet prius esse id quod est per se.
	Sunt igitur aliquae substantiae intellectuales, animabus secundum naturam priores, quibus per se inest sine corporibus subsistere.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25446"/>Amplius.
	Omne quod est de ratione generis, oportet de ratione speciei esse: sunt autem quaedam quae sunt de ratione speciei, non autem de ratione generis; sicut rationale est de ratione hominis, non autem de ratione animalis.
	Quicquid autem est de ratione speciei, non autem de ratione generis, non est necesse omnibus speciebus generis inesse: multae enim species sunt irrationabilium animalium.
	Substantiae autem intellectuali secundum suum genus convenit quod sit per se subsistens, cum habeat per se operationem: sicut superius est ostensum.
	De ratione autem rei per se subsistentis non est quod alteri uniatur.
	Non est igitur de ratione substantiae intellectualis secundum suum genus quod sit corpori unita: etsi sit hoc de ratione alicuius intellectualis substantiae, quae est anima.
	Sunt igitur aliquae substantiae intellectuales corporibus non unitae.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25447"/>Adhuc.
	Natura superior in suo infimo contingit naturam inferiorem in eius supremo.
	Natura autem intellectualis est superior corporali.
	Attingit autem eam secundum aliquam partem sui, quae est anima intellectiva.
	Oportet igitur quod, sicut corpus perfectum per animam intellectivam est supremum in genere corporum, ita anima intellectiva, quae unitur corpori, sit infima in genere substantiarum intellectualium.
	Sunt igitur aliquae substantiae intellectuales non unitae corporibus, superiores secundum naturae ordinem anima.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25448"/>Item.
	Si est aliquid imperfectum in aliquo genere, invenitur ante illud, secundum naturae ordinem, aliquid in genere illo perfectum: perfectum enim natura prius est imperfecto.
	Formae autem quae sunt in materiis, sunt actus imperfecti: quia non habent esse completum.
	Sunt igitur aliquae formae quae sunt actus completi per se subsistentes, et speciem completam habentes.
	Omnis autem forma per se subsistens absque materia, est substantia intellectualis: immunitas enim materiae confert esse intelligibile, ut ex praemissis patet.
	Sunt ergo aliquae substantiae intellectuales corporibus non unitae: omne enim corpus materiam habet.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25449"/>Amplius.
	Substantia potest esse sine quantitate, licet quantitas sine substantia esse non possit: substantia enim aliorum generum prima est tempore, ratione et cognitione.
	Sed nulla substantia corporea est sine quantitate.
	Possunt igitur esse quaedam in genere substantiae omnino absque corpore.
	Omnes autem naturae possibiles in rerum ordine inveniuntur: aliter enim esset universum imperfectum.
	In sempiternis etiam non differt esse et posse.
	Sunt igitur aliquae substantiae absque corporibus subsistentes; post primam substantiam, quae Deus est, qui non est in genere, ut supra ostensum est; et supra animam, quae est corpori unita.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25450"/>Adhuc.
	Si ex aliquibus duobus invenitur aliquid compositum; et alterum eorum invenitur per se quod est minus perfectum: et alterum, quod est magis perfectum et minus reliquo indigens, per se invenitur.
	Invenitur autem aliqua substantia composita ex substantia intellectuali et corpore, ut ex praemissis patet.
	Corpus autem invenitur per se: sicut patet in omnibus corporibus inanimatis.
	Multo igitur fortius inveniuntur substantiae intellectuales corporibus non unitae.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25451"/>Item.
	Substantiam rei oportet esse proportionatam suae operationi: quia operatio est actus et bonum substantiae operantis.
	Sed intelligere est propria operatio substantiae intellectualis.
	Oportet igitur substantiam intellectualem talem esse quae competat praedictae operationi.
	Intelligere autem, cum sit operatio per organum corporeum non exercita, non indiget corpore nisi inquantum intelligibilia sumuntur a sensibilibus.
	Hic autem est imperfectus modus intelligendi: perfectus enim modus intelligendi est ut intelligantur ea quae sunt secundum naturam suam intelligibilia; quod autem non intelligantur nisi ea quae non sunt secundum se intelligibilia, sed fiunt intelligibilia per intellectum, est imperfectus modus intelligendi.
	Si igitur ante omne imperfectum oportet esse perfectum aliquid in genere illo, oportet quod ante animas humanas, quae intelligunt accipiendo a phantasmatibus, sint aliquae intellectuales substantiae intelligentes ea quae sunt secundum se intelligibilia, non accipientes cognitionem a sensibilibus, ac per hoc omnino a corporibus secundum suam naturam separatae.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25452"/>Praeterea.
	Aristoteles argumentatur sic in XI metaphysicae.
	Motum continuum, regularem et, quantum in se est, indeficientem, oportet esse a motore qui non movetur neque per se neque per accidens, ut supra probatum est.
	Plures etiam motus oportet a pluribus motoribus esse.
	Motus autem caeli est continuus, regularis, et, quantum in se est, indeficiens est: et praeter primum motum, sunt multi tales motus in caelo, sicut per considerationes astrologorum probatur.
	Oportet igitur esse plures motores qui non moveantur neque per se neque per accidens.
	Nullum autem corpus movet nisi motum, ut supra probatum est.
	Motor autem incorporeus unitus corpori, movetur per accidens ad motum corporis: sicut patet de anima.
	Oportet igitur esse plures motores qui neque sint corpora neque sint corporibus uniti.
	Motus autem caelestes sunt ab aliquo intellectu, ut supra probatum est.
	Sunt igitur plures substantiae intellectuales corporibus non unitae.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25453"/>His autem concordat sententia Dionysii, IV cap. de Div.
	Nom., dicentis de Angelis quod, <hi>sicut immateriales, et incorporei intelliguntur</hi>.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25454"/>Per hoc autem excluditur error Sadducaeorum, qui dicebant <hi>spiritum non esse</hi>.
	Et positio antiquorum naturalium, qui dicebant omnem substantiam corpoream esse.
	Positio etiam Origenis qui dixit quod nulla substantia, post Trinitatem divinam, absque corpore potest subsistere.
	Et omnium aliorum ponentium omnes Angelos, bonos et malos, habere corpora naturaliter sibi unita.</p>
</div3></div2>
<div2 n="92"><head>Caput 92: De multitudine substantiarum separatarum</head> 
<div3 n="1"><head>1 </head>
<p><milestone id="n. 1" unit="section"/><A NAME="25456"/>Sciendum est autem quod Aristoteles probare nititur non solum esse aliquas substantias intellectuales absque corpore, sed quod sunt eiusdem numeri cuius sunt motus deprehensi in caelo, neque pauciores.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25457"/>Probat enim quod non sunt aliqui motus in caelo qui a nobis deprehendi non possint, per hoc quod omnis motus qui est in caelo, est propter motum alicuius stellae, quae sensibilis est: orbes enim deferunt stellas; motus autem deferentis est propter motum delati.
	Item probat quod non sunt aliquae substantiae separatae a quibus non proveniant aliqui motus in caelo: quia, cum motus caelestes ordinentur ad substantias separatas sicut ad fines, si essent aliae substantiae separatae quam illae quas numerat, essent aliqui motus in eas ordinati sicut in fines; aliter essent motus imperfecti.
	Unde ex his concludit quod non sunt plures substantiae separatae quam motus deprehensi, et qui possunt deprehendi, in caelo: praesertim cum non sint plura corpora caelestia eiusdem speciei, ut sic etiam possint esse plures motus nobis incogniti.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25458"/>Haec autem probatio non habet necessitatem.
	In his enim quae sunt ad finem, sumitur necessitas ex fine, sicut ipsemet docet in II physicorum: non autem e converso.
	Unde, si motus caelestes ordinantur in substantias separatas sicut in fines, ut ipsemet dicit, non potest concludi necessario numerus substantiarum praedictarum ex numero motuum.
	Potest enim dici quod sunt aliquae substantiae separatae altioris naturae quam illae quae sunt proximi fines motuum caelestium: sicut, si instrumenta artificialia sunt propter homines qui per ea operantur, nihil prohibet esse alios homines qui per instrumenta huiusmodi non operantur immediate, sed imperant operantibus.
	Et ideo ipse Aristoteles hanc rationem non inducit quasi necessariam, sed tanquam probabilem: dicit enim: <hi>quare substantias et principia immobilia rationabile est tot aestimare: necessarium enim dimittatur fortioribus dicere</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25459"/>Restat igitur ostendendum quod sunt multo plures substantiae intellectuales a corporibus separatae quam sint motus caelestes.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25460"/>Substantiae enim intellectuales secundum suum genus transcendunt omnem naturam corpoream.
	Oportet igitur accipere gradum in praedictis substantiis secundum elevationem earum supra corpoream naturam.
	Sunt autem quaedam intellectuales substantiae elevatae supra corpoream substantiam secundum sui generis naturam tantum, quae tamen corporibus uniuntur ut formae, ut ex praemissis patet.
	Et quia esse substantiarum intellectualium secundum suum genus nullam a corpore dependentiam habet, ut supra probatum est, invenitur altior gradus dictarum substantiarum, quae etsi non uniantur corporibus ut formae, sunt tamen proprii motores aliquorum corporum determinatorum.
	Similiter autem natura substantiae intellectualis non dependet a movendo: cum movere sit consequens ad principalem eorum operationem, quae est intelligere.
	Erit igitur et aliquis gradus altior substantiarum intellectualium, quae non sunt proprii motores aliquorum corporum, sed superiores motoribus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25461"/>Amplius.
	Sicut agens per naturam agit per suam formam naturalem, ita agens per intellectum agit per formam intellectus: ut patet in his qui agunt per artem.
	Sicut igitur agens per naturam est proportionatum patienti ratione suae formae naturalis, ita agens per intellectum est proportionatum patienti et facto per formam intellectus: ut scilicet huiusmodi sit forma intellectiva quod possit induci per actionem agentis in materiam recipientem.
	Oportet igitur proprios motores orbium, qui per intellectum movent, si in hoc opinionem Aristotelis sustinere volumus, tales intelligentias habere quales sunt explicabiles per motus orbium, et producibiles in rebus naturalibus.
	Sed supra huiusmodi conceptiones intelligibiles est accipere aliquas universaliores: intellectus enim universalius apprehendit formas rerum quam sit esse earum in rebus; unde videmus quod universalior est forma intellectus speculativi quam practici, et inter artes practicas universalior est conceptio artis imperantis quam exequentis.
	Oportet autem substantiarum intelligibilium gradus accipere secundum gradum intellectualis operationis quae est eis propria.
	Sunt igitur aliquae substantiae intellectuales supra illas quae sunt proprii et proximi motores determinatorum orbium.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25462"/>Adhuc.
	Ordo universi exigere videtur ut illud quod est in rebus nobilius, excedat quantitate vel numero ignobiliora: ignobiliora enim videntur esse propter nobiliora.
	Unde oportet quod nobiliora, quasi propter se existentia, multiplicentur quantum possibile est.
	Et ideo videmus quod corpora incorruptibilia, scilicet caelestia, in tantum excedunt corruptibilia, scilicet elementaria, ut quasi haec non habeant notabilem quantitatem in comparatione ad illa.
	Sicut autem caelestia corpora digniora sunt elementaribus, ut incorruptibilia corruptibilibus; ita substantiae intellectuales omnibus corporibus, ut immobile et immateriale mobili et materiali.
	Excedunt igitur in numero intellectuales substantiae separatae omnium rerum materialium multitudinem.
	Non igitur comprehenduntur numero caelestium motuum.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25463"/>Item.
	Species rerum materialium non multiplicantur per materiam, sed per formam.
	Formae autem quae sunt extra materiam, habent esse completius et universalius quam formae quae sunt in materia: nam formae in materia recipiuntur secundum materiae capacitatem.
	Non videntur igitur esse minoris multitudinis formae quae sunt extra materiam, quas dicimus substantias separatas, quam sint species materialium rerum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25464"/>Non autem propter hoc dicimus quod substantiae separatae sint species istorum sensibilium: sicut Platonici senserunt.
	Cum enim non possent ad praedictarum substantiarum notitiam pervenire nisi ex sensibilibus, apposuerunt istas substantias esse eiusdem speciei cum istis, vel magis species istarum: sicut, si aliquis non videret solem et lunam et alia astra, et audiret esse quaedam corpora incorruptibilia, nominaret ea nominibus istorum corporum corruptibilium, existimans ea esse eiusdem speciei cum istis.
	Quod non esset possibile.
	Similiter etiam impossibile est substantias immateriales esse eiusdem speciei cum materialibus, vel species ipsarum: cum materia sit de ratione speciei horum sensibilium, licet non haec materia, quae est proprium principium individui; sicut de ratione speciei hominis sunt carnes et ossa, non autem hae carnes et haec ossa, quae sunt principia Socratis et Platonis.
	Sic igitur non dicimus substantias separatas esse species istorum sensibilium: sed esse alias species nobiliores istis, quanto purum est nobilius permixto.
	Et tunc illas substantias esse plures oportet istis speciebus rerum materialium.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25465"/>Adhuc.
	Magis est aliquid multiplicabile secundum suum esse intelligibile quam secundum suum esse materiale.
	Multa enim intellectu capimus quae in materia esse non possunt: ex quo contingit quod cuilibet rectae lineae finitae potest mathematice fieri additio, non autem naturaliter; raritas etiam corporum, velocitas motuum, et diversitas figurarum, in infinitum augeri comprehenditur secundum intellectum, quamvis sit impossibile in natura sic esse.
	Substantiae autem separatae sunt in esse intelligibili secundum suam naturam.
	Maior igitur multiplicitas in eis est possibilis quam in rebus materialibus, secundum proprietatem et rationem pensatam generis utriusque.
	In perpetuis autem non differt esse et posse.
	Excedit igitur multitudo substantiarum separatarum multitudinem materialium corporum.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25466"/>His autem attestatur sacra Scriptura.
	Dicitur enim Dan. 7-10: <hi>millia millium ministrabant ei, et decies millies centena millia assistebant ei</hi>.
	Et Dionysius, 14 cap.
	Cael.
	Hier., dicit quod numerus illarum substantiarum excedit omnem materialem multitudinem.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25467"/>Per hoc autem excluditur error dicentium substantias separatas secundum numerum motuum caelestium, aut secundum numerum sphaerarum caelestium esse.
	Et error Rabbi Moysi, qui dixit numerum Angelorum qui in Scriptura ponitur, non esse numerum substantiarum separatarum, sed virtutum in istis inferioribus: sicut si vis concupiscibilis dicatur spiritus concupiscentiae, et sic de aliis.</p>
</div3></div2>
<div2 n="93"><head>Caput 93: Quod in substantiis separatis non sunt multae unius speciei</head> 
<div3 n="1"><head>1 </head>
<p><milestone id="n. 1" unit="section"/><A NAME="25469"/>Ex his autem quae de istis substantiis praemissa sunt, ostendi potest quod non sunt plures substantiae separatae unius speciei.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25470"/>Ostensum est enim supra quod substantiae separatae sunt quaedam quidditates subsistentes.
	Species autem rei est quam significat definitio, quae est signum quidditatis rei.
	Unde quidditates subsistentes sunt species subsistentes.
	Plures ergo substantiae separatae esse non possunt nisi sint plures species.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25471"/>Adhuc.
	Quaecumque sunt idem specie differentia autem numero, habent materiam: differentia enim quae ex forma procedit, inducit diversitatem speciei; quae autem ex materia, inducit diversitatem secundum numerum.
	Substantiae autem separatae non habent omnino materiam, neque quae sit pars earum, neque cui uniantur ut formae.
	Impossibile est igitur quod sint plures unius speciei.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25472"/>Amplius.
	Ad hoc sunt plura individua in una specie in rebus corruptibilibus, ut natura speciei, quae non potest perpetuo conservari in uno individuo, conservetur in pluribus: unde etiam in corporibus incorruptibilibus non est nisi unum individuum in una specie.
	Substantiae autem separatae natura potest conservari in uno individuo: eo quod sunt incorruptibiles, ut supra ostensum est.
	Non igitur oportet esse plura individua in illis substantiis eiusdem speciei.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25473"/>Item.
	Id quod est speciei in unoquoque, dignius est eo quod est individuationis principium, praeter rationem speciei existens.
	Multiplicatio igitur specierum plus addit nobilitatis universo quam multiplicatio individuorum in una specie.
	Perfectio autem universi maxime consistit in substantiis separatis.
	Magis igitur competit ad perfectionem universi quod sint plures secundum speciem diversae, quam quod sint multae secundum numerum in eadem specie.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25474"/>Praeterea.
	Substantiae separatae sunt perfectiores quam corpora caelestia.
	Sed in corporibus caelestibus, propter eorum perfectionem, non invenitur nisi unum individuum unius speciei: tum quia unumquodque eorum constat ex tota materia suae speciei; tum quia in uno individuo est perfecte virtus speciei ad complendum illud in universo ad quod illa species ordinatur, sicut praecipue patet in sole et luna.
	Multo igitur magis in substantiis separatis non invenitur nisi unum individuum in una specie.</p>
</div3></div2>
<div2 n="94"><head>Caput 94: Quod substantia separata et anima non sunt unius speciei</head> 
<div3 n="1"><head>1 </head>
<p><milestone id="n. 1" unit="section"/><A NAME="25476"/>Ex his autem ulterius ostenditur quod anima non est eiusdem speciei cum substantiis separatis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25477"/>Maior enim est differentia animae humanae a substantia separata quam unius substantiae separatae ab alia.
	Sed substantiae separatae omnes ad invicem specie differunt, ut ostensum est.
	Multo igitur magis substantia separata ab anima.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25478"/>Amplius.
	Unaquaeque res habet proprium esse secundum rationem suae speciei: quorum enim est diversa ratio essendi, horum est diversa species.
	Esse autem animae humanae et substantiae separatae non est unius rationis: nam in esse substantiae separatae non potest communicare corpus, sicut potest communicare in esse animae humanae, quae secundum esse unitur corpori ut forma materiae.
	Anima igitur humana differt specie a substantiis separatis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25479"/>Adhuc.
	Quod habet secundum seipsum speciem, non potest esse eiusdem speciei cum eo quod non habet secundum se speciem, sed est pars speciei.
	Substantia autem separata habet per seipsam speciem: anima autem non, sed est pars speciei humanae.
	Impossibile est igitur quod anima sit eiusdem speciei cum substantiis separatis: nisi forte homo esset eiusdem speciei cum illis, quod patet esse impossibile.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25480"/>Praeterea.
	Ex propria operatione rei percipitur species eius: operatio enim demonstrat virtutem, quae indicat essentiam.
	Propria autem operatio substantiae separatae et animae intellectivae est intelligere.
	Est autem omnino alius modus intelligendi substantiae separatae et animae: nam anima intelligit a phantasmatibus accipiendo; non autem substantia separata, cum non habeat organa corporea, in quibus oportet esse phantasmata.
	Non sunt igitur anima humana et substantia separata unius speciei.</p>
</div3></div2>
<div2 n="95"><head>Caput 95: Quomodo accipiatur genus et species in substantiis separatis</head> 
<div3 n="1"><head>1 </head>
<p><milestone id="n. 1" unit="section"/><A NAME="25482"/>Oportet autem considerare secundum quid diversificatur species in substantiis separatis.
	In rebus enim materialibus quae sunt diversarum specierum unius generis existentes, ratio generis ex principio materiali sumitur, differentia speciei a principio formali: natura enim sensitiva, ex qua sumitur ratio animalis, est materiale in homine respectu naturae intellectivae, ex qua sumitur differentia specifica hominis, scilicet rationale.
	Si igitur substantiae separatae non sunt ex materia et forma compositae, ut ex praemissis, patet, non apparet secundum quid in eis genus et differentia specifica accipi possit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25483"/>Scire igitur oportet quod diversae rerum species gradatim naturam entis possident.
	Statim enim in prima entis divisione invenitur hoc quidem perfectum, scilicet ens per se et ens actu: aliud vero imperfectum, scilicet ens in alio et ens in potentia.
	Et eodem modo discurrenti per singula apparet unam speciem super aliam aliquem gradum perfectionis adiicere: sicut animalia super plantas, et animalia progressiva super animalia immobilia; in coloribus etiam una species alia perfectior invenitur, secundum quod est albedini propinquior.
	Propter quod Aristoteles, in VIII Metaph., dicit quod <hi>definitiones rerum sunt sicut numerus, in quo unitas subtracta vel addita speciem numeri variat</hi>: per quem modum in definitionibus, si una differentia subtrahatur vel addatur, diversa species invenitur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25484"/>Ratio igitur determinatae speciei consistit in hoc quod natura communis in determinato gradu entis collocatur.
	Et quia in rebus ex materia et forma compositis forma est quasi terminus, id autem quod terminatur per eam est materia vel materiale: oportet quod ratio generis sumatur ex materiali, differentia vero specifica ex formali.
	Et ideo ex differentia et genere fit unum sicut ex materia et forma.
	Et sicut una et eadem est natura quae ex materia et forma constituitur, ita differentia non addit quandam extraneam naturam super genus, sed est quaedam determinatio ipsius naturae generis: ut, si genus accipiatur animal pedes habens, differentia eius est animal duos pedes habens; quam quidem differentiam nihil extraneum super genus addere, manifestum est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25485"/>Unde patet quod accidit generi et differentiae quod determinatio quam differentia importat, ex alio principio causetur quam natura generis, ex hoc quod natura quam significat definitio, est composita ex materia et forma sicut ex terminante et terminato.
	Si igitur est aliqua natura simplex, ipsa quidem per seipsam erit terminata, nec oportebit quod habeat duas partes, quarum una sit terminans et alia terminata.
	Ex ipsa igitur ratione naturae sumetur ratio generis: ex terminatione autem eius secundum quod est in tali gradu entium, sumetur eius differentia specifica.
	Ex quo etiam patet quod, si aliqua natura est non terminata, sed infinita in se, sicut supra ostensum est de natura divina, non est in ea accipere neque genus neque speciem; quod est consonum his quae supra, de Deo ostendimus.
	Patet etiam ex praemissis quod, cum diversae species in substantiis separatis accipiantur secundum quod diversos gradus sortiuntur; in una autem specie non sunt plura individua: quod non sunt in substantiis separatis duae aequales secundum ordinem, sed una naturaliter est altera superior.
	Unde et Iob 38-33 dicitur: <hi>numquid nosti ordinem caeli?</hi> Et Dionysius dicit, X cap. caelestis hierarchiae, quod sicut in tota Angelorum multitudine est hierarchia suprema, media et infima; ita in qualibet hierarchia est ordo supremus, medius et infimus; et in quolibet ordine supremi, medii et infimi.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25486"/>Per hoc autem excluditur positio Origenis, qui dixit a principio omnes substantias spirituales aequales creatas fuisse, inter quas etiam animas connumerat: diversitas autem quae in huiusmodi substantiis invenitur, quod quaedam est unita corpori, quaedam non unita, et quaedam altior, quaedam vero inferior, provenit ex differentia meritorum.
	Ostensum est enim hanc differentiam graduum naturalem esse; et quod anima non est eiusdem speciei cum substantiis separatis; nec ipsae substantiae separatae ad invicem; nec etiam secundum ordinem naturae aequales.</p>
</div3></div2>
<div2 n="96"><head>Caput 96: Quod substantiae separatae non accipiunt cognitionem a sensibilibus</head> 
<div3 n="1"><head>1 </head>
<p><milestone id="n. 1" unit="section"/><A NAME="25488"/>Ex praemissis ostendi potest quod substantiae separatae non accipiunt intellectivam cognitionem de rebus ex sensibilibus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25489"/>Sensibilia enim secundum suam naturam nata sunt apprehendi per sensum, sicut intelligibilia per intellectum.
	Omnis igitur substantia cognoscitiva ex sensibilibus cognitionem accipiens, habet cognitionem sensitivam: et per consequens habet corpus naturaliter unitum, cum cognitio sensitiva sine organo corporeo esse non possit.
	Substantiae autem separatae non habent corpora naturaliter sibi unita, ut superius est ostensum.
	Non igitur intellectivam cognitionem ex rebus sensibilibus sumunt.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25490"/>Amplius.
	Altioris virtutis oportet esse altius obiectum.
	Virtus autem intellectiva substantiae separatae est altior quam vis intellectiva animae humanae: cum intellectus animae humanae sit infimus in ordine intellectuum, ut ex praemissis patet.
	Intellectus autem animae humanae obiectum est phantasma, ut supra dictum est: quod est superius in ordine obiectorum quam res sensibilis extra animam existens, sicut ex ordine virtutum cognoscitivarum apparet.
	Obiectum igitur substantiae separatae non potest esse res existens extra animam, ut ab ea immediate accipiat cognitionem; neque phantasma.
	Relinquitur igitur quod obiectum intellectus substantiae separatae sit aliquid altius phantasmate.
	Nihil autem est altius phantasmate in ordine obiectorum cognoscibilium nisi id quod est intelligibile actu.
	Substantiae igitur separatae non accipiunt cognitionem intellectivam a sensibilibus, sed intelligunt ea quae sunt per seipsa etiam intelligibilia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25491"/>Adhuc.
	Secundum ordinem intellectuum est ordo intelligibilium.
	Sed ea quae sunt secundum seipsa intelligibilia, sunt superiora in ordine intelligibilium his quae non sunt intelligibilia nisi quia nos facimus ea intelligibilia.
	Eiusmodi autem oportet esse omnia intelligibilia a sensibilibus accepta: nam sensibilia non sunt secundum se intelligibilia.
	Huiusmodi autem intelligibilia sunt quae intelligit intellectus noster.
	Intellectus igitur substantiae separatae, cum sit superior intellectu nostro, non intelligit intelligibilia a sensibilibus accepta, sed quae sunt secundum se intelligibilia actu.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25492"/>Amplius.
	Modus operationis propriae alicuius rei proportionaliter respondet modo substantiae et naturae ipsius.
	Substantia autem separata est intellectus per se existens, non in corpore aliquo.
	Operatio igitur intellectualis eius erit intelligibilium quae non sunt fundata in aliquo corpore.
	Omnia autem intelligibilia a sensibilibus accepta sunt in aliquibus corporibus aliqualiter fundata: sicut intelligibilia nostra in phantasmatibus, quae sunt in organis corporeis.
	Substantiae igitur separatae non accipiunt cognitionem ex sensibilibus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25493"/>Adhuc.
	Sicut materia prima est infimum in ordine rerum sensibilium, et per hoc est in potentia tantum ad omnes formas sensibiles; ita intellectus possibilis, infimus in ordine intelligibilium existens, est in potentia ad omnia intelligibilia, ut ex praemissis patet.
	Sed ea quae sunt in ordine sensibilium supra materiam primam, habent in actu suam formam, per quam constituuntur in esse sensibili.
	Substantiae igitur separatae, quae sunt in ordine intelligibilium supra intellectum possibilem humanum, sunt actu in esse intelligibili: intellectus enim accipiens cognitionem a sensibilibus, non est actu in esse intelligibili, sed in potentia.
	Substantia igitur separata non accipit cognitionem a sensibilibus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25494"/>Adhuc.
	Perfectio naturae superioris non dependet a natura inferiori.
	Perfectio autem substantiae separatae, cum sit intellectualis, est in intelligendo.
	Earum igitur intelligere non dependet a rebus sensibilibus, sic quod ab eis cognitionem accipiat.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25495"/>Patet autem ex hoc quod in substantiis separatis non est intellectus agens et possibilis, nisi forte aequivoce.
	Intellectus enim possibilis et agens in anima intellectiva inveniuntur propter hoc quod accipit cognitionem intellectivam a sensibilibus: nam intellectus agens est qui facit species a sensibilibus acceptas esse intelligibiles actu; intellectus autem possibilis est qui est in potentia ad omnes formas sensibilium cognoscendas.
	Cum igitur substantiae separatae non accipiant cognitionem a sensibilibus, non est in eis intellectus agens et possibilis.
	Unde et Aristoteles, in III de anima, intellectum possibilem et agentem inducens, dicit eos in anima oportere poni.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25496"/>Item manifestum est in eisdem quod localis distantia cognitionem substantiae separatae impedire non potest.
	Localis enim distantia per se comparatur ad sensum: non autem ad intellectum, nisi per accidens, inquantum a sensu accipit; nam sensibilia secundum determinatam distantiam movent sensum.
	Intelligibilia autem actu, secundum quod movent intellectum, non sunt in loco, cum sint a materia corporali separata.
	Cum igitur substantiae separatae non accipiant intellectivam cognitionem a sensibilibus, in eorum cognitionem distantia localis nihil operatur.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25497"/>Palam est etiam quod intellectuali operationi eorum non admiscetur tempus.
	Sicut enim intelligibilia actu sunt absque loco, ita etiam sunt absque tempore: nam tempus consequitur motum localem; unde non mensurat nisi ea quae aliqualiter sunt in loco.
	Et ideo intelligere substantiae separatae est supra tempus: operationi autem intellectuali nostrae adiacet tempus, ex eo quod a phantasmatibus cognitionem accipimus, quae determinatum respiciunt tempus.
	Et inde est quod in compositione et divisione semper noster intellectus adiungit tempus praeteritum vel futurum: non autem in intelligendo quod quid est.
	Intelligit enim quod quid est abstrahendo intelligibilia a sensibilium conditionibus: unde secundum illam operationem, neque sub tempore neque sub aliqua conditione sensibilium rerum intelligibile comprehendit.
	Componit autem aut dividit applicando intelligibilia prius abstracta ad res: et in hac applicatione necesse est cointelligi tempus.</p>
</div3></div2>
<div2 n="97"><head>Caput 97: Quod intellectus substantiae separatae semper intelligit actu</head> 
<div3 n="1"><head>1 </head>
<p><milestone id="n. 1" unit="section"/><A NAME="25499"/>Ex hoc autem apparet quod intellectus substantiae separatae est semper intelligens actu.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25500"/>Quod enim est quandoque in actu, quandoque in potentia, mensuratur tempore.
	Intellectus autem substantiae separatae est supra tempus, ut probatum est.
	Non est igitur quandoque intelligens actu et quandoque non.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25501"/>Amplius.
	Omnis substantia vivens habet aliquam operationem vitae in actu ex sua natura quae inest ei semper, licet aliae quandoque insint ei in potentia: sicut animalia semper nutriuntur, licet non semper sentiant.
	Substantiae autem separatae sunt substantiae viventes, ut ex praemissis patet: nec habent aliam operationem vitae nisi intelligere.
	Oportet igitur quod ex sua natura sint sicut intelligentes actu semper.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25502"/>Item.
	Substantiae separatae movent per intellectum corpora caelestia, secundum philosophorum doctrinam.
	Motus autem corporum caelestium est semper continuus.
	Intelligere igitur substantiarum separatarum est continuum et semper.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25503"/>Hoc autem idem sequitur etsi non ponantur moventes corpora caelestia: cum sint altiores corporibus caelestibus.
	Unde, si propria operatio corporis caelestis, quae est motus ipsius, est continua; multo magis propria operatio substantiarum separatarum, quae est intelligere.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25504"/>Amplius.
	Omne quod quandoque operatur et quandoque non operatur, movetur per se vel per accidens.
	Unde et hoc quod nos quandoque intelligimus, quandoque non, provenit ex alteratione quae est circa partem sensibilem, ut dicitur in VIII physicorum.
	Sed substantiae separatae non moventur per se, quia non sunt corpora: neque moventur per accidens, quia non sunt unitae corporibus.
	Igitur operatio propria, quae est intelligere, est in eis continua, non intercisa.</p>
</div3></div2>
<div2 n="98"><head>Caput 98: Quomodo una substantia separata intelligit aliam</head> 
<div3 n="1"><head>1 </head>
<p><milestone id="n. 1" unit="section"/><A NAME="25506"/>Si autem substantiae separatae intelligunt ea quae sunt per se intelligibilia, ut ostensum est; per se autem intelligibilia sunt substantiae separatae, immunitas enim a materia facit aliquid esse per se intelligibile, ut ex superioribus patet: consequitur quod substantiae separatae intelligant, sicut propria obiecta, substantias separatas.
	Unaquaeque igitur et seipsam et alias cognoscet.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25507"/>Seipsam quidem unaquaeque earum aliter cognoscit quam intellectus possibilis seipsum.
	Intellectus enim possibilis est ut potentia existens in esse intelligibili; fit autem actu per speciem intelligibilem, sicut materia prima fit actu in esse sensibili per formam naturalem.
	Nihil autem cognoscitur secundum quod est potentia tantum, sed secundum quod est actu: unde et forma est principium cognitionis rei quae per eam fit actu; similiter autem potentia cognoscitiva fit actu cognoscens per speciem aliquam.
	Intellectus igitur possibilis noster non cognoscit seipsum nisi per speciem intelligibilem, qua fit actu in esse intelligibili: et propter hoc dicit Aristoteles, in III de anima, quod <hi>est cognoscibilis sicut et alia</hi>, scilicet per species a phantasmatibus acceptas, sicut per formas proprias.
	Substantiae autem separatae sunt secundum suam naturam ut actu existentes in esse intelligibili.
	Unde unaquaeque earum seipsam per essentiam suam cognoscit, non per aliquam speciem alterius rei.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25508"/>Cum autem omnis cognitio sit secundum quod in cognoscente est similitudo cogniti; una autem substantiarum separatarum sit similis alteri secundum communem naturam generis, differant autem ab invicem secundum speciem, ut ex praemissis apparet: videtur sequi quod una earum aliam non cognoscat quantum ad propriam rationem speciei, sed solum quantum ad communem generis rationem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25509"/>Dicunt ergo quidam quod una substantiarum separatarum est causa effectiva alterius.
	In qualibet autem causa effectiva oportet esse similitudinem sui effectus, et similiter in quolibet effectu oportet esse similitudinem suae causae: eo quod unumquodque agens agit sibi simile.
	Sic igitur in superiori substantiarum separatarum est similitudo inferioris sicut in causa est similitudo effectus: in inferiori autem similitudo superioris est sicut in effectu est similitudo suae causae.
	In causis autem non univocis similitudo effectus est in causa eminentius, causae autem in effectu inferiori modo.
	Tales autem causas oportet esse substantias separatas superiores inferiorum: cum non sint unius speciei in diversis gradibus constitutae.
	Cognoscit igitur substantia separata inferior superiorem secundum modum substantiae cognoscentis, non secundum modum substantiae cognitae, sed inferiori modo: superior autem inferiorem eminentiori modo.
	Et hoc est quod in libro de causis dicitur, quod <hi>intelligentia scit quod est sub se et quod est supra se, per modum suae substantiae: quia alia est causa alterius</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25510"/>Sed cum superius sit ostensum quod substantiae separatae intellectuales non sunt compositae ex materia et forma, non possunt causari nisi per modum creationis.
	Creare autem solius Dei est, ut supra ostensum est.
	Non poterit igitur una substantiarum separatarum esse alterius causa.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25511"/>Praeterea.
	Ostensum est quod principales partes universi omnes sunt a Deo immediate creatae.
	Non est igitur una earum ab alia.
	Unaquaeque autem substantiarum separatarum est de principalibus partibus universi, multo amplius quam sol vel luna: cum unaquaeque earum habeat propriam speciem, et nobiliorem quam quaevis species corporalium rerum.
	Non igitur una earum causatur ab alia, sed omnes immediate a Deo.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25512"/>Sic igitur, secundum praedicta, quaelibet substantiarum separatarum cognoscit Deum, naturali cognitione, secundum modum suae substantiae, per quam similes sunt Deo sicut causae.
	Deus autem cognoscit eas sicut propria causa, earum omnium in se similitudinem habens.
	Non autem hoc modo una substantiarum separatarum poterit cognoscere aliam: cum una non sit causa alterius.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25513"/>Considerandum est igitur quod, cum nulla huiusmodi substantiarum secundum suam essentiam sit sufficiens principium cognitionis omnium aliarum rerum, unicuique earum, supra propriam substantiam, oportet superaddere quasdam intelligibiles similitudines, per quas quaelibet earum aliam in propria natura cognoscere possit.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25514"/>Hoc autem sic manifestum esse potest.
	Est enim proprium obiectum intellectus ens intelligibile: quod quidem comprehendit omnes differentias et species entis possibiles; quicquid enim esse potest, intelligi potest.
	Cum autem omnis cognitio fiat per modum similitudinis, non potest totaliter suum obiectum intellectus cognoscere nisi habeat in se similitudinem totius entis et omnium differentiarum eius.
	Talis autem similitudo totius entis esse non potest nisi natura infinita, quae non determinatur ad aliquam speciem vel genus entis, sed est universale principium et virtus activa totius entis: qualis est sola natura divina, ut in primo ostensum est.
	Omnis autem alia natura, cum sit terminata ad aliquod genus et speciem entis, non potest esse universalis similitudo totius entis.
	Relinquitur igitur quod solus Deus per suam essentiam omnia cognoscat; quaelibet autem substantiarum separatarum per suam naturam cognoscit, perfecta cognitione, suam speciem tantum; intellectus autem possibilis nequaquam, sed per intelligibilem speciem, ut supra dictum est.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25515"/>Ex hoc autem quod substantia aliqua est intellectualis, comprehensiva est totius entis.
	Unde, cum substantia separata per suam naturam non fiat actu comprehendens totum ens, ipsa, in sua substantia considerata, est quasi potentia ad similitudines intelligibiles quibus totum ens cognoscitur, et illae similitudines erunt actus eius inquantum est intellectualis.
	Non autem est possibile quin istae similitudines sint plures: quia iam ostensum est quod totius entis universalis perfecta similitudo esse non potest nisi infinita; sicut autem natura substantiae separatae non est infinita sed terminata, ita similitudo intelligibilis in ea existens non potest esse infinita, sed terminata ad aliquam speciem vel genus entis; unde ad comprehensionem totius entis requiruntur plures huiusmodi similitudines.
	Quanto autem aliqua substantia separata est superior, tanto eius natura est divinae naturae similior; et ideo est minus contracta, utpote propinquius accedens ad ens universale perfectum et bonum; et propter hoc, universaliorem boni et entis participationem habens.
	Et ideo similitudines intelligibiles in substantia superiori existentes sunt minus multiplicatae et magis universales.
	Et hoc est quod Dionysius, XII cap. caelestis hierarchiae, dicit, quod Angeli superiores habent scientiam magis universalem; et in libro de causis dicitur quod <hi>intelligentiae superiores habent formas magis universales</hi>.
	Summum autem huius universalitatis est in Deo, qui per unum, scilicet per essentiam suam, omnia cognoscit: infimum autem in intellectu humano, qui ad unumquodque intelligibile indiget specie intelligibili propria et ei coaequata.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25516"/>Non est igitur per formas universaliores apud substantias superiores imperfectior cognitio, sicut apud nos.
	Per similitudinem enim animalis, per quam cognoscimus aliquid in genere tantum, imperfectiorem cognitionem habemus quam per similitudinem hominis, per quam cognoscimus speciem completam: cognoscere enim aliquid secundum genus tantum, est cognoscere imperfecte et quasi in potentia, cognoscere autem in specie est cognoscere perfecte et in actu.
	Intellectus autem noster, quia infimum gradum tenet in substantiis intellectualibus, adeo particulatas similitudines requirit quod unicuique cognoscibili proprio oportet respondere propriam similitudinem in ipso: unde per similitudinem animalis non cognoscit rationale, et per consequens nec hominem, nisi secundum quid.
	Similitudo autem intelligibilis quae est in substantia separata, est universalioris virtutis, ad plura repraesentanda sufficiens.
	Et ideo non facit imperfectiorem cognitionem, sed perfectiorem: est enim universalis virtute, ad modum formae agentis in causa universali, quae quanto fuerit universalior, tanto ad plura se extendit et efficacius producit.
	Per similitudinem igitur unam cognoscit et animal et differentias animalis: aut etiam universaliori modo et contractiori, secundum ordinem substantiarum praedictarum.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25517"/>Exempla igitur huius ut dictum est, in duobus extremis accipere possumus, scilicet in intellectu divino et humano.
	Deus enim per unum, quod est sua essentia, cognoscit omnia: homo autem ad diversa cognoscenda diversas similitudines requirit.
	Qui etiam, quanto altioris fuerit intellectus, tanto ex paucioribus plura cognoscere potest: unde his qui sunt tardi intellectus, oportet exempla particularia adducere ad cognitionem de rebus sumendam.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25518"/>Cum autem substantia separata, in sua natura considerata, sit in potentia ad similitudines quibus totum ens cognoscatur, non est aestimandum quod sit denudata ab omnibus huiusmodi similitudinibus: haec est enim dispositio intellectus possibilis antequam intelligat, ut dicitur in III de anima.
	Neque est etiam aestimandum quod aliquas earum habeat in actu, et alias in potentia tantum: sicut materia prima in corporibus inferioribus habet unam formam in actu et alias in potentia; et sicut intellectus possibilis noster cum iam sumus scientes, est actu secundum aliqua intelligibilia, secundum alia vero in potentia.
	Cum enim illae substantiae separatae non moveantur neque per se neque per accidens, ut ostensum est, omne quod est in eis in potentia, oportet esse in actu: alias exirent de potentia in actum, et sic moverentur per se vel per accidens.
	Est igitur in eis potentia et actus quantum ad esse intelligibile, sicut in corporibus caelestibus quantum ad esse naturale.
	Materia enim corporis caelestis ita perficitur per suam formam quod non remanet in potentia ad aliquas formas: et similiter intellectus substantiae separatae totaliter perficitur per formas intelligibiles, quantum ad cognitionem naturalem.
	Intellectus autem possibilis noster proportionaliter se habet corporibus corruptibilibus, quibus unitur ut forma: sic enim fit actu habens quasdam formas intelligibiles quod remanet in potentia ad alias.
	Et propter hoc dicitur in libro de causis, quod <hi>intelligentia est plena formis</hi>: quia scilicet tota potentialitas intellectus eius est completa per formas intelligibiles.
	Et sic per huiusmodi intelligibiles species una substantia separata aliam intelligere potest.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25519"/>Forte autem alicui videri potest quod, cum substantia separata per essentiam sit intelligibilis, non oportet ponere quod per aliquas species intelligibiles una ab alia intelligatur, sed per essentiam ipsius substantiae intellectae.
	Hoc enim quod substantia aliqua per speciem intelligibilem cognoscatur, videtur accidere substantiis materialibus ex hoc quod non sunt per suam essentiam intelligibiles actu: unde oportet quod per intentiones abstractas intelligantur.
	Huic etiam videtur consonare dictum philosophi dicentis, in XI Metaph., quod <hi>in substantiis separatis a materia non differt intellectus, intelligere, et quod intelligitur</hi>.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25520"/>Hoc autem si concedatur, habet dubitationes non paucas.
	Primo quidem, quia <hi>intellectus in actu est intellectum in actu</hi>, secundum doctrinam Aristotelis.
	Difficile est autem videre quomodo una substantia separata sit unum alteri dum intelligit ipsam.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25521"/>Adhuc.
	Omne agens vel operans operatur per suam formam, cui operatio respondet, sicut calefactio calori: unde et illud videmus cuius specie visus informatur.
	Non videtur autem esse possibile quod una substantia separata sit forma alterius: cum habeat unaquaeque esse separatum ab alia.
	Impossibile igitur videtur quod una videatur ab altera per essentiam suam.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25522"/>Amplius.
	Intellectum est perfectio intelligentis.
	Non potest autem inferior substantia esse perfectio superioris.
	Sequeretur igitur quod superior inferiorem non intelligeret, si per essentiam suam unaquaeque intelligeretur, et non per speciem aliam.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="25523"/>Item.
	Intelligibile est intra intellectum quantum ad id quod intelligitur.
	Nulla autem substantia illabitur menti nisi solus Deus, qui est in omnibus per essentiam, praesentiam et potentiam.
	Impossibile igitur videtur quod substantia separata per essentiam suam intelligatur ab alia, et non per similitudinem eius in ipsa.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="25524"/>Et hoc quidem oportet verum esse secundum sententiam Aristotelis, qui ponit quod intelligere contingit per hoc quod intellectum in actu sit unum cum intellectu in actu.
	Unde substantia separata, quamvis sit per se intelligibilis actu, non tamen secundum se intelligitur nisi ab intellectu cui est unum.
	Sic autem substantia separata seipsam intelligit per essentiam suam.
	Et secundum hoc est idem intellectus, et intellectum, et intelligere.
	Secundum autem positionem Platonis, intelligere fit per contactum intellectus ad rem intelligibilem.
	Sic igitur una substantia separata potest aliam per eius essentiam intelligere, dum eam spiritualiter contingit: superior quidem inferiorem, quasi eam sua virtute concludens et continens; inferior vero superiorem, quasi eam capiens ut sui perfectionem.
	Unde et Dionysius dicit, IV cap. de Div.
	Nom., quod superiores substantiae intelligibiles sunt quasi cibus inferiorum.</p>
</div3></div2>
<div2 n="99"><head>Caput 99: Quod substantiae separatae cognoscunt materialia</head> 
<div3 n="1"><head>1 </head>
<p><milestone id="n. 1" unit="section"/><A NAME="25526"/>Per dictas igitur formas intelligibiles substantia separata non solum cognoscit alias substantias separatas, sed etiam species rerum corporalium.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25527"/>Cum enim intellectus earum sit perfectus naturali perfectione, utpote totus in actu existens, oportet quod suum obiectum, scilicet ens intelligibile, universaliter comprehendat.
	Sub ente autem intelligibili comprehenduntur etiam species rerum corporalium.
	Eas igitur substantia separata cognoscit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25528"/>Adhuc.
	Cum species rerum distinguantur sicut species numerorum, ut supra habitum est, oportet quod in specie superiori contineatur aliqualiter quod est in inferiori, sicut maior numerus continet minorem.
	Cum igitur substantiae separatae sint supra substantias corporales, oportet quod ea quae sunt in substantiis corporalibus per modum materialem, sint in substantiis separatis per modum intelligibilem: quod enim est in aliquo, est in eo per modum eius in quo est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25529"/>Item.
	Si substantiae separatae movent corpora caelestia, ut philosophi ponunt, quicquid provenit ex motu corporum caelestium attribuitur ipsis corporibus sicut instrumentis, eo quod movent mota; substantiis autem separatis moventibus sicut principalibus agentibus.
	Agunt autem et movent per intellectum.
	Sunt igitur causantes ea quae fiunt per motum corporum caelestium sicut artifex operatur per sua instrumenta.
	Formae igitur eorum quae generantur et corrumpuntur, sunt intelligibiliter in substantiis separatis.
	Unde et Boetius, in libro de Trinitate, dicit quod <hi>ex formis quae sunt sine materia, venerunt formae quae sunt in materia</hi>.
	Cognoscunt igitur substantiae separatae non solum substantias separatas, sed etiam species rerum materialium.
	Nam, si cognoscunt species generabilium et corruptibilium corporum, tanquam propriorum effectuum, multo magis species corporum caelestium, quasi propriorum instrumentorum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25530"/>Quia vero intellectus substantiae separatae est in actu, habens omnes similitudines ad quas est in potentia; habet autem virtutem comprehendendi omnes species et differentias entis: necesse est quod substantia separata quaelibet cognoscat omnes res naturales et totum ordinem earum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25531"/>Cum autem intellectus in actu perfecto sit intellectum in actu, potest alicui videri quod substantia separata non intelligat res materiales: inconveniens enim videtur quod res materialis sit perfectio substantiae separatae.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25532"/>Sed si recte consideretur, res intellecta est perfectio intelligentis secundum suam similitudinem quam habet in intellectu: non enim lapis qui est extra animam, est perfectio intellectus possibilis nostri.
	Similitudo autem rei materialis in intellectu substantiae separatae est immaterialiter, secundum modum substantiae separatae, non secundum modum substantiae materialis.
	Unde non est inconveniens si haec similitudo dicatur esse perfectio intellectus substantiae separatae, sicut propria forma eius.</p>
</div3></div2>
<div2 n="100"><head>Caput 100: Quod substantiae separatae cognoscunt singularia</head> 
<div3 n="1"><head>1 </head>
<p><milestone id="n. 1" unit="section"/><A NAME="25534"/>Quia vero similitudines rerum in intellectu substantiae separatae sunt universaliores quam in intellectu nostro, et efficaciores ad hoc quod per eas aliquid cognoscatur, per similitudines rerum materialium substantiae separatae non solum cognoscunt res materiales secundum rationem generis vel speciei, sicut intellectus noster, sed etiam secundum individua.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25535"/>Cum enim species rerum in intellectu existentes oporteat esse immateriales, non poterunt, secundum quod sunt in intellectu nostro, esse principium cognoscendi singularia, quae per materiam individuantur, eo quod species intellectus nostri in tantum sunt contractae virtutis quod una ducit solum in cognitionem unius.
	Unde, sicut similitudo naturae generis non potest ducere in cognitionem generis et differentiae, ut per eam species cognoscatur; ita similitudo naturae speciei non potest ducere in cognitionem principiorum individuantium, quae sunt principia materialia, ut per eam individuum in sua singularitate cognoscatur.
	Similitudo vero intellectus substantiae separatae, cum sit universalis virtutis, quasi quaedam una et immaterialis existens, potest ducere in cognitionem principiorum speciei et individuantium, ita quod per eam substantia separata non solum naturam generis et speciei, sed etiam individui, cognoscere possit per suum intellectum.
	Nec sequitur quod forma per quam cognoscit, sit materialis; vel quod sint infinitae, secundum numerum individuorum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25536"/>Adhuc.
	Quod potest inferior virtus, potest et superior, sed eminentius.
	Unde virtus inferior operatur per multa, virtus superior operatur per unum tantum.
	Virtus enim, quanto est superior, tanto magis colligitur et unitur; e contrario vero virtus inferior dividitur et multiplicatur; unde videmus quod diversa genera sensibilium, quae quinque sensus exteriores percipiunt, una vis sensus communis apprehendit.
	Anima autem humana est inferior ordine naturae quam substantia separata.
	Ipsa autem cognoscitiva est universalium et singularium per duo principia, scilicet per sensum et intellectum.
	Substantia igitur separata, quae est altior, cognoscit utrumque altiori modo per unum principium, scilicet per intellectum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25537"/>Item.
	Species rerum intelligibiles contrario ordine perveniunt ad intellectum nostrum, et ad intellectum substantiae separatae.
	Ad intellectum enim nostrum perveniunt per viam resolutionis, per abstractionem a conditionibus materialibus et individuantibus: unde per eas singularia cognosci non possunt a nobis.
	Ad intellectum autem substantiae separatae perveniunt species intelligibiles quasi per viam compositionis: habet enim species intelligibiles ex assimilatione sui ad primam intelligibilem speciem intellectus divini, quae quidem non est a rebus abstracta, sed rerum factiva.
	Est autem factiva non solum formae, sed materiae, quae est individuationis principium.
	Species igitur intellectus substantiae separatae totam rem respiciunt, et non solum principia speciei, sed etiam principia individuantia.
	Non est igitur singularium cognitio subtrahenda substantiis separatis, licet intellectus noster singularia cognoscere non possit.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25538"/>Praeterea.
	Si corpora caelestia moventur a substantiis separatis, secundum philosophorum positionem, cum substantiae separatae agant et moveant per intellectum, oportet quod cognoscant mobile quod movent: quod est quoddam particulare; nam universalia immobilia sunt.
	Situs etiam, qui renovantur per motum, sunt quaedam singularia, quae non possunt ignorari a substantia movente per intellectum.
	Oportet igitur dicere quod substantiae separatae singularia cognoscant istarum materialium rerum.</p>
</div3></div2>
<div2 n="101"><head>Caput 101: Utrum substantiae separatae naturali cognitione cognoscant omnia simul</head> 
<div3 n="1"><head>1 </head>
<p><milestone id="n. 1" unit="section"/><A NAME="25540"/>Quia vero intellectus in actu est intellectum in actu, sicut sensus in actu est sensibile in actu; idem autem non potest simul esse multa in actu; impossibile videtur quod intellectus substantiae separatae habeat species intelligibilium diversas, sicut iam supra dictum est.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25541"/>Sed sciendum est quod non omne illud est intellectum in actu cuius species intelligibilis actu est in intellectu.
	Cum enim substantia intelligens sit etiam volens, ac per hoc sit domina sui actus, in potestate ipsius est, postquam habet speciem intelligibilem, ut ea utatur ad intelligendum actu; vel, si habet plures, ut utatur una ipsarum.
	Unde et ea quorum scientiam habemus, non omnia actu consideramus.
	Substantia igitur intellectualis, per plures species cognoscens, utitur una, qua vult, ac per hoc simul actu cognoscit omnia quae per unam speciem cognoscit: omnia enim sunt ut unum intelligibile inquantum sunt per unum cognita; sicut et intellectus noster simul cognoscit multa ad invicem composita vel relata ut unum quiddam.
	Ea vero quae per diversas species cognoscit, non cognoscit simul.
	Et ideo, sicut est intellectus unus, ita est intellectum in actu unum.
	Est igitur in intellectu substantiae separatae quaedam intelligentiarum successio.
	Non tamen motus, proprie loquendo: cum non succedat actus potentiae, sed actus actui.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25542"/>Intellectus autem divinus, quia per unum, quod est sua essentia, omnia cognoscit, et sua actio est sua essentia, omnia simul intelligit.
	Unde in intelligentia eius non cadit aliqua successio, sed suum intelligere est totum simul perfectum, permanens per omnia saecula saeculorum.
	Amen.</p>

</div3></div2></div1>
<div1 n="3"><head>Liber 3</head>
<div2 n="1"><head>Caput 1</head>
 
<div3 n="1"><head>1 </head>
<p><milestone id="n. 1" unit="section"/><A NAME="25543"/><hi>Deus magnus dominus et rex magnus super omnes deos.
	Quoniam non repellet dominus plebem suam.
	Quia in manu eius sunt omnes fines terrae, et altitudines montium ipsius sunt.
	Quoniam ipsius est mare et ipse fecit illud, et siccam manus eius formaverunt</hi>.
	Psalm.
	XCIV.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25544"/>Unum esse primum entium, totius esse perfectionem plenam possidens, quod Deum dicimus, in superioribus est ostensum, qui ex sui perfectionis abundantia omnibus existentibus esse largitur, ut non solum primum entium, sed et principium omnium esse comprobetur.
	Esse autem aliis tribuit non necessitate naturae, sed secundum suae arbitrium voluntatis, ut ex superioribus est manifestum.
	Unde consequens est ut factorum suorum sit dominus: nam super ea quae nostrae voluntati subduntur, dominamur.
	Hoc autem dominium super res a se productas perfectum habet, utpote qui ad eas producendas nec exterioris agentis adminiculo indiget, nec materiae fundamento: cum sit totius esse universalis effector.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25545"/>Eorum autem quae per voluntatem producuntur agentis, unumquodque ab agente in finem aliquem ordinatur: bonum enim et finis est obiectum proprium voluntatis, unde necesse est ut quae ex voluntate procedunt, ad finem aliquem ordinentur.
	Finem autem ultimum unaquaeque res per suam consequitur actionem, quam oportet in finem dirigi ab eo qui principia rebus dedit per quae agunt.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25546"/>Necesse est igitur ut Deus, qui est in se universaliter perfectus et omnibus entibus ex sua potestate esse largitur, omnium entium rector existat, a nullo utique directus: nec est aliquid quod ab eius regimine excusetur, sicut nec est aliquid quod ab ipso esse non sortiatur.
	Est igitur, sicut perfectus in essendo et causando, ita etiam et in regendo perfectus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25547"/>Huius vero regiminis effectus in diversis apparet diversimode, secundum differentiam naturarum.
	Quaedam namque sic a Deo producta sunt ut, intellectum habentia, eius similitudinem gerant et imaginem repraesentent: unde et ipsa non solum sunt directa, sed et seipsa dirigentia secundum proprias actiones in debitum finem.
	Quae si in sua directione divino subdantur regimini, ad ultimum finem consequendum ex divino regimine admittuntur: repelluntur autem si secus in sua directione processerint.
	Alia vero, intellectu carentia, seipsa in suum finem non dirigunt, sed ab alio diriguntur.
	Quorum quaedam, incorruptibilia existentia, sicut in esse naturali pati non possunt defectum, ita in propriis actionibus ab ordine in finem eis praestitutum nequaquam exorbitant, sed indeficienter regimini primi regentis subduntur: sicut sunt corpora caelestia, quorum motus semper uniformiter procedunt.
	Alia vero, corruptibilia existentia, naturalis esse pati possunt defectum, qui tamen per alterius profectum suppletur: nam, uno corrupto, aliud generatur.
	Et similiter in actionibus propriis a naturali ordine deficiunt, qui tamen defectus per aliquod bonum inde proveniens compensatur.
	Ex quo apparet quod nec illa quae ab ordine primi regiminis exorbitare videntur, potestatem primi regentis evadunt: nam et haec corruptibilia corpora, sicut ab ipso Deo condita sunt, ita potestati eius perfecte subduntur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25548"/>Hoc igitur, divino repletus spiritu, Psalmista considerans, ut nobis divinum regimen demonstraret, primo describit nobis primi regentis perfectionem: naturae quidem, in hoc quod dicit <hi>Deus</hi>, potestatis, in hoc quod dicit <hi>magnus dominus</hi>, quasi nullo indigens ad suae potestatis effectum producendum; auctoritatis, in hoc quod dicit <hi>rex magnus super omnes deos</hi>, quia, etsi sint multi regentes, omnes tamen eius regimini subduntur.
	Secundo autem nobis describit regiminis modum.
	Et quidem quantum ad intellectualia, quae, eius regimen sequentia, ab ipso consequuntur ultimum finem, qui est ipse: et ideo dicit, <hi>quia non repellet dominus plebem suam</hi>.
	Quantum vero ad corruptibilia, quae, etiam si exorbitent interdum a propriis actionibus, a potestate tamen primi regentis non excluduntur, dicit, <hi>quia in manu eius sunt omnes fines terrae</hi>.
	Quantum vero ad caelestia corpora, quae omnem altitudinem terrae excedunt, idest corruptibilium corporum, et semper rectum ordinem divini regiminis servant, dicit, <hi>et altitudines montium ipsius sunt</hi>.
	Tertio vero ipsius universalis regiminis rationem assignat: quia necesse est ut ea quae a Deo sunt condita, ab ipso etiam regantur.
	Et hoc est quod dicit, <hi>quoniam ipsius est mare</hi> et cetera.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25549"/>Quia ergo in primo libro de perfectione divinae naturae prosecuti sumus; in secundo autem de perfectione potestatis ipsius, secundum quod est rerum omnium productor et dominus: restat in hoc tertio libro prosequi de perfecta auctoritate sive dignitate ipsius, secundum quod est rerum omnium finis et rector.
	Erit ergo hoc ordine procedendum: ut primo agatur de ipso secundum quod est rerum omnium finis.
	Secundo, de regimine universali ipsius, secundum quod omnem creaturam gubernat.
	Tertio, de speciali regimine, prout gubernat creaturas intellectum habentes.</p>
</div3></div2>
<div2 n="2"><head>Caput 2: Quod omne agens agit propter finem</head> 
<div3 n="1"><head>1 </head>
<p><milestone id="n. 1" unit="section"/><A NAME="25551"/>Ostendendum est igitur primo, quod omne agens in agendo intendit aliquem finem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25552"/>In his enim quae manifeste propter finem agunt, hoc dicimus esse finem in quod tendit impetus agentis: hoc enim adipiscens dicitur adipisci finem, deficiens autem ab hoc dicitur deficere a fine intento; sicut patet in medico agente ad sanitatem, et homine currente ad certum terminum.
	Nec differt, quantum ad hoc, utrum quod tendit in finem sit cognoscens, vel non: sicut enim signum est finis sagittantis, ita est finis motus sagittae.
	Omnis autem agentis impetus ad aliquid certum tendit: non enim ex quacumque virtute quaevis actio procedit, sed a calore quidem calefactio, a frigore autem infrigidatio; unde et actiones secundum diversitatem activorum specie differunt.
	Actio vero quandoque quidem terminatur ad aliquod factum, sicut aedificatio ad domum, sanatio ad sanitatem: quandoque autem non, sicut intelligere et sentire.
	Et si quidem actio terminatur ad aliquod factum, impetus agentis tendit per actionem in illud factum: si autem non terminatur ad aliquod factum, impetus agentis tendit in ipsam actionem.
	Oportet igitur quod omne agens in agendo intendat finem: quandoque quidem actionem ipsam; quandoque aliquid per actionem factum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25553"/>Adhuc.
	In omnibus agentibus propter finem, hoc esse ultimum finem dicimus, ultra quod agens non quaerit aliquid: sicut actio medici est usque ad sanitatem, ea vero consecuta, non conatur ad aliquid ulterius.
	Sed in actione cuiuslibet agentis est invenire aliquid ultra quod agens non quaerit aliquid: alias enim actiones in infinitum tenderent; quod quidem est impossibile, quia, cum infinita non sit pertransire, agens agere non inciperet; nihil enim movetur ad id ad quod impossibile est pervenire.
	Omne igitur agens agit propter finem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25554"/>Amplius.
	Si actiones agentis procedant in infinitum, oportet quod vel ex istis actionibus sequatur aliquod factum, vel non.
	Si quidem sequatur aliquod factum, esse illius facti sequetur post infinitas actiones.
	Quod autem praeexigit infinita, impossibile est esse: cum non sit infinita pertransire.
	Quod autem impossibile est esse, impossibile est fieri: et quod impossibile est fieri, impossibile est facere.
	Impossibile est igitur quod agens incipiat facere aliquod factum ad quod praeexiguntur actiones infinitae.
	Si autem ex illis actionibus non sequitur aliquod factum, oportet ordinem huiusmodi actionum esse vel secundum ordinem virtutum activarum, sicut si homo sentit ut imaginetur, imaginatur autem ut intelligat, intelligit autem ut velit: vel secundum ordinem obiectorum, sicut considero corpus ut considerem animam, quam considero ut considerem substantiam separatam, quam considero ut considerem Deum.
	Non autem est possibile procedere in infinitum neque in virtutibus activis, sicut neque in formis rerum, ut probatur in II Metaph., forma enim est agendi principium: neque in obiectis, sicut neque in entibus, cum sit unum primum ens, ut supra probatum est.
	Non est igitur possibile quod actiones in infinitum procedant.
	Oportet igitur esse aliquid quo habito conatus agentis quiescat.
	Omne igitur agens agit propter finem.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25555"/>Item.
	In his quae agunt propter finem, omnia intermedia inter primum agens et ultimum finem sunt fines respectu priorum et principia activa respectu sequentium.
	Si igitur conatus agentis non est ad aliquid determinatum, sed actiones, sicut dictum est, procedunt in infinitum, oportet principia activa in infinitum procedere.
	Quod est impossibile, ut supra ostensum est.
	Necesse est igitur quod conatus agentis sit ad aliquid determinatum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25556"/>Adhuc.
	Omne agens vel agit per naturam, vel per intellectum.
	De agentibus autem per intellectum non est dubium quin agant propter finem: agunt enim praeconcipientes in intellectu id quod per actionem consequuntur, et ex tali praeconceptione agunt; hoc enim est agere per intellectum.
	Sicut autem in intellectu praeconcipiente existit tota similitudo effectus ad quem per actiones intelligentis pervenitur, ita in agente naturali praeexistit similitudo naturalis effectus, ex qua actio ad hunc effectum determinatur: nam ignis generat ignem, et oliva olivam.
	Sicut igitur agens per intellectum tendit in finem determinatum per suam actionem, ita agens per naturam.
	Omne igitur agens agit propter finem.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25557"/>Amplius.
	Peccatum non invenitur nisi in his quae sunt propter finem: nec enim imputatur alicui ad peccatum si deficiat ab eo ad quod non est; medico enim imputatur ad peccatum si deficiat a sanando, non autem aedificatori aut grammatico.
	Sed peccatum invenimus in his quae fiunt secundum artem, sicut cum grammaticus non recte loquitur; et in his quae sunt secundum naturam, sicut patet in partubus monstruosis.
	Ergo tam agens secundum naturam, quam agens secundum artem et a proposito, agit propter finem.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25558"/>Item.
	Si agens non tenderet ad aliquem effectum determinatum, omnes effectus essent ei indifferentes.
	Quod autem indifferenter se habet ad multa, non magis unum eorum operatur quam aliud: unde a contingente ad utrumque non sequitur aliquis effectus nisi per aliquid determinetur ad unum.
	Impossibile igitur esset quod ageret.
	Omne igitur agens tendit ad aliquem determinatum effectum, quod dicitur finis eius.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25559"/>Sunt autem aliquae actiones quae non videntur esse propter finem, sicut actiones ludicrae et contemplatoriae, et actiones quae absque attentione fiunt, sicut confricatio barbae et huiusmodi: ex quibus aliquis opinari potest quod sit aliquod agens non propter finem.
	Sed sciendum quod actiones contemplativae non sunt propter alium finem, sed ipsae sunt finis.
	Actiones autem ludicrae interdum sunt finis, cum quis solum ludit propter delectationem quae in ludo est: quandoque autem sunt propter finem, ut cum ludimus ut postmodum melius studeamus.
	Actiones autem quae fiunt sine attentione, non sunt ab intellectu, sed ab aliqua subita imaginatione vel naturali principio: sicut inordinatio humoris pruritum excitantis est causa confricationis barbae, quae fit sine attentione intellectus.
	Et haec ad aliquem finem tendunt, licet praeter ordinem intellectus.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25560"/>Per hoc autem excluditur antiquorum naturalium error; qui ponebant omnia fieri ex necessitate materiae, causam finalem a rebus penitus subtrahentes.</p>
</div3></div2>
<div2 n="3"><head>Caput 3: Quod omne agens agit propter bonum</head> 
<div3 n="1"><head>1 </head>
<p><milestone id="n. 1" unit="section"/><A NAME="25562"/>Ex hoc autem ulterius ostendendum est quod omne agens agit propter bonum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25563"/>Inde enim manifestum est omne agens agere propter finem, quia quodlibet agens tendit ad aliquod determinatum.
	Id autem ad quod agens determinate tendit, oportet esse conveniens ei: non enim tenderet in ipsum nisi propter aliquam convenientiam ad ipsum.
	Quod autem est conveniens alicui, est ei bonum.
	Ergo omne agens agit propter bonum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25564"/>Praeterea.
	Finis est in quo quiescit appetitus agentis vel moventis, et eius quod movetur.
	Hoc autem est de ratione boni, ut terminet appetitum: nam bonum est quod omnia appetunt.
	Omnis ergo actio et motus est propter bonum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25565"/>Adhuc.
	Omnis actio et motus ad esse aliquo modo ordinari videtur: vel ut conservetur secundum speciem vel individuum; vel ut de novo acquiratur.
	Hoc autem ipsum quod est esse, bonum est.
	Et ideo omnia appetunt esse.
	Omnis igitur actio et motus est propter bonum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25566"/>Amplius.
	Omnis actio et motus est propter aliquam perfectionem.
	Si enim ipsa actio sit finis, manifestum est quod est perfectio secunda agentis.
	Si autem actio sit transmutatio exterioris materiae, manifestum est quod movens intendit aliquam perfectionem inducere in re mota; in quam etiam tendit mobile, si sit motus naturalis.
	Hoc autem dicimus esse bonum quod est esse perfectum.
	Omnis igitur actio et motus est propter bonum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25567"/>Item.
	Omne agens agit secundum quod est actu.
	Agendo autem tendit in sibi simile.
	Igitur tendit in actum aliquem.
	Actus autem omnis habet rationem boni: nam malum non invenitur nisi in potentia deficiente ab actu.
	Omnis igitur actio est propter bonum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25568"/>Adhuc.
	Agens per intellectum agit propter finem sicut determinans sibi finem: agens autem per naturam, licet agat propter finem, ut probatum est, non tamen determinat sibi finem, cum non cognoscat rationem finis, sed movetur in finem determinatum sibi ab alio.
	Agens autem per intellectum non determinat sibi finem nisi sub ratione boni: intelligibile enim non movet nisi sub ratione boni, quod est obiectum voluntatis.
	Ergo et agens per naturam non movetur neque agit propter aliquem finem nisi secundum quod est bonum: cum agenti per naturam determinetur finis ab aliquo appetitu.
	Omne igitur agens propter bonum agit.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25569"/>Item.
	Eiusdem rationis est fugere malum et appetere bonum: sicut eiusdem rationis est moveri a deorsum et moveri sursum.
	Omnia autem inveniuntur malum fugere: nam agentia per intellectum hac ratione aliquid fugiunt, quia apprehendunt illud ut malum; omnia autem agentia naturalia, quantum habent de virtute, tantum resistunt corruptioni, quae est malum uniuscuiusque.
	Omnia igitur agunt propter bonum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25570"/>Adhuc.
	Quod provenit ex alicuius agentis actione praeter intentionem ipsius, dicitur a casu vel fortuna accidere.
	Videmus autem in operibus naturae accidere vel semper vel frequentius quod melius est: sicut in plantis folia sic esse disposita ut protegant fructus; et partes animalium sic disponi ut animal salvari possit.
	Si igitur hoc evenit praeter intentionem naturalis agentis, hoc erit a casu vel fortuna.
	Sed hoc est impossibile: nam ea quae accidunt semper vel frequenter, non sunt casualia neque fortuita, sed quae accidunt in paucioribus.
	Naturale igitur agens intendit ad id quod melius est.
	Et multo manifestius quod agit per intellectum.
	Omne igitur agens intendit bonum in agendo.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25571"/>Item.
	Omne quod movetur ducitur ad terminum motus a movente et agente.
	Oportet igitur movens et motum ad idem tendere.
	Quod autem movetur, cum sit in potentia, tendit ad actum, et ita ad perfectum et bonum: per motum enim exit de potentia in actum.
	Ergo et movens et agens semper in movendo et agendo intendit bonum.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25572"/>Hinc est quod philosophi definientes bonum dixerunt: <hi>bonum est quod omnia appetunt</hi>.
	Et Dionysius, IV cap., de divinis nominibus, dicit quod <hi>omnia bonum et optimum concupiscunt</hi>.</p>
</div3></div2>
<div2 n="4"><head>Caput 4: Quod malum est praeter intentionem in rebus</head> 
<div3 n="1"><head>1 </head>
<p><milestone id="n. 1" unit="section"/><A NAME="25574"/>Ex hoc autem apparet quod malum in rebus incidit praeter intentionem agentium.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25575"/>Quod enim ex actione consequitur diversum ab eo quod erat intentum ab agente, manifestum est praeter intentionem accidere.
	Malum autem diversum est a bono, quod intendit omne agens.
	Est igitur malum praeter intentionem eveniens.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25576"/>Item.
	Defectus in effectu et actione consequitur aliquem defectum in principiis actionis: sicut ex aliqua corruptione seminis sequitur partus monstruosus, et ex curvitate cruris sequitur claudicatio.
	Agens autem agit secundum quod habet de virtute activa, non secundum id quod defectum virtutis patitur.
	Secundum autem quod agit, sic intendit finem.
	Intendit igitur finem correspondentem virtuti.
	Quod igitur sequitur respondens defectui virtutis, erit praeter intentionem agentis.
	Hoc autem est malum.
	Accidit igitur malum praeter intentionem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25577"/>Adhuc.
	Ad idem tendit motus mobilis et motio moventis.
	Mobile autem tendit per se ad bonum: ad malum autem per accidens et praeter intentionem.
	Quod quidem maxime in generatione et corruptione apparet.
	Materia enim, cum est sub una forma, est in potentia ad formam aliam et privationem formae iam habitae: sicut, cum est sub forma aeris, est in potentia ad formam ignis et privationem formae aeris.
	Et ad utrumque transmutatio materiae terminatur simul: ad formam quidem ignis secundum quod generatur ignis, ad privationem autem formae aeris secundum quod corrumpitur aer.
	Non autem intentio et appetitus materiae est ad privationem, sed ad formam: non enim tendit ad impossibile; est autem impossibile materiam tantum sub privatione esse, esse vero eam sub forma est possibile.
	Igitur quod terminetur ad privationem est praeter intentionem; terminatur autem ad eam inquantum pervenit ad formam quam intendit, quam privatio alterius formae de necessitate consequitur.
	Transmutatio igitur materiae in generatione et corruptione per se ordinatur ad formam, privatio vero consequitur praeter intentionem.
	Et similiter oportet esse in omnibus motibus.
	Et ideo in quolibet motu est generatio et corruptio secundum quid: sicut, cum aliquid alteratur de albo in nigrum, corrumpitur album et fit nigrum.
	Bonum autem est secundum quod materia est perfecta per formam, et potentia per actum proprium: malum autem secundum quod est privata actu debito.
	Omne igitur quod movetur intendit in suo motu pervenire ad bonum, pervenit autem ad malum praeter intentionem.
	Igitur, cum omne agens et movens intendat ad bonum, malum provenit praeter intentionem agentis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25578"/>Amplius.
	In agentibus per intellectum et aestimationem quamcumque, intentio sequitur apprehensionem: in illud enim tendit intentio quod apprehenditur ut finis.
	Si igitur perveniatur ad aliquid quod non habet speciem apprehensam, erit praeter intentionem: sicut, si aliquis intendat comedere mel, et comedat fel credens illud esse mel, hoc erit praeter intentionem.
	Sed omne agens per intellectum tendit ad aliquid secundum quod accipit illud sub ratione boni, sicut ex superioribus patet.
	Si ergo illud non sit bonum, sed malum, hoc erit praeter intentionem.
	Agens igitur per intellectum non operatur malum nisi praeter intentionem.
	Cum igitur tendere ad bonum sit commune agenti per intellectum et per naturam, malum non consequitur ex intentione alicuius agentis nisi praeter intentionem.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25579"/>Hinc est quod Dionysius dicit, IV cap. de Div.
	Nom., quod <hi>malum est praeter intentionem et voluntatem</hi>.</p>
</div3></div2>
<div2 n="5"><head>Caput 5 et 6: Rationes quibus videtur probari quod malum non sit praeter intentionem (et solutio ipsarum)</head> 
<div3 n="1"><head>1 </head>
<p><milestone id="n. 1" unit="section"/><A NAME="25581"/>Sunt autem quaedam quae huic sententiae adversarii videntur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25582"/>Quod enim accidit praeter intentionem agentis, dicitur esse fortuitum et casuale et in paucioribus accidens.
	Malum autem fieri non dicitur fortuitum et casuale, neque ut in paucioribus accidens, sed semper vel in pluribus.
	In naturalibus enim semper generationi corruptio adiungitur.
	In agentibus etiam per voluntatem in pluribus peccatum accidit: cum <hi>difficile sit secundum virtutem agere, sicut attingere centrum in circulo</hi>, ut dicit Aristoteles, in II Ethicorum.
	Non igitur videtur malum esse proveniens praeter intentionem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25583"/>Item.
	Aristoteles in III Eth., expresse dicit quod <hi>malitia est voluntarium</hi>.
	Et hoc probat per hoc quod aliquis voluntarie operatur iniusta, irrationabile autem est operantem voluntarie iniusta non velle iniustum esse, et voluntarie stuprantem non velle incontinentem esse; et per hoc quod legislatores puniunt malos quasi voluntarie operantes mala.
	Non videtur igitur malum praeter voluntatem vel intentionem esse.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25584"/>Praeterea.
	Omnis motus naturalis habet finem intentum a natura.
	Corruptio autem est mutatio naturalis, sicut et generatio.
	Finis igitur eius, qui est privatio habens rationem mali, est intentus a natura: sicut etiam forma et bonum, quae sunt generationis finis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25585"/>Ut autem positarum rationum solutio manifestior fiat, considerandum est quod malum considerari potest vel in substantia aliqua, vel in actione ipsius.
	Malum quidem in substantia aliqua est ex eo quod deficit ei aliquid quod natum est et debet habere: si enim homo non habet alas, non est ei malum, quia non est natus eas habere; si etiam homo capillos flavos non habet, non est malum, quia etsi natus sit habere, non tamen est debitum ut habeat; est tamen malum si non habeat manus, quas natus est et debet habere, si sit perfectus, quod tamen non est malum avi.
	Omnis autem privatio, si proprie et stricte accipiatur, est eius quod quis natus est habere et debet habere.
	In privatione igitur sic accepta semper est ratio mali.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25586"/>Materia autem, cum sit potentia ad omnes formas, omnes quidem nata est habere, nulla tamen est ei debita: cum sine quavis una earum possit esse perfecta in actu.
	Quaelibet tamen earum est debita alicui eorum quae ex materia constituuntur: nam non potest esse aqua nisi habeat formam aquae, nec potest esse ignis nisi habeat formam ignis.
	Privatio igitur formae huiusmodi, comparata ad materiam, non est malum materiae: sed comparata ad id cuius est forma, est malum eius, sicut privatio formae ignis est malum ignis.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25587"/>Et quia tam privationes quam habitus et formae non dicuntur esse nisi secundum quod sunt in subiecto, si quidem privatio sit malum per comparationem ad subiectum in quo est, erit malum simpliciter: sin autem, erit malum alicuius, et non simpliciter.
	Hominem igitur privari manu, est malum simpliciter: materia autem privari forma aeris, non est malum simpliciter, sed est malum aeris.
	Privatio autem ordinis aut commensurationis debitae in actione, est malum actionis.
	Et quia cuilibet actioni est debitus aliquis ordo et aliqua commensuratio, necesse est ut talis privatio in actione simpliciter malum existat.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25588"/>His igitur visis, sciendum est quod non omne quod est praeter intentionem, oportet esse fortuitum vel casuale, ut prima ratio proponebat.
	Si enim quod est praeter intentionem, sit consequens ad id quod est intentum vel semper vel frequenter, non eveniet fortuito vel casualiter: sicut in eo qui intendit dulcedine vini frui, si ex potatione vini sequatur ebrietas, non erit fortuitum nec casuale; esset autem casuale si sequeretur ut in paucioribus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25589"/>Malum ergo corruptionis naturalis, etsi sequatur praeter intentionem generantis, consequitur tamen semper: nam semper formae unius est adiuncta privatio alterius.
	Unde corruptio non evenit casualiter neque ut in paucioribus: licet privatio quandoque non sit malum simpliciter, sed alicuius, ut dictum est.
	Si autem sit talis privatio quae privet id quod est debitum generato, erit casuale et simpliciter malum, sicut cum nascuntur partus monstruosi: hoc enim non consequitur de necessitate ad id quod est intentum, sed est ei repugnans; cum agens intendat perfectionem generati.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25590"/>Malum autem actionis accidit in naturalibus agentibus ex defectu virtutis activae.
	Unde si agens habet virtutem defectivam, hoc malum consequitur praeter intentionem, sed non erit casuale, quia de necessitate est consequens ad talem agentem: si tamen tale agens vel semper vel frequenter patitur hunc virtutis defectum.
	Erit autem casuale si hic defectus raro talem comitatur agentem.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25591"/>In agentibus autem voluntariis intentio est ad bonum aliquod particulare, si debet sequi actio: nam universalia non movent, sed particularia, in quibus est actus.
	Si igitur illud bonum quod intenditur, habeat coniunctam privationem boni secundum rationem vel semper vel frequenter, sequitur malum morale non casualiter, sed vel semper vel frequenter: sicut patet in eo qui vult uti femina propter delectationem, cui delectationi adiuncta est inordinatio adulterii; unde malum adulterii non sequitur casualiter.
	Esset autem casuale malum si ad id quod intendit, sequeretur aliquod peccatum ut in paucioribus: sicut cum quis, proiiciens ad avem, interficit hominem.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25592"/>Quod autem huiusmodi bona aliquis intendat ut in pluribus quibus privationes boni secundum rationem consequuntur, ex hoc provenit quod plures vivunt secundum sensum, eo quod sensibilia sunt nobis manifesta, et magis efficaciter moventia in particularibus, in quibus est operatio: ad plura autem talium bonorum sequitur privatio boni secundum rationem.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25593"/>Ex quo patet quod, licet malum praeter intentionem sit, est tamen voluntarium, ut secunda ratio proponit, licet non per se, sed per accidens.
	Intentio enim est ultimi finis, quem quis propter se vult: voluntas autem est eius etiam quod quis vult propter aliud, etiam si simpliciter non vellet; sicut qui proiicit merces in mari causa salutis, non intendit proiectionem mercium, sed salutem, proiectionem autem vult non simpliciter, sed causa salutis.
	Similiter propter aliquod bonum sensibile consequendum aliquis vult facere inordinatam actionem, non intendens inordinationem, neque volens eam simpliciter, sed propter hoc.
	Et ideo hoc modo malitia et peccatum dicuntur esse voluntaria, sicut proiectio mercium in mari.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25594"/>Eodem autem modo patet solutio ad tertiam obiectionem.
	Nunquam enim invenitur mutatio corruptionis sine mutatione generationis: et per consequens nec finis corruptionis sine fine generationis.
	Natura ergo non intendit finem corruptionis seorsum a fine generationis, sed simul utrumque.
	Non enim est de intentione naturae absoluta quod non sit aqua, sed quod sit aer, quo existente non est aqua.
	Hoc ergo quod est esse aerem, intendit natura secundum se: quod vero est non esse aquam, non intendit nisi inquantum est coniunctum ei quod est esse aerem.
	Sic igitur privationes a natura non sunt secundum se intentae, sed secundum accidens: formae vero secundum se.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25595"/>Patet ergo ex praemissis quod illud quod est simpliciter malum, omnino est praeter intentionem in operibus naturae, sicut partus monstruosi: quod vero non est simpliciter, sed alicui malum, non est intentum a natura secundum se, sed secundum accidens.</p>
</div3></div2>
<div2 n="7"><head>Caput 7: Quod malum non est aliqua essentia</head> 
<div3 n="1"><head>1 </head>
<p><milestone id="n. 1" unit="section"/><A NAME="25597"/>Ex his autem apparet quod nulla essentia est secundum se mala.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25598"/>Malum enim, ut dictum est, nihil est aliud quam privatio eius quod quis natus est et debet habere: sic enim apud omnes est usus huius nominis malum.
	Privatio autem non est aliqua essentia, sed est negatio in substantia.
	Malum igitur non est aliqua essentia in rebus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25599"/>Adhuc.
	Unumquodque secundum suam essentiam habet esse.
	Inquantum autem habet esse, habet aliquid boni: nam, si bonum est quod omnia appetunt, oportet ipsum esse bonum dicere, cum omnia esse appetant.
	Secundum hoc igitur unumquodque bonum est quod essentiam habet.
	Bonum autem et malum opponuntur.
	Nihil igitur est malum secundum quod essentiam habet.
	Nulla igitur essentia mala est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25600"/>Amplius.
	Omnis res vel est agens, vel est facta.
	Malum autem non potest esse agens: quia quicquid agit, agit inquantum est actu existens et perfectum.
	Et similiter non potest esse factum: nam cuiuslibet generationis terminus est forma et bonum.
	Nulla igitur res secundum suam essentiam est mala.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25601"/>Item.
	Nihil tendit ad suum contrarium: unumquodque enim appetit quod est sibi simile et conveniens.
	Omne autem ens agendo intendit bonum, ut ostensum est.
	Nullum igitur ens, inquantum huiusmodi, est malum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25602"/>Adhuc.
	Omnis essentia est alicui rei naturalis.
	Si enim est in genere substantiae, est ipsa natura rei.
	Si vero sit in genere accidentis, oportet quod ex principiis alicuius substantiae causetur, et sic illi substantiae erit naturalis: licet forte alteri substantiae non sit naturalis, sicut caliditas est naturalis igni, licet sit innaturalis aquae.
	Quod autem est secundum se malum, non potest esse alicui naturale.
	De ratione enim mali est privatio eius quod est alicui natum inesse et debitum ei.
	Malum igitur, cum sit eius quod est naturale privatio, non potest esse alicui naturale.
	Unde et quicquid naturaliter inest alicui, est ei bonum, et malum si ei desit.
	Nulla igitur essentia est secundum se mala.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25603"/>Amplius.
	Quicquid habet essentiam aliquam, aut ipsummet est forma, aut habet formam aliquam: per formam enim collocatur unumquodque in genere vel specie.
	Forma autem, inquantum huiusmodi, habet rationem bonitatis: cum sit principium actionis; et finis quem intendit omne faciens; et actus quo unumquodque habens formam perfectum est.
	Quicquid igitur habet essentiam aliquam, inquantum huiusmodi, est bonum.
	Malum igitur non habet essentiam aliquam.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25604"/>Item.
	Ens per actum et potentiam dividitur.
	Actus autem, inquantum huiusmodi, bonum est: quia secundum quod aliquid est actu, secundum hoc est perfectum.
	Potentia etiam bonum aliquid est: tendit enim potentia ad actum, ut in quolibet motu apparet; et est etiam actui proportionata, non ei contraria; et est in eodem genere cum actu; et privatio non competit ei nisi per accidens.
	Omne igitur quod est, quocumque modo sit, inquantum est ens, bonum est.
	Malum igitur non habet aliquam essentiam.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25605"/>Amplius.
	Probatum est in secundo huius, quod omne esse, quocumque modo sit, est a Deo.
	Deum autem esse perfectam bonitatem, in primo ostendimus.
	Cum igitur boni effectus malum esse non possit, impossibile est aliquod ens, inquantum est ens, esse malum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25606"/>Hinc est quod Gen. 1-31 dicitur: <hi>vidit Deus cuncta quae fecerat, et erant valde bona</hi>; et Eccle. 3-11: <hi>cuncta fecit bona in tempore suo</hi>; et I Tim. 4-4: <hi>omnis creatura Dei bona</hi>.
	Et Dionysius, cap.
	IV de Div.
	Nom., dicit quod <hi>malum non est existens</hi>, scilicet per se, <hi>nec aliquid in existentibus</hi>, quasi accidens, sicut albedo vel nigredo.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25607"/>Per hoc autem excluditur error Manichaeorum, ponentium aliquas res secundum suas naturas esse malas.</p>
</div3></div2>
<div2 n="8"><head>Caput 8 et 9: Rationes quibus videtur probari quod malum sit natura vel res aliqua (et solutio ipsarum)</head> 
<div3 n="1"><head>1 </head>
<p><milestone id="n. 1" unit="section"/><A NAME="25609"/>Videtur autem quibusdam rationibus praedictae sententiae posse obviari.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25610"/>Ex propria enim differentia specifica unumquodque speciem sortitur.
	Malum autem est differentia specifica in aliquibus generibus, scilicet in habitibus et actibus moralibus: sicut enim virtus secundum suam speciem est bonus habitus, ita contrarium vitium est malus habitus secundum suam speciem; et similiter de actibus virtutum et vitiorum.
	Malum igitur est dans speciem aliquibus rebus.
	Est igitur aliqua essentia, et aliquibus rebus naturalis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25611"/>Praeterea.
	Utrumque contrariorum est natura quaedam: si enim nihil poneret, alterum contrariorum esset privatio vel negatio pura.
	Sed bonum et malum dicuntur esse contraria.
	Malum igitur est natura aliqua.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25612"/>Item.
	Bonum et malum dicuntur esse genera contrariorum ab Aristotele, in praedicamentis.
	Cuiuslibet autem generis est essentia et natura aliqua: nam non entis non sunt species neque differentiae, et ita quod non est, non potest esse genus.
	Malum igitur est aliqua essentia et natura.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25613"/>Adhuc.
	Omne quod agit, est res aliqua.
	Malum autem agit inquantum malum: repugnat enim bono et corrumpit ipsum.
	Malum igitur, inquantum malum, est res aliqua.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25614"/>Amplius.
	In quibuscumque invenitur magis et minus, oportet quod sint res aliquae habentes ordinem: negationes enim et privationes non suscipiunt magis et minus.
	Invenitur autem inter mala unum altero peius.
	Oportet igitur, ut videtur, quod malum sit res aliqua.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25615"/>Praeterea.
	Res et ens convertuntur.
	Est autem malum in mundo.
	Ergo est res aliqua et natura.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25616"/>Has autem rationes non difficile est solvere.
	Malum enim et bonum in moralibus specificae differentiae ponuntur, ut prima ratio proponebat, quia moralia a voluntate dependent: secundum hoc enim aliquid ad genus moris pertinet, quod est voluntarium.
	Voluntatis autem obiectum est finis et bonum.
	Unde a fine speciem moralia sortiuntur: sicut et naturales actiones a forma principii activi, ut calefactio a calore.
	Quia igitur bonum et malum dicuntur secundum universalem ordinem ad finem, vel privationem ordinis, oportet quod in moralibus primae differentiae sint bonum et malum.
	Unius autem generis oportet esse unam mensuram primam.
	Moralium autem mensura est ratio.
	Oportet igitur quod a fine rationis dicantur aliqua in moralibus bona vel mala.
	Quod igitur in moralibus sortitur speciem a fine qui est secundum rationem, dicitur secundum speciem suam bonum: quod vero sortitur speciem a fine contrario fini rationis, dicitur secundum speciem suam malum.
	Finis autem ille, etsi tollat finem rationis, est tamen aliquod bonum: sicut delectabile secundum sensum, vel aliquid huiusmodi.
	Unde et in aliquibus animalibus sunt bona; et homini etiam cum sunt secundum rationem moderata; et contingit quod est malum uni, esse bonum alteri.
	Et ideo nec malum, secundum quod est differentia specifica in genere moralium, importat aliquid quod sit secundum essentiam suam malum: sed aliquid quod secundum se est bonum, malum autem homini, inquantum privat ordinem rationis, quod est hominis bonum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25617"/>Ex quo etiam patet quod malum et bonum sunt contraria secundum quod in genere moralium accipiuntur: non autem simpliciter accepta, sicut secunda ratio proponebat, sed malum privatio est boni, inquantum est malum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25618"/>Eodem etiam modo potest accipi dictum quod malum et bonum, prout sunt in moralibus, sunt genera contrariorum, ex quo tertia ratio procedebat.
	Omnium enim contrariorum moralium vel utrumque est malum, sicut prodigalitas et illiberalitas; vel unum bonum et alterum malum, sicut liberalitas et illiberalitas.
	Est igitur malum morale et genus et differentia, non secundum quod est privatio boni rationis, ex quo dicitur malum; sed ex natura actionis vel habitus ordinati ad aliquem finem qui repugnat debito fini rationis; sicut homo caecus est hominis individuum non inquantum est caecus, sed inquantum est hic homo; et irrationale est differentia animalis non propter privationem rationis, sed ratione talis naturae ad quam sequitur remotio rationis.
	Potest etiam dici quod Aristoteles dicit malum et bonum esse genera, non secundum propriam opinionem, cum inter prima decem genera, in quorum quolibet invenitur aliqua contrarietas, ea non connumeret; sed secundum opinionem Pythagorae, qui posuit bonum et malum esse prima genera et prima principia, et in utroque eorum posuit esse decem prima contraria: sub bono quidem finitum, par, unum, dextrum, masculinum, quiescens, rectum, lucem, quadratum, et ultimo bonum; sub malo autem, infinitum, impar, plurale, sinistrum, femininum, motum, curvum, tenebras, altera parte longius, et ultimo malum.
	Sic autem et in pluribus librorum logicorum locis utitur exemplis, secundum sententiam aliorum philosophorum, quasi probabilibus secundum illud tempus.
	Habet tamen et hoc dictum aliquam veritatem: nam impossibile est quod probabiliter dicitur, secundum totum esse falsum.
	Omnium enim contrariorum unum est perfectum, et alterum diminutum, quasi privationem quandam habens admixtam: sicut album et calidum sunt perfecta, frigidum vero et nigrum sunt imperfecta, quasi cum privatione significata.
	Quia igitur omnis diminutio et privatio ad rationem mali pertinet; omnis autem perfectio et complementum ad rationem boni: semper in contrariis alterum sub bono videtur comprehendi, alterum ad rationem mali accedere.
	Et secundum hoc bonum et malum genera contrariorum omnium esse videntur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25619"/>Per hoc etiam patet qualiter malum repugnat bono, ex quo quarta ratio procedebat.
	Secundum enim quod formae et fini, quae habent rationem boni, et sunt agendi vera principia, est adiuncta privatio contrariae formae et finis contrarii, actio quae sequitur ex tali forma et tali fine, attribuitur privationi et malo: per accidens quidem, nam privatio, secundum quod huiusmodi, non est alicuius actionis principium.
	Propter quod bene in IV cap. de Div.
	Nom., dicit Dyonisius, quod <hi>malum non pugnat contra bonum nisi virtute boni, secundum se vero est impotens et infirmum</hi>, quasi nullius actionis principium.
	Malum tamen corrumpere dicitur bonum non solum agendo virtute boni, sicut expositum est: sed formaliter secundum se, sicut dicitur caecitas corrumpere visum quia est ipsa visus corruptio; per quem modum dicitur albedo parietem colorare quia est ipse parietis color.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25620"/>Dicitur autem aliquid altero magis et minus malum, per recessum a bono.
	Sic enim quae privationem important, intenduntur et remittuntur, sicut inaequale et dissimile: dicitur enim inaequalius quod est ab aequalitate magis distans; et similiter dissimilius magis a similitudine recedens.
	Unde et magis malum dicitur quod est magis privatum bono, quasi magis a bono distans.
	Privationes autem intenduntur non quasi aliquam essentiam habentes, sicut qualitates et formae, ut quinta ratio procedebat, sed per augmentum causae privantis: sicut aer tenebrosior est quanto plura fuerint interposita obstacula lucis, sic enim longius a lucis participatione distat.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25621"/>Dicitur etiam malum esse in mundo, non quasi essentiam aliquam habeat, vel res quaedam existat, ut sexta ratio procedebat: sed ea ratione qua dicitur quod res aliqua mala est ipso malo; sicut caecitas et quaelibet privatio esse dicitur quia animal caecitate est caecum.
	Ens enim dupliciter dicitur, ut philosophus in metaphysica docet.
	Uno modo, secundum quod significat essentiam rei, et dividitur per decem praedicamenta: et sic nulla privatio potest dici ens.
	Alio modo, secundum quod significat veritatem compositionis: et sic malum et privatio dicitur ens, inquantum privatione dicitur aliquid esse privatum.</p>
</div3></div2>
<div2 n="10"><head>Caput 10: Quod causa mali est bonum</head> 
<div3 n="1"><head>1 </head>
<p><milestone id="n. 1" unit="section"/><A NAME="25623"/>Ex praemissis autem concludi potest quod malum non causatur nisi a bono.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25624"/>Si enim alicuius mali est causa malum; malum autem non agit nisi virtute boni, ut probatum est: oportet ipsum bonum esse causam primariam mali.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25625"/>Adhuc.
	Quod non est, nullius est causa.
	Omnem igitur causam oportet esse ens aliquod.
	Malum autem non est ens aliquod, ut probatum est.
	Malum igitur non potest esse alicuius causa.
	Oportet igitur si ab aliquo causetur malum, quod illud sit bonum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25626"/>Item.
	Quicquid est proprie et per se alicuius causa, tendit in proprium effectum.
	Si igitur malum esset per se alicuius causa, tenderet in proprium effectum, scilicet malum.
	Hoc autem est falsum: nam ostensum est quod omne agens intendit bonum.
	Malum igitur per se non est causa alicuius, sed solum per accidens.
	Omnis autem causa per accidens reducitur ad causam per se.
	Solum autem bonum potest esse per se causa, sed malum non potest esse per se causa.
	Malum igitur causatum est a bono.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25627"/>Praeterea.
	Omnis causa vel est materia, vel forma, vel agens, vel finis.
	Malum autem non potest esse neque materia neque forma: ostensum est enim supra quod tam ens actu, quam ens in potentia, est bonum.
	Similiter non potest esse agens: cum unumquodque agat secundum quod est actu et formam habet.
	Neque etiam potest esse finis: cum sit praeter intentionem, ut probatum est.
	Malum igitur non potest esse alicuius causa.
	Si igitur aliquid sit causa mali, oportet quod sit a bono causatum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25628"/>Cum autem malum et bonum sint opposita; unum autem oppositorum non potest esse causa alterius nisi per accidens, sicut frigidum calefacit, ut dicitur in VIII physicorum: sequitur quod bonum non possit esse causa activa mali nisi per accidens.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25629"/>Hoc autem accidens in naturalibus potest esse et ex parte agentis; et ex parte effectus.
	Ex parte quidem agentis, sicut cum agens patitur defectum virtutis, ex quo sequitur quod actio sit defectiva et effectus deficiens: ut, cum virtus membri digerentis est debilis, sequitur imperfecta decoctio et humor indigestus, quae sunt quaedam mala naturae.
	Accidit autem agenti, inquantum est agens, quod virtutis defectum patiatur: non enim agit secundum quod deficit ei virtus, sed secundum quod habet aliquid de virtute; si enim penitus virtute careret, omnino non ageret.
	Sic igitur malum causatur per accidens ex parte agentis, inquantum agens est deficientis virtutis.
	Propter quod dicitur quod malum non habet causam efficientem, sed deficientem: quia malum non sequitur ex causa agente nisi inquantum est deficientis virtutis, et secundum hoc non est efficiens.
	In idem autem redit si defectus actionis et effectus proveniat ex defectu instrumenti, vel cuiuscumque alterius quod requiritur ad actionem agentis, sicut cum virtus motiva producit claudicationem propter tibiae curvitatem: utroque enim agens agit, et virtute et instrumento.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25630"/>Ex parte vero effectus, malum ex bono causatur per accidens, tum ex parte materiae effectus; tum ex parte formae ipsius.
	Si enim materia sit indisposita ad recipiendam impressionem agentis, necesse est defectum sequi in effectu: sicut cum monstruosi partus sequuntur propter materiae indigestionem.
	Nec hoc imputatur ad aliquem defectum agentis, si materiam indispositam non transmutat ad actum perfectum: unicuique enim agenti naturali est virtus determinata secundum modum suae naturae, quam si non excedat, non propter hoc erit deficiens in virtute, sed tunc solum quando deficit a mensura virtutis sibi debitae per naturam.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25631"/>Ex parte autem formae effectus, per accidens malum incidit inquantum formae alicui de necessitate adiungitur privatio alterius formae, unde simul cum generatione unius rei, necesse est alterius rei sequi corruptionem.
	Sed hoc malum non est malum effectus intenti ab agente, sicut in praecedentibus patet, sed alterius rei.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25632"/>Sic igitur in naturalibus patet quod malum per accidens tantum causatur a bono.
	Eodem autem modo et in artificialibus accidit.
	Ars enim in sua operatione imitatur naturam, et similiter peccatum in utraque invenitur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25633"/>In moralibus autem videtur aliter se habere.
	Non enim ex defectu virtutis sequi videtur morale vitium: cum infirmitas virtutis morale vitium vel totaliter tollat, vel saltem diminuat; infirmitas enim non meretur poenam, quae culpae debetur, sed magis misericordiam et ignoscentiam; voluntarium enim oportet esse moris vitium, non necessarium.
	Si tamen diligenter consideretur, invenitur quantum ad aliquid simile, quantum vero ad aliquid dissimile.
	Dissimile quidem quantum ad hoc, quod vitium morale in sola actione consideratur, non autem in aliquo effectu producto: nam virtutes morales non sunt factivae, sed activae.
	Artes autem factivae sunt: et ideo dictum est quod in eis similiter peccatum accidit sicut in natura.
	Malum igitur morale non consideratur ex materia vel forma effectus, sed solum consequitur ex agente.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25634"/>In actionibus autem moralibus inveniuntur per ordinem quatuor activa principia.
	Quorum unum est virtus executiva, scilicet vis motiva, qua moventur membra ad exequendum imperium voluntatis.
	Unde haec vis a voluntate movetur, quae est aliud principium.
	Voluntas vero movetur ex iudicio virtutis apprehensivae, quae iudicat hoc esse bonum vel malum, quae sunt voluntatis obiecta, unum ad prosequendum movens, aliud ad fugiendum.
	Ipsa autem vis apprehensiva movetur a re apprehensa.
	Primum igitur activum principium in actionibus moralibus est res apprehensa; secundum vis apprehensiva; tertium voluntas; quartum vis motiva, quae exequitur imperium rationis.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25635"/>Actus autem virtutis exequentis iam praesupponit bonum vel malum morale.
	Non enim ad mores huiusmodi actus exteriores pertinent nisi secundum quod sunt voluntarii.
	Unde, si voluntatis sit actus bonus, et actus exterior bonus dicetur: malus autem, si ille sit malus.
	Nihil autem ad malitiam moralem pertineret si actus exterior deficiens esset defectu ad voluntatem non pertinente: claudicatio enim non est vitium moris, sed naturae.
	Huiusmodi igitur virtutis exequentis defectus moris vitium vel totaliter excusat, vel minuit.
	Actus vero quo res movet apprehensivam virtutem, immunis est a vitio moris: movet enim secundum ordinem naturalem visibile visum, et quodlibet obiectum potentiam passivam.
	Ipse etiam actus apprehensivae virtutis, in se consideratus, morali vitio caret: cum eius defectus vitium morale vel excuset vel minuat, sicut et defectus exequentis virtutis; pariter enim infirmitas et ignorantia excusant peccatum vel minuunt.
	Relinquitur igitur quod morale vitium in solo actu voluntatis primo et principaliter inveniatur: et rationabiliter etiam ex hoc actus moralis dicatur, quia voluntarius est.
	In actu igitur voluntatis quaerenda est radix et origo peccati moralis.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25636"/>Videtur autem hanc inquisitionem consequi difficultas.
	Cum enim actus deficiens proveniat propter defectum activi principii, oportet praeintelligere defectum in voluntate ante peccatum morale.
	Qui quidem defectus si sit naturalis, semper inhaeret voluntati: semper igitur voluntas in agendo moraliter peccabit; quod actus virtutum falsum esse ostendunt.
	Si autem defectus sit voluntarius, iam est peccatum morale, cuius causa iterum inquirenda restabit: et sic ratio in infinitum deducet.
	Oportet ergo dicere quod defectus in voluntate praeexistens non sit naturalis, ne sequatur voluntatem in quolibet actu peccare; neque etiam casualis et fortuitus, non enim esset in nobis morale peccatum, casualia enim sunt impraemeditata et extra rationem.
	Est igitur voluntarius.
	Non tamen peccatum morale: ne cogamur in infinitum procedere.
	Quod quidem qualiter esse possit, considerandum est.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25637"/>Cuiuslibet siquidem activi principii perfectio virtutis ex superiori activo dependet: agens enim secundum agit per virtutem primi agentis.
	Cum igitur secundum agens manet sub ordine primi agentis, indeficienter agit: deficit autem in agendo si contingat ipsum ab ordine primi agentis deflecti; sicut patet in instrumento cum deficit a motu agentis.
	Dictum est autem quod in ordine actionum moralium duo principia voluntatem praecedunt: scilicet vis apprehensiva; et obiectum apprehensum, quod est finis.
	Cum autem unicuique mobili respondeat proprium motivum, non quaelibet vis apprehensiva est debitum motivum cuiuslibet appetitus, sed huius haec, et illius alia.
	Sicut igitur appetitus sensitivi proprium motivum est vis apprehensiva sensualis, ita voluntatis proprium motivum est ratio ipsa.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25638"/>Rursus, cum ratio multa bona et multos fines apprehendere possit; cuiuslibet autem sit proprius finis: et voluntatis erit finis et primum motivum, non bonum quodlibet, sed bonum quoddam determinatum.
	Cum igitur voluntas tendit in actum mota ex apprehensione rationis repraesentantis sibi proprium bonum, sequitur debita actio.
	Cum autem voluntas in actionem prorumpit ad apprehensionem apprehensivae sensualis; vel ipsius rationis aliquod aliud bonum repraesentantis a proprio bono diversum; sequitur in actione voluntatis peccatum morale.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25639"/>Praecedit igitur in voluntate peccatum actionis defectus ordinis ad rationem; et ad proprium finem.
	Ad rationem quidem, sicut cum, ad subitam apprehensionem sensus, voluntas in bonum delectabile secundum sensum tendit.
	Ad finem vero debitum, sicut cum ratio in aliquod bonum ratiocinando devenit quod non est, vel nunc vel hoc modo, bonum, et tamen voluntas in illud tendit quasi in proprium bonum.
	Hic autem ordinis defectus voluntarius est: nam in potestate ipsius voluntatis est velle et non velle.
	Itemque est in potestate ipsius quod ratio actu consideret, vel a consideratione desistat; aut quod hoc vel illud consideret.
	Nec tamen iste defectus est malum morale: si enim ratio nihil consideret, vel consideret bonum quodcumque, nondum est peccatum, quousque voluntas in finem indebitum tendat.
	Quod iam est voluntatis actus.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="25640"/>Sic igitur tam in naturalibus quam in moralibus patet quod malum a bono non causatur nisi per accidens.</p>
</div3></div2>
<div2 n="11"><head>Caput 11: Quod malum fundatur in bono</head> 
<div3 n="1"><head>1 </head>
<p><milestone id="n. 1" unit="section"/><A NAME="25642"/>Ex praemissis etiam ostendi potest quod omne malum est in aliquo bono fundatum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25643"/>Malum enim non potest esse per se existens: cum non sit essentiam habens, ut supra ostensum est.
	Oportet igitur quod malum sit in aliquo subiecto.
	Omne autem subiectum, cum sit substantia quaedam, bonum quoddam est, ut ex praemissis patet.
	Omne igitur malum in bono aliquo est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25644"/>Adhuc.
	Malum privatio quaedam est, ut ex praemissis patet.
	Privatio autem et forma privata in eodem subiecto sunt.
	Subiectum autem formae est ens in potentia ad formam, quod bonum est: nam in eodem genere sunt potentia et actus.
	Privatio igitur, quae malum est, est in bono aliquo sicut in subiecto.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25645"/>Amplius.
	Ex hoc dicitur aliquid malum, quia nocet.
	Non autem nisi quia nocet bono: nocere enim malo bonum est, cum corruptio mali sit bona.
	Non autem noceret, formaliter loquendo, bono, nisi esset in bono: sic enim caecitas homini nocet inquantum in ipso est.
	Oportet igitur quod malum sit in bono.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25646"/>Item.
	Malum non causatur nisi a bono, et per accidens tantum.
	Omne autem quod est per accidens, reducitur ad id quod est per se.
	Oportet igitur semper cum malo causato, quod est effectus boni per accidens, esse bonum aliquod quod est effectus boni per se, ita quod sit fundamentum eius: nam quod est per accidens, fundatur supra id quod est per se.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25647"/>Sed cum bonum et malum sint opposita; unum autem oppositorum non possit esse alterius subiectum, sed expellat ipsum: videbitur alicui primo aspectu esse inconveniens si bonum subiectum mali esse dicatur.
	Non est autem inconveniens, si veritas perquiratur.
	Nam bonum communiter dicitur sicut et ens: cum omne ens, inquantum huiusmodi, sit bonum, ut probatum est.
	Non est autem inconveniens ut non ens sit in ente sicut in subiecto: privatio enim quaelibet est non ens, et tamen subiectum eius est substantia, quae est ens aliquod.
	Non tamen non ens est in ente sibi opposito sicut in subiecto.
	Caecitas enim non est non ens universale, sed non ens hoc, quo scilicet tollitur visus: non est igitur in visu sicut in subiecto, sed in animali.
	Similiter autem malum non est sicut in subiecto in bono sibi opposito, sed hoc per malum tollitur: sed in aliquo alio bono; sicut malum moris est in bono naturae; malum autem naturae, quod est privatio formae, est in materia, quae est bonum sicut ens in potentia.</p>
</div3></div2>
<div2 n="12"><head>Caput 12: Quod malum non totaliter consumit bonum</head> 
<div3 n="1"><head>1 </head>
<p><milestone id="n. 1" unit="section"/><A NAME="25649"/>Patet autem ex praedictis quod, quantumcumque multiplicetur malum, nunquam potest totum bonum consumere.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25650"/>Semper enim oportet quod remaneat mali subiectum, si malum remanet.
	Subiectum autem mali est bonum.
	Manet igitur semper bonum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25651"/>Sed cum contingat malum in infinitum intendi; semper autem per intensionem mali minuatur bonum: videtur in infinitum per malum diminui bonum.
	Bonum autem quod per malum diminui potest, oportet esse finitum: nam infinitum bonum non est capax mali, ut in primo libro ostensum est.
	Videtur igitur quod quandoque totum tollatur bonum per malum: nam si ex finito aliquid infinities tollatur, oportet illud quandoque per ablationem consumi.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25652"/>Non autem potest dici, ut dicunt quidam, quod sequens ablatio, secundum eandem proportionem facta qua et prior, in infinitum procedens, bonum non possit consumere, sicut in continui divisione contingit: nam si ex bicubitali linea dimidium subtraxeris, itemque ex residuo dimidium, et sic in infinitum procedas, semper aliquid adhuc dividendum remanebit.
	Sed tamen in hoc divisionis processu semper posterius subtractum oportet esse minus secundum quantitatem: dimidium enim totius, quod prius subtrahebatur, maius est secundum quantitatem absolutam quam dimidium dimidii, licet eadem proportio maneat.
	Hoc autem in diminutione qua bonum per malum diminuitur, nequaquam potest accidere.
	Nam quanto bonum magis per malum fuerit diminutum, erit infirmius: et sic per secundum malum magis diminui poterit.
	Rursusque malum sequens contingit esse aequale, vel maius priore: unde non semper secundo subtrahetur a bono per malum minor boni quantitas, proportione servata eadem.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25653"/>Est igitur aliter dicendum.
	Ex praemissis enim manifestum est quod malum totaliter bonum cui oppositum est tollit, sicut caecitas visum: oportet autem quod remaneat bonum quod est mali subiectum.
	Quod quidem, inquantum subiectum est, habet rationem boni, secundum quod est potentia ad actum boni quod privatur per malum.
	Quanto igitur minus fuerit in potentia ad illud bonum, tanto minus erit bonum.
	Subiectum autem fit minus potentia ad formam, non quidem per solam subtractionem alicuius partis subiecti; neque per hoc quod aliqua pars potentiae subtrahatur; sed per hoc quod potentia impeditur per contrarium actum ne in actum formae exire possit, sicut subiectum tanto est minus potentia frigidum, quanto in eo magis calor augetur.
	Diminuitur igitur bonum per malum magis apponendo contrarium quam de bono aliquid subtrahendo: quod etiam convenit his quae sunt dicta de malo.
	Diximus enim quod malum incidit praeter intentionem agentis, quod semper intendit aliquod bonum, ad quod sequitur exclusio alterius boni, quod est ei oppositum.
	Quanto igitur illud bonum intentum ad quod praeter intentionem agentis sequitur malum, magis multiplicatur, tanto potentia ad bonum contrarium diminuitur magis: et sic magis per malum dicitur diminui bonum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25654"/>Haec autem diminutio boni per malum non potest in naturalibus in infinitum procedere.
	Nam formae naturales et virtutes omnes terminatae sunt, et perveniunt ad aliquem terminum ultra quem porrigi non possunt.
	Non potest igitur neque forma aliqua contraria, neque virtus contrarii agentis in infinitum augeri, ut ex hoc sequatur in infinitum diminutio boni per malum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25655"/>In moralibus autem potest ista diminutio in infinitum procedere.
	Nam intellectus et voluntas in suis actibus terminos non habent.
	Potest enim intellectus intelligendo in infinitum procedere: unde mathematicae numerorum species et figurarum infinitae dicuntur.
	Et similiter voluntas in volendo in infinitum procedit: qui enim vult furtum committere, potest iterum velle illud committere, et sic in infinitum.
	Quanto autem voluntas magis in fines indebitos tendit, tanto difficilius redit ad proprium et debitum finem: quod patet in his in quibus per peccandi consuetudinem iam est habitus vitiorum inductus.
	In infinitum igitur per malum moris bonum naturalis aptitudinis diminui potest.
	Nunquam tamen totaliter tolletur, sed semper naturam remanentem comitatur.</p>
</div3></div2>
<div2 n="13"><head>Caput 13: Quod malum habet aliquo modo causam</head> 
<div3 n="1"><head>1 </head>
<p><milestone id="n. 1" unit="section"/><A NAME="25657"/>Ex praedictis autem ostendi potest quod, etsi malum non habeat causam per se, cuiuslibet tamen mali oportet esse causam per accidens.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25658"/>Quicquid enim est in aliquo ut in subiecto, oportet quod habeat aliquam causam: causatur enim vel ex subiecti principiis, vel ex aliqua extrinseca causa.
	Malum autem est in bono sicut in subiecto, ut ostensum est.
	Oportet igitur quod malum habeat causam.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25659"/>Item.
	Quod est in potentia ad utrumque oppositorum, non constituitur in actu alicuius eorum nisi per aliquam causam: nulla enim potentia facit se esse in actu.
	Malum autem est privatio eius quod quis natus est et debet habere: ex hoc enim unumquodque dicitur malum esse.
	Est igitur malum in subiecto quod est in potentia ad ipsum et ad suum oppositum.
	Oportet igitur quod malum habeat aliquam causam.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25660"/>Adhuc.
	Quicquid inest alicui praeter suam naturam, advenit ei ex aliqua alia causa: omnia enim in his quae sunt sibi naturalia permanent nisi aliquid aliud impediat; unde lapis non fertur sursum nisi ab aliquo proiiciente, nec aqua calefit nisi ab aliquo calefaciente.
	Malum autem semper inest praeter naturam eius cui inest: cum sit privatio eius quod natum est aliquid et debet habere.
	Igitur oportet quod malum semper habeat aliquam causam, vel per se vel per accidens.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25661"/>Amplius.
	Omne malum consequitur ad aliquod bonum: sicut corruptio sequitur ad aliquam generationem.
	Sed omne bonum habet aliquam causam, praeter primum bonum, in quo non est aliquod malum, ut in primo libro ostensum est.
	Omne igitur malum habet aliquam causam, ad quam sequitur per accidens.</p>
</div3></div2>
<div2 n="14"><head>Caput 14: Quod malum est causa per accidens</head> 
<div3 n="1"><head>1 </head>
<p><milestone id="n. 1" unit="section"/><A NAME="25663"/>Ex eisdem etiam patet quod malum, etsi non sit causa per se, est tamen causa per accidens.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25664"/>Si enim aliquid est causa alicuius per se, id quod accidit ei, est causa illius per accidens: sicut album quod accidit aedificatori, est causa domus per accidens.
	Omne autem malum est in aliquo bono.
	Bonum autem omne est alicuius aliquo modo causa: materia enim est quodammodo causa formae, et quodammodo e converso; et similiter est de agente et fine.
	Unde non sequitur processus in infinitum in causis, si quodlibet est alicuius causa, propter circulum inventum in causis et causatis secundum species diversas causarum.
	Malum igitur est per accidens causa.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25665"/>Adhuc.
	Malum est privatio quaedam, ut ex praedictis patet.
	Privatio autem est principium per accidens in rebus mobilibus, sicut materia et forma per se.
	Malum igitur est alicuius causa per accidens.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25666"/>Praeterea.
	Ex defectu causae sequitur defectus in effectu.
	Defectus autem in causa est aliquod malum.
	Non tamen potest esse causa per se: quia res non est causa per hoc quod est deficiens, sed per hoc quod est ens; si enim tota deficeret, nullius esset causa.
	Malum igitur est alicuius causa non per se, sed per accidens.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25667"/>Item.
	Secundum omnes species causarum discurrendo, invenitur malum esse per accidens causa.
	In specie quidem causae efficientis quia propter causae agentis deficientem virtutem sequitur defectus in effectu et actione.
	In specie vero causae materialis, quia ex materiae indispositione causatur in effectu defectus.
	In specie vero causae formalis, quia uni formae semper adiungitur alterius formae privatio.
	In specie vero causae finalis, quia indebito fini adiungitur malum, inquantum per ipsum finis debitus impeditur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25668"/>Patet igitur quod malum est causa per accidens, et non potest esse causa per se.</p>
</div3></div2>
<div2 n="15"><head>Caput 15: Quod non est summum malum</head> 
<div3 n="1"><head>1 </head>
<p><milestone id="n. 1" unit="section"/><A NAME="25670"/>Ex hoc autem patet quod non potest esse aliquod summum malum, quod sit omnium malorum principium.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25671"/>Summum enim malum oportet esse absque consortio omnis boni: sicut et summum bonum est quod est omnino separatum a malo.
	Non potest autem esse aliquod malum omnino separatum a bono: cum ostensum sit quod malum fundatur in bono.
	Ergo nihil est summe malum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25672"/>Adhuc.
	Si aliquid est summe malum, oportet quod per essentiam suam sit malum: sicut et summe bonum est quod per suam essentiam bonum est.
	Hoc autem est impossibile: cum malum non habeat aliquam essentiam, ut supra probatum est.
	Impossibile est igitur ponere summum malum, quod sit malorum principium.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25673"/>Item.
	Illud quod est primum principium, non est ab aliquo causatum.
	Omne autem malum causatur a bono, ut ostensum est.
	Non est igitur malum primum principium.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25674"/>Amplius.
	Malum non agit nisi virtute boni, ut ex praemissis patet.
	Primum autem principium agit virtute propria.
	Malum igitur non potest esse primum principium.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25675"/>Praeterea.
	Cum id quod est per accidens, sit posterius eo quod est per se, impossibile est quod sit primum id quod est per accidens.
	Malum autem non evenit nisi per accidens et praeter intentionem, ut probatum est.
	Impossibile est igitur quod malum sit primum principium.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25676"/>Adhuc.
	Omne malum habet causam per accidens, ut probatum est.
	Primum autem principium non habet causam neque per se neque per accidens.
	Malum igitur non potest esse primum principium in aliquo genere.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25677"/>Item.
	Causa per se prior est ea quae per accidens.
	Sed malum non est causa nisi per accidens, ut ostensum est.
	Malum igitur non potest esse primum principium.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25678"/>Per hoc autem excluditur error Manichaeorum, ponentium aliquod summum malum, quod est principium primum omnium malorum.</p>
</div3></div2>
<div2 n="16"><head>Caput 16: Quod finis cuiuslibet rei est bonum</head> 
<div3 n="1"><head>1 </head>
<p><milestone id="n. 1" unit="section"/><A NAME="25680"/>Si autem omne agens agit propter bonum, ut supra probatum est, sequitur ulterius quod cuiuslibet entis bonum sit finis.
	Omne enim ens ordinatur in finem per suam actionem: oportet enim quod vel ipsa actio sit finis; vel actionis finis est etiam finis agentis.
	Quod est eius bonum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25681"/>Amplius.
	Finis rei cuiuslibet est in quod terminatur appetitus eius.
	Appetitus autem cuiuslibet rei terminatur ad bonum: sic enim philosophi diffiniunt bonum, <hi>quod omnia appetunt</hi>.
	Cuiuslibet igitur rei finis est aliquod bonum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25682"/>Item.
	Illud ad quod aliquid tendit cum extra ipsum fuerit, et in quo quiescit cum ipsum habuerit, est finis eius.
	Unumquodque autem, si perfectione propria careat, in ipsam movetur, quantum in se est: si vero eam habeat, in ipsa quiescit.
	Finis igitur uniuscuiusque rei est eius perfectio.
	Perfectio autem cuiuslibet est bonum ipsius.
	Unumquodque igitur ordinatur in bonum sicut in finem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25683"/>Praeterea.
	Eodem modo ordinantur in finem ea quae cognoscunt finem, et ea quae finem non cognoscunt: licet quae cognoscunt finem, per se moveantur in finem; quae autem non cognoscunt, tendunt in finem quasi ab alio directa, sicut patet de sagittante et sagitta.
	Sed ea quae cognoscunt finem, semper ordinantur in bonum sicut in finem: nam voluntas, quae est appetitus finis praecogniti, non tendit in aliquid nisi sub ratione boni, quod est eius obiectum.
	Ergo et ea quae finem non cognoscunt, ordinantur in bonum sicut in finem.
	Finis igitur omnium est bonum.</p>
</div3></div2>
<div2 n="17"><head>Caput 17: Quod omnia ordinantur in unum finem, qui est Deus</head> 
<div3 n="1"><head>1 </head>
<p><milestone id="n. 1" unit="section"/><A NAME="25685"/>Ex hoc autem apparet quod omnia ordinantur in unum bonum sicut in ultimum finem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25686"/>Si enim nihil tendit in aliquid sicut in finem nisi inquantum ipsum est bonum, ergo oportet quod bonum inquantum bonum sit finis.
	Quod igitur est summum bonum, est maxime omnium finis.
	Sed summum bonum est unum tantum, quod est Deus: ut in primo libro probatum est.
	Omnia igitur ordinantur sicut in finem in unum bonum quod est Deus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25687"/>Item.
	Quod est maximum in unoquoque genere, est causa omnium illorum quae sunt illius generis; sicut ignis, qui est calidissimus, est causa caliditatis in aliis corporibus.
	Summum igitur bonum, quod est Deus, est causa bonitatis in omnibus bonis.
	Ergo et est causa cuiuslibet finis quod sit finis: cum quicquid est finis, sit huiusmodi inquantum est bonum.
	Propter quod autem est unumquodque, et illud magis.
	Deus igitur maxime est omnium rerum finis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25688"/>Adhuc.
	In quolibet genere causarum causa prima est magis causa quam causa secunda: nam causa secunda non est causa nisi per causam primam.
	Illud igitur quod est causa prima in ordine causarum finalium, oportet quod sit magis causa finalis cuiuslibet quam causa finalis proxima.
	Sed Deus est prima causa in ordine causarum finalium: cum sit summum in ordine bonorum.
	Est igitur magis finis uniuscuiusque rei quam aliquis finis proximus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25689"/>Amplius.
	In omnibus finibus ordinatis oportet quod ultimus finis sit finis omnium praecedentium finium: sicut, si potio conficitur ut detur aegroto, datur autem ut purgetur, purgatur autem ut extenuetur, extenuatur autem ut sanetur; oportet quod sanitas sit finis et extenuationis et purgationis et aliorum praecedentium.
	Sed omnia inveniuntur in diversis gradibus bonitatis ordinata sub uno summo bono, quod est causa omnis bonitatis: ac per hoc, cum bonum habeat rationem finis, omnia ordinantur sub Deo sicut fines praecedentes sub fine ultimo.
	Oportet igitur quod omnium finis sit Deus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25690"/>Praeterea.
	Bonum particulare ordinatur in bonum commune sicut in finem: esse enim partis est propter esse totius; unde et bonum gentis est divinius quam bonum unius hominis.
	Bonum autem summum, quod est Deus, est bonum commune, cum ex eo universorum bonum dependeat: bonum autem quo quaelibet res bona est, est bonum particulare ipsius et aliorum quae ab ipso dependent.
	Omnes igitur res ordinantur sicut in finem in unum bonum, quod est Deus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25691"/>Item.
	Ad ordinem agentium sequitur ordo in finibus: nam sicut supremum agens movet omnia secunda agentia, ita ad finem supremi agentis oportet quod ordinentur omnes fines secundorum agentium: quidquid enim agit supremum agens, agit propter finem suum.
	Agit autem supremum actiones omnium inferiorum agentium, movendo omnes ad suas actiones, et per consequens ad suos fines.
	Unde sequitur quod omnes fines secundorum agentium ordinentur a primo agente in finem suum proprium.
	Agens autem primum rerum omnium est Deus, ut in secundo probatum est.
	Voluntatis autem ipsius nihil aliud finis est quam sua bonitas, quae est ipsemet, ut in primo probatum est.
	Omnia igitur quaecumque sunt facta vel ab ipso immediate, vel mediantibus causis secundis, in Deum ordinantur sicut in finem.
	Omnia autem entia sunt huiusmodi: nam, sicut in secundo probatur, nihil esse potest quod ab ipso non habeat esse.
	Omnia igitur ordinantur in Deum sicut in finem.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25692"/>Adhuc.
	Finis ultimus cuiuslibet facientis, inquantum est faciens, est ipsemet: utimur enim factis a nobis propter nos; et si aliquid aliquando propter aliud homo faciat, hoc refertur in bonum suum vel utile vel delectabile vel honestum.
	Deus autem est causa factiva rerum omnium, quorundam quidem immediate, quorundam autem mediantibus aliis causis, ut ex praemissis est manifestum.
	Est igitur ipsemet finis rerum omnium.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25693"/>Praeterea.
	Finis inter alias causas primatum obtinet, et ab ipso omnes aliae causae habent quod sint causae in actu: agens enim non agit nisi propter finem, ut ostensum est.
	Ex agente autem materia in actum formae reducitur: unde materia fit actu huius rei materia, et similiter forma huius rei forma, per actionem agentis, et per consequens per finem.
	Finis etiam posterior est causa quod praecedens finis intendatur ut finis: non enim movetur aliquid in finem proximum nisi propter finem postremum.
	Est igitur finis ultimus prima omnium causa.
	Esse autem primam omnium causam necesse est primo enti convenire, quod Deus est, ut supra ostensum est.
	Deus igitur est ultimus omnium finis.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25694"/>Hinc est quod dicitur Proverb. 16-4: <hi>universa propter semetipsum operatus est Deus</hi>.
	Et Apoc. ult.: <hi>ego sum alpha et omega, primus et novissimus</hi>.</p>
</div3></div2>
<div2 n="18"><head>Caput 18: Quomodo Deus sit finis rerum</head> 
<div3 n="1"><head>1 </head>
<p><milestone id="n. 1" unit="section"/><A NAME="25696"/>Restat igitur inquirendum quomodo Deus sit omnium finis.
	Quod quidem ex praemissis fiet manifestum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25697"/>Sic enim est ultimus finis omnium rerum quod tamen est prius omnibus in essendo.
	Finis autem aliquis invenitur qui, etiam si primatum obtineat in causando secundum quod est in intentione, est tamen in essendo posterius.
	Quod quidem contingit in quolibet fine quem agens sua actione constituit: sicut medicus constituit sanitatem per suam actionem in infirmo, quae tamen est finis eius.
	Aliquis autem finis invenitur qui, sicut est praecedens in causando, ita etiam in essendo praecedit: sicut dicitur finis id quod aliquid sua actione vel motu acquirere intendit, ut locum sursum ignis per suum motum, et civitatem rex per pugnam.
	Deus igitur sic est finis rerum sicut aliquid ab unaquaque re suo modo obtinendum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25698"/>Adhuc.
	Deus est simul ultimus rerum finis, et primum agens, ut ostensum est.
	Finis autem per actionem agentis constitutus, non potest esse primum agens, sed est magis effectus agentis.
	Non potest igitur Deus sic esse finis rerum quasi aliquid constitutum, sed solum quasi aliquid praeexistens obtinendum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25699"/>Amplius.
	Si aliquid agat propter rem aliquam iam existentem, et per eius actionem aliquid constituatur, oportet quod rei propter quam agit aliquid acquiratur ex actione agentis: sicut si milites pugnant propter ducem, cui acquiritur victoria, quam milites suis actionibus causant.
	Deo autem non potest aliquid acquiri ex actione cuiuslibet rei: est enim sua bonitas omnino perfecta, ut in primo libro ostensum est.
	Relinquitur igitur quod Deus sit finis rerum, non sicut aliquid constitutum aut effectum a rebus, neque ita quod aliquid ei a rebus acquiratur, sed hoc solo modo, quia ipse rebus acquiritur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25700"/>Item.
	Oportet quod eo modo effectus tendat in finem quo agens propter finem agit.
	Deus autem qui est primum agens omnium rerum, non sic agit quasi sua actione aliquid acquirat, sed quasi sua actione aliquid largiatur: quia non est in potentia ut aliquid acquirere possit, sed solum in actu perfecto, ex quo potest elargiri.
	Res igitur non ordinantur in Deum sicut in finem cui aliquid acquiratur, sed ut ab ipso ipsummet suo modo consequantur, cum ipsemet sit finis.</p>
</div3></div2>
<div2 n="19"><head>Caput 19: Quod omnia intendunt assimilari Deo</head> 
<div3 n="1"><head>1 </head>
<p><milestone id="n. 1" unit="section"/><A NAME="25702"/>Ex hoc autem quod acquirunt divinam bonitatem, res creatae similes Deo constituuntur.
	Si igitur res omnes in Deum sicut in ultimum finem tendunt ut ipsius bonitatem consequantur, sequitur quod ultimus rerum finis sit Deo assimilari.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25703"/>Amplius.
	Agens dicitur esse finis effectus inquantum effectus tendit in similitudinem agentis: unde forma generantis est finis generationis.
	Sed Deus ita est finis rerum quod est etiam primum agens earum.
	Omnia igitur intendunt, sicut ultimum finem, Deo assimilari.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25704"/>Item.
	In rebus evidenter apparet quod esse appetunt naturaliter: unde et si qua corrumpi possunt, naturaliter corrumpentibus resistunt, et tendunt illuc ubi conserventur, sicut ignis sursum et terra deorsum.
	Secundum hoc autem esse habent omnia quod Deo assimilantur, qui est ipsum esse subsistens: cum omnia sint solum quasi esse participantia.
	Omnia igitur appetunt quasi ultimum finem Deo assimilari.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25705"/>Praeterea.
	Res omnes creatae sunt quaedam imagines primi agentis, scilicet Dei: agens enim agit sibi simile.
	Perfectio autem imaginis est ut repraesentet suum exemplar per similitudinem ad ipsum: ad hoc enim imago constituitur.
	Sunt igitur res omnes propter divinam similitudinem consequendam sicut propter ultimum finem.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25706"/>Adhuc.
	Omnis res per suum motum vel actionem tendit in aliquod bonum sicut in finem, ut supra ostensum est.
	In tantum autem aliquid de bono participat, in quantum assimilatur primae bonitati, quae Deus est.
	Omnia igitur per motus suos et actiones tendunt in divinam similitudinem sicut in finem ultimum.</p>
</div3></div2>
<div2 n="20"><head>Caput 20: Quomodo res imitentur divinam bonitatem</head> 
<div3 n="1"><head>1 </head>
<p><milestone id="n. 1" unit="section"/><A NAME="25708"/>Patet ergo ex his quae dicta sunt quod assimilari ad Deum est ultimus omnium finis.
	Id autem quod proprie habet rationem finis, est bonum.
	Tendunt igitur res in hoc quod assimilentur Deo proprie inquantum est bonus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25709"/>Bonitatem autem creaturae non assequuntur eo modo sicut in Deo est, licet divinam bonitatem unaquaeque res imitetur secundum suum modum.
	Divina enim bonitas simplex est, quasi tota in uno consistens.
	Ipsum enim divinum esse omnem plenitudinem perfectionis obtinet, ut in primo libro probatum est.
	Unde, cum unumquodque in tantum sit bonum in quantum est perfectum, ipsum divinum esse est eius perfecta bonitas: idem enim est Deo esse, vivere, sapientem esse, beatum esse, et quicquid aliud ad perfectionem et bonitatem pertinere videtur, quasi tota divina bonitas sit ipsum divinum esse.
	Rursumque ipsum divinum esse est ipsius Dei existentis substantia.
	In aliis autem rebus hoc accidere non potest.
	Ostensum est enim in secundo quod nulla substantia creata est ipsum suum esse.
	Unde, si secundum quod res quaelibet est, bona est; non est autem earum aliqua suum esse: nulla earum est sua bonitas, sed earum quaelibet bonitatis participatione bona est, sicut et ipsius esse participatione est ens.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25710"/>Rursus.
	Non omnes creaturae in uno gradu bonitatis constituuntur.
	Nam quorundam substantia forma et actus est: scilicet cui secundum id quod est, competit esse actu et bonum esse.
	Quorundam vero substantia ex materia et forma composita est: cui competit actu esse et bonum esse, sed secundum aliquid sui, scilicet secundum formam.
	Divina igitur substantia sua bonitas est; substantia vero simplex bonitatem participat secundum id quod est; substantia autem composita secundum aliquid sui.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25711"/>In hoc autem tertio gradu substantiarum iterum diversitas invenitur quantum ad ipsum esse.
	Nam quorundam ex materia et forma compositorum totam materiae potentiam forma adimplet, ita quod non remanet in materia potentia ad aliam formam: et per consequens nec in aliqua alia materia potentia ad hanc formam.
	Et huiusmodi sunt corpora caelestia, quae ex tota materia sua constant.
	Quorundam vero forma non replet totam materiae potentiam: unde adhuc in materia remanet potentia ad aliam formam; et in alia materiae parte remanet potentia ad hanc formam; sicut patet in elementis et elementatis.
	Quia vero privatio est negatio in substantia eius quod substantiae potest inesse, manifestum est quod cum hac forma quae non implet totam materiae potentiam, adiungitur privatio formae: quae quidem adiungi non potest substantiae cuius forma implet totam materiae potentiam; neque illi quae est forma per suam essentiam; et multo minus illi cuius essentia est ipsum suum esse.
	Cum autem manifestum sit quod motus non potest esse ubi non est potentia ad aliud, quia motus est actus existentis in potentia; itemque manifestum sit quod malum est ipsa privatio boni: planum est quod in hoc ultimo substantiarum ordine est bonum mutabile et permixtionem mali oppositi habens; quod in superioribus substantiarum ordinibus accidere non potest.
	Possidet igitur haec substantia ultimo modo dicta, sicut ultimum gradum in esse, ita ultimum gradum in bonitate.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25712"/>Inter partes etiam huius substantiae ex materia et forma compositae, bonitatis ordo invenitur.
	Cum enim materia sit ens in potentia secundum se considerata, forma vero sit actus eius; substantia vero composita sit actu existens per formam: forma quidem erit secundum se bona, substantia vero composita prout actu habet formam; materia vero secundum quod est in potentia ad formam.
	Et licet unumquodque sit bonum inquantum est ens, non tamen oportet quod materia, quae est ens solum in potentia, sit bona solum in potentia.
	Ens enim absolute dicitur, bonum autem etiam in ordine consistit: non enim solum aliquid bonum dicitur quia est finis, vel quia est obtinens finem; sed, etiam si nondum ad finem pervenerit, dummodo sit ordinatum in finem, ex hoc ipso dicitur bonum.
	Materia ergo non potest simpliciter dici ens ex hoc quod est potentia ens, in quo importatur ordo ad esse: potest autem ex hoc simpliciter dici bona, propter ordinem ipsum.
	In quo apparet quod bonum quodammodo amplioris est ambitus quam ens: propter quod Dionysius dicit, IV cap. de Div.
	Nom., quod <hi>bonum se extendit ad existentia et non existentia</hi>.
	Nam et ipsa non existentia, scilicet materia secundum quod intelligitur privationi subiecta, appetit bonum, scilicet esse.
	Ex quo patet quod etiam sit bona: nihil enim appetit bonum nisi bonum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25713"/>Est et alio modo creaturae bonitas a bonitate divina deficiens.
	Nam, sicut dictum est, Deus in ipso suo esse summam perfectionem obtinet bonitatis.
	Res autem creata suam perfectionem non possidet in uno, sed in multis: quod enim est in supremo unitum, multiplex in infimis invenitur.
	Unde Deus secundum idem dicitur esse virtuosus, sapiens et operans, creatura vero secundum diversa: tantoque perfecta bonitas alicuius creaturae maiorem multiplicitatem requirit, quanto magis a prima bonitate distans invenitur.
	Si vero perfectam bonitatem non potest attingere, imperfectam retinebit in paucis.
	Et inde est quod, licet primum et summum bonum sit omnino simplex; substantiaeque ei in bonitate propinquae, sint pariter et quantum ad simplicitatem vicinae: infimae tamen substantiae inveniuntur simpliciores quibusdam superioribus eis, sicut elementa animalibus et hominibus, quia non possunt pertingere ad perfectionem cognitionis et intellectus, quam consequuntur animalia et homines.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25714"/>Manifestum est ergo ex dictis quod, licet Deus secundum suum simplex esse perfectam et totam suam bonitatem habeat, creaturae tamen ad perfectionem suae bonitatis non pertingunt per solum suum esse, sed per plura.
	Unde, licet quaelibet earum sit bona inquantum est, non tamen potest simpliciter bona dici si aliis careat quae ad ipsius bonitatem requiruntur: sicut homo qui, virtute spoliatus, vitiis est subiectus, dicitur quidem bonus secundum quid, scilicet inquantum est ens et inquantum est homo, non tamen bonus simpliciter, sed magis malus.
	Non igitur cuilibet creaturarum idem est esse et bonum esse simpliciter: licet quaelibet earum bona sit inquantum est.
	Deo vero simpliciter idem est esse et esse bonum.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25715"/>Si autem res quaelibet tendit in divinae bonitatis similitudinem sicut in finem; divinae autem bonitati assimilatur aliquid quantum ad omnia quae ad propriam pertinent bonitatem; bonitas autem rei non solum in esse suo consistit, sed in omnibus aliis quae ad suam perfectionem requiruntur, ut ostensum est: manifestum est quod res ordinantur in Deum sicut in finem non solum secundum esse substantiale, sed etiam secundum ea quae ei accidunt pertinentia ad perfectionem; et etiam secundum propriam operationem, quae etiam pertinet ad perfectionem rei.</p>
</div3></div2>
<div2 n="21"><head>Caput 21: Quod res intendunt naturaliter assimilari Deo in hoc quod est causa</head> 
<div3 n="1"><head>1 </head>
<p><milestone id="n. 1" unit="section"/><A NAME="25717"/>Ex his autem apparet quod res intendunt divinam similitudinem etiam in hoc quod sunt causae aliorum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25718"/>Tendit enim in divinam similitudinem res creata per suam operationem.
	Per suam autem operationem una res fit causa alterius.
	Ergo in hoc etiam res intendunt divinam similitudinem, ut sint aliis causae.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25719"/>Adhuc.
	Res tendunt in divinam similitudinem inquantum est bonus, ut supra dictum est.
	Ex bonitate autem Dei est quod aliis esse largitur: unumquodque enim agit inquantum est actu perfectum.
	Desiderant igitur generaliter res in hoc Deo assimilari, ut sint aliorum causae.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25720"/>Amplius.
	Ordo ad bonum boni rationem habet, ut ex dictis est manifestum.
	Unumquodque autem per hoc quod est causa alterius, ordinatur ad bonum: bonum enim solum causatur per se, malum autem per accidens tantum, ut ostensum est.
	Esse igitur aliorum causa est bonum.
	Secundum autem quodlibet bonum ad quod aliquid tendit, intendit divinam similitudinem: cum quodlibet bonum creatum sit ex participatione divinae bonitatis.
	Intendunt igitur res divinam similitudinem in hoc quod sunt aliorum causae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25721"/>Item.
	Eiusdem rationis est quod effectus tendat in similitudinem agentis, et quod agens assimilet sibi effectum: tendit enim effectus in finem in quem dirigitur ab agente.
	Agens autem intendit sibi assimilare patiens non solum quantum ad esse ipsius, sed etiam quantum ad causalitatem: sicut enim ab agente conferuntur effectui naturali principia per quae subsistat, ita principia per quae aliorum sit causa; sicut enim animal, dum generatur, accipit a generante virtutem nutritivam, ita etiam virtutem generativam.
	Effectus igitur tendit in similitudinem agentis non solum quantum ad speciem ipsius, sed etiam quantum ad hoc quod sit aliorum causa.
	Sic autem tendunt res in similitudinem Dei sicut effectus in similitudinem agentis, ut ostensum est.
	Intendunt igitur res naturaliter assimilari Deo in hoc quod sunt causae aliorum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25722"/>Praeterea.
	Tunc maxime perfectum est unumquodque quando potest alterum sibi simile facere: illud enim perfecte lucet quod alia illuminare potest.
	Unumquodque autem tendens in suam perfectionem, tendit in divinam similitudinem.
	Per hoc igitur unumquodque tendit in divinam similitudinem, quod intendit aliorum causa esse.
	Quia vero causa, inquantum huiusmodi, superior est causato, manifestum est quod tendere in divinam similitudinem per hunc modum ut sit aliorum causa, est superiorum in entibus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25723"/>Item.
	Prius est unumquodque in se perfectum quam possit alterum causare, ut iam dictum est.
	Haec igitur perfectio ultimo accidit rei, ut aliorum causa existat.
	Cum igitur per multa tendat res creata in divinam similitudinem, hoc ultimum ei restat, ut divinam similitudinem quaerat per hoc quod sit aliorum causa.
	Unde Dionysius dicit, III cap. caelestis hierarchiae, quod <hi>omnium divinius est Dei cooperatorem fieri</hi>: secundum quod apostolus dicit, I Corinth. 3-9: <hi>Dei adiutores sumus</hi>.</p>
</div3></div2>
<div2 n="22"><head>Caput 22: Quomodo diversimode res ordinantur in suos fines</head> 
<div3 n="1"><head>1 </head>
<p><milestone id="n. 1" unit="section"/><A NAME="25725"/>Ex praemissis autem manifestum esse potest quod ultimum per quod res unaquaeque ordinatur ad finem, est eius operatio: diversimode tamen, secundum diversitatem operationis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25726"/>Nam quaedam operatio est rei ut aliud moventis, sicut calefacere et secare.
	Quaedam vero est operatio rei ut ab alio motae, sicut calefieri et secari.
	Quaedam vero operatio est perfectio operantis actu existentis in aliud transmutandum non tendens: quorum primo differunt a passione et motu; secundo vero, ab actione transmutativa exterioris materiae.
	Huiusmodi autem operatio est sicut intelligere, sentire et velle.
	Unde manifestum est quod ea quae moventur vel operantur tantum, sine hoc quod moveant vel faciant, tendunt in divinam similitudinem quantum ad hoc quod sint in seipsis perfecta; quae vero faciunt et movent, inquantum huiusmodi, tendunt in divinam similitudinem in hoc quod sint aliorum causae; quae vero per hoc quod moventur movent, intendunt divinam similitudinem quantum ad utrumque.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25727"/>Corpora autem inferiora, secundum quod moventur motibus naturalibus, considerantur ut mota tantum, non autem ut moventia, nisi per accidens: accidit enim lapidi quod, descendens, aliquod obvians impellat.
	Et similiter est in alteratione et aliis motibus.
	Unde finis motus eorum est ut consequantur divinam similitudinem quantum ad hoc quod sint in seipsis perfecta, utpote habentia propriam formam et proprium ubi.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25728"/>Corpora vero caelestia movent mota.
	Unde finis motus eorum est consequi divinam similitudinem quantum ad utrumque.
	Quantum quidem ad propriam perfectionem, inquantum corpus caeleste sit in aliquo ubi in actu in quo prius erat in potentia.
	Nec propter hoc minus suam perfectionem consequitur, quamvis ad ubi in quo prius erat actu, remaneat in potentia.
	Similiter enim et materia prima in suam perfectionem tendit per hoc quod acquirit in actu formam quam prius habebat in potentia, licet et aliam habere desinat quam prius actu habebat: sic enim successive materia omnes formas suscipit ad quas est in potentia, ut tota eius potentia reducatur in actum successive, quod simul fieri non poterat.
	Unde, cum corpus caeleste sit in potentia ad ubi sicut materia prima ad formam, perfectionem suam consequitur per hoc quod eius potentia tota ad ubi reducitur in actum successive, quod simul non poterat fieri.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25729"/>Inquantum vero movendo movent, est finis motus eorum consequi divinam similitudinem in hoc quod sint causae aliorum.
	Sunt autem aliorum causae per hoc quod causant generationem et corruptionem et alios motus in istis inferioribus.
	Motus igitur corporum caelestium, inquantum movent, ordinantur ad generationem et corruptionem quae est in istis inferioribus.
	Non est autem inconveniens quod corpora caelestia moveant ad generationem horum inferiorum, quamvis haec inferiora corpora sint caelestibus corporibus indigniora, cum tamen finem oporteat esse potiorem eo quod est ad finem.
	Generans enim agit ad formam generati: cum tamen generatum non sit dignius generante, sed in agentibus univocis sit eiusdem speciei cum ipso.
	Intendit enim generans formam generati, quae est generationis finis, non quasi ultimum finem: sed similitudinem esse divini in perpetuatione speciei, et in diffusione bonitatis suae, per hoc quod aliis formam speciei suae tradit, et aliorum sit causa.
	Similiter autem corpora caelestia, licet sint digniora inferioribus corporibus, tamen intendunt generationem eorum, et formas generatorum in actum educere per suos motus, non quasi ultimum finem: sed per hoc ad divinam similitudinem intendentes quasi ad ultimum finem, in hoc quod causae aliorum existant.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25730"/>Considerandum autem quod unumquodque, inquantum participat similitudinem divinae bonitatis, quae est obiectum voluntatis eius, intantum participat de similitudine divinae voluntatis, per quam res producuntur in esse et conservantur.
	Superiora autem divinae bonitatis similitudinem participant simplicius et universalius: inferiora vero particularius et magis divisim.
	Unde et inter corpora caelestia et inferiora non attenditur similitudo secundum aequiparantiam, sicut in his quae sunt unius speciei: sed sicut universalis agentis ad particularem effectum.
	Sicut igitur agentis particularis in istis inferioribus intentio contrahitur ad bonum huius speciei vel illius, ita intentio corporis caelestis fertur ad bonum commune substantiae corporalis, quae per generationem conservatur et multiplicatur et augetur.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25731"/>Cum vero, ut dictum est, quaelibet res mota, inquantum movetur, tendat in divinam similitudinem ut sit in se perfecta; perfectum autem sit unumquodque inquantum fit actu: oportet quod intentio cuiuslibet in potentia existentis sit ut per motum tendat in actum.
	Quanto igitur aliquis actus est posterior et magis perfectus, tanto principalius in ipsum appetitus materiae fertur.
	Unde oportet quod in ultimum et perfectissimum actum quem materia consequi potest, tendat appetitus materiae quo appetit formam, sicut in ultimum finem generationis.
	In actibus autem formarum gradus quidam inveniuntur.
	Nam materia prima est in potentia primo ad formam elementi.
	Sub forma vero elementi existens est in potentia ad formam mixti: propter quod elementa sunt materia mixti.
	Sub forma autem mixti considerata, est in potentia ad animam vegetabilem: nam talis corporis anima actus est.
	Itemque anima vegetabilis est potentia ad sensitivam; sensitiva vero ad intellectivam.
	Quod processus generationis ostendit: primo enim in generatione est fetus vivens vita plantae, postmodum vero vita animalis, demum vero vita hominis.
	Post hanc autem formam non invenitur in generabilibus et corruptibilibus posterior forma et dignior.
	Ultimus igitur finis generationis totius est anima humana, et in hanc tendit materia sicut in ultimam formam.
	Sunt ergo elementa propter corpora mixta; haec vero propter viventia; in quibus plantae sunt propter animalia; animalia vero propter hominem.
	Homo igitur est finis totius generationis.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25732"/>Quia vero per eadem res generatur et conservatur in esse, secundum ordinem praemissum in generationibus rerum est etiam ordo in conservationibus earundem.
	Unde videmus quod corpora mixta sustentantur per elementorum congruas qualitates: plantae vero ex mixtis corporibus nutriuntur; animalia ex plantis nutrimentum habent; et quaedam etiam perfectiora et virtuosiora ex quibusdam imperfectioribus et infirmioribus.
	Homo vero utitur omnium rerum generibus ad sui utilitatem.
	Quibusdam quidem ad esum, quibusdam vero ad vestitum: unde et a natura nudus est institutus, utpote potens ex aliis sibi vestitum praeparare; sicut etiam nullum sibi congruum nutrimentum natura praeparavit nisi lac, ut ex diversis rebus sibi cibum conquireret.
	Quibusdam vero ad vehiculum: nam in motus celeritate, et in fortitudine ad sustinendos labores, multis animalibus infirmior invenitur, quasi aliis animalibus ad auxilium sibi praeparatis.
	Et super hoc omnibus sensibilibus utitur ad intellectualis cognitionis perfectionem.
	Unde et de homine in Psalmo dicitur, ad Deum directo sermone: <hi>omnia subiecisti sub pedibus eius</hi>.
	Et Aristoteles dicit, in I politicorum, quod homo habet naturale dominium super omnia animalia.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25733"/>Si igitur motio ipsius caeli ordinatur ad generationem; generatio autem tota ordinatur ad hominem sicut in ultimum finem huius generis: manifestum est quod finis motionis caeli ordinatur ad hominem sicut in ultimum finem in genere generabilium et mobilium.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25734"/>Hinc est quod Deuteron. 4-19, dicitur quod Deus corpora caelestia fecit in ministerium cunctis gentibus.</p>
</div3></div2>
<div2 n="23"><head>Caput 23: Quod motus caeli est a principio intellectivo</head> 
<div3 n="1"><head>1 </head>
<p><milestone id="n. 1" unit="section"/><A NAME="25736"/>Ex praemissis etiam ostendi potest primum motivum motus caeli esse aliquid intellectivum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25737"/>Nihil enim secundum propriam speciem agens intendit formam altiorem sua forma; intendit enim omne agens sibi simile.
	Corpus autem caeleste, secundum quod agit per motum suum, intendit ultimam formam, quae est intellectus humanus, quae quidem est altior omni corporali forma, ut ex praemissis patet.
	Corpus igitur caeli non agit ad generationem secundum propriam speciem, sicut agens principale, sed secundum speciem alicuius superioris agentis intellectualis, ad quod se habet corpus caeleste sicut instrumentum ad agens principale.
	Agit autem caelum ad generationem secundum quod movetur.
	Movetur igitur corpus caeleste ab aliqua intellectuali substantia.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25738"/>Adhuc.
	Omne quod movetur, necesse est ab alio moveri, ut superius probatum est.
	Corpus igitur caeli ab alio movetur.
	Aut ergo illud aliud est omnino separatum ab eo: aut est ei unitum, ita quod compositum ex caelo et movente dicatur movere seipsum, inquantum una pars eius est movens et alia mota.
	Si autem sic est; omne autem movens seipsum est vivum et animatum: sequitur quod caelum sit animatum.
	Non autem alia anima quam intellectuali: non enim nutritiva, cum in eo non sit generatio et corruptio; neque sensitiva, cum non habeat organorum diversitatem.
	Sequitur ergo quod moveatur ab anima intellectiva.
	Si autem movetur a motore extrinseco, aut illud erit corporeum, aut incorporeum.
	Et si quidem corporeum, non movet nisi motum: nullum enim corpus movet nisi motum, ut ex superioribus patet.
	Oportebit ergo et illud ab alio moveri.
	Cum autem non sit procedere in infinitum in corporibus, oportebit devenire ad primum movens incorporeum.
	Quod autem est penitus a corpore separatum, oportet esse intellectuale, ut ex superioribus patet.
	Motus igitur caeli, quod est primum corporeum, est ab intellectuali substantia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25739"/>Item.
	Corpora gravia et levia moventur a generante et removente prohibens, ut probatur in VIII physicorum: non enim potest esse quod forma in eis sit movens et materia mota, nihil enim movetur nisi corpus.
	Sicut autem elementorum corpora sunt simplicia, et non est in eis compositio nisi materiae et formae, ita et corpora caelestia sunt simplicia.
	Si igitur moventur sicut gravia et levia, oportet quod moveantur a generante per se, et a removente prohibens per accidens.
	Hoc autem est impossibile: nam illa corpora ingenerabilia sunt, utpote non habentia contrarietatem; et motus eorum impediri non possunt.
	Oportet igitur quod moveantur illa corpora a moventibus per apprehensionem.
	Non autem sensitivam, ut ostensum est.
	Ergo intellectivam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25740"/>Amplius.
	Si principium motus caeli est sola natura, absque apprehensione aliqua, oportet quod principium motus caeli sit forma caelestis corporis, sicut et in elementis: licet enim formae simplices non sint moventes, sunt tamen principia motuum, ad eas enim consequuntur motus naturales, sicut et omnes aliae naturales proprietates.
	Non autem potest esse quod motus caelestis sequatur formam caelestis corporis sicut principium activum.
	Sic enim forma est principium motus localis, inquantum alicui corpori, secundum suam formam, debetur aliquis locus, in quem movetur ex vi suae formae tendentis in locum illum, quam quia dat generans, dicitur esse motor: sicut igni secundum suam formam competit esse sursum.
	Corpori autem caelesti, secundum suam formam, non magis congruit unum ubi quam aliud.
	Non igitur motus caelestis principium est sola natura.
	Oportet igitur quod principium motus eius sit aliquid per apprehensionem movens.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25741"/>Adhuc.
	Natura semper ad unum tendit: unde quae sunt a natura, semper sunt eodem modo, nisi impediantur; quod est in paucioribus.
	Quod igitur ex sui ratione habet difformitatem, impossibile est quod sit finis in quem tendit natura.
	Motus autem secundum rationem suam est huiusmodi: quod enim movetur, inquantum huiusmodi, dissimiliter se habet et nunc et prius.
	Impossibile est igitur quod natura intendat motum propter seipsum.
	Intendit igitur quietem per motum, quae se habet ad motum sicut unum ad multa: quiescit enim quod similiter se habet nunc et prius.
	Si igitur motus caeli sit a natura tantum, esset ordinatus in aliquam quietem.
	Cuius contrarium apparet: cum sit continuus.
	Non est igitur motus caeli a natura sicut a principio activo, sed magis a substantia intelligente.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25742"/>Item.
	Omni motui qui est a natura sicut a principio activo, oportet quod, si accessus ad aliquid est naturalis, quod recessus ab eodem sit innaturalis et contra naturam: sicut grave accedit deorsum naturaliter, recedit autem inde contra naturam.
	Si igitur motus caeli esset naturalis, cum tendat ad occidentem naturaliter, contra naturam ab occidente recedens in orientem rediret.
	Hoc autem est impossibile: in motu enim caelesti nihil est violentum et contra naturam.
	Impossibile est igitur quod principium activum motus caelestis sit natura.
	Est igitur principium activum eius aliqua vis apprehensiva, et per intellectum, ut ex praedictis patet.
	Movetur igitur corpus caeleste a substantia intellectuali.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25743"/>Non tamen est negandum motum caelestem esse naturalem.
	Dicitur enim esse motus aliquis naturalis, non solum propter activum principium, sed etiam propter passivum: sicut patet in generatione simplicium corporum.
	Quae quidem non potest dici naturalis ratione principii activi: movetur enim id naturaliter a principio activo cuius principium activum est intra, natura enim est principium motus in eo in quo est; principium autem activum in generatione simplicis corporis est extra.
	Non est igitur naturalis ratione principii activi, sed solum ratione principii passivi, quod est materia, cui inest naturalis appetitus ad formam naturalem.
	Sic ergo motus caelestis corporis, quantum ad activum principium, non est naturalis, sed magis voluntarius et intellectualis: quantum vero ad principium passivum est naturalis, nam corpus caeleste habet naturalem aptitudinem ad talem motum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25744"/>Hoc autem manifeste apparet si habitudo consideretur caelestis corporis ad suum ubi.
	Patitur enim et movetur unumquodque secundum quod est in potentia, agit vero et movet secundum quod est actu.
	Corpus autem caeleste, secundum suam substantiam consideratum, invenitur ut in potentia indifferenter se habens ad quodlibet ubi, sicut materia prima ad quamlibet formam, sicut praedictum est.
	Aliter autem est de corpore gravi et levi, quod, in sua natura consideratum, non est indifferens ad omnem locum, sed ex ratione suae formae determinatur sibi locus.
	Natura igitur corporis gravis et levis est principium activum motus eius: natura vero corporis caelestis est motus ipsius passivum principium.
	Unde non debet alicui videri quod violenter moveatur, sicut corpora gravia et levia, quae a nobis moventur per intellectum.
	Corporibus enim gravibus et levibus inest naturalis aptitudo ad contrarium motum ei quo moventur a nobis, et ideo a nobis moventur per violentiam: licet motus corporis animalis, quo movetur ab anima, non sit ei violentus inquantum est animatum, etsi sit ei violentus inquantum est grave quoddam.
	Corpora autem caelestia non habent aptitudinem ad motum contrarium, sed ad illum quo moventur a substantia intelligente.
	Unde simul est voluntarius, quantum ad principium activum; et naturalis, quantum ad principium passivum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25745"/>Quod autem motus caeli est voluntarius secundum activum principium, non repugnat unitati et conformitati caelestis motus, ex hoc quod voluntas ad multa se habet, et non est determinata ad unum.
	Quia sicut natura determinatur ad unum per suam virtutem, ita voluntas determinatur ad unum per suam sapientiam, qua voluntas dirigitur infallibiliter ad unum finem.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25746"/>Patet etiam ex praemissis quod in motu caelesti non est contra naturam neque accessus ad aliquod ubi, neque recessus ab eo.
	Hoc enim accidit in motu gravium et levium propter duo: primo quidem, quia intentio naturae est determinata in gravibus et levibus ad unum locum, unde, sicut naturaliter tendit in ipsum, ita contra naturam recedit ab eo.
	Secundo, quia duo motus quorum unus accedit ad terminum, et alter recedit, sunt contrarii.
	Si autem accipiatur in motu gravium et levium non ultimus locus, sed medius, sicut ad ipsum acceditur naturaliter, ita ab ipso naturaliter receditur: quia totum stat sub una intentione naturae; et non sunt motus contrarii, sed unus et continuus.
	Ita autem est in motu caelestium corporum: quia naturae intentio non est ad aliquod ubi determinatum, ut iam dictum est; motus etiam quo recedit corpus circulariter motum ab aliquo signo, non est contrarius motui quo illuc accedit, sed est unus motus et continuus.
	Unde quodlibet ubi in motu caeli est sicut medium, et non sicut extremum in motu recto.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25747"/>Non differt autem, quantum ad praesentem intentionem, utrum corpus caeleste moveatur a substantia intellectuali coniuncta, quae sit anima eius, vel a substantia separata; et utrum unumquodque corporum caelestium moveatur a Deo immediate, vel nullum, sed mediantibus substantiis intellectualibus creatis; aut primum tantum immediate a Deo, alia vero mediantibus substantiis creatis; dummodo habeatur quod motus caelestis est a substantia intellectuali.</p>
</div3></div2>
<div2 n="24"><head>Caput 24: Quomodo appetunt bonum etiam quae cognitione carent</head> 
<div3 n="1"><head>1 </head>
<p><milestone id="n. 1" unit="section"/><A NAME="25749"/>Si autem corpus caeleste a substantia intellectuali movetur, ut ostensum est; motus autem corporis caelestis ordinatur ad generationem in inferioribus: necesse est quod generationes et motus istorum inferiorum procedant ex intentione substantiae intelligentis.
	In idem enim fertur intentio principalis agentis, et instrumenti.
	Caelum autem est causa inferiorum motuum secundum suum motum, quo movetur a substantia intellectuali.
	Sequitur ergo quod sit sicut instrumentum intellectualis substantiae.
	Sunt igitur formae et motus inferiorum corporum a substantia intellectuali causatae et intentae sicut a principali agente, a corpore vero caelesti sicut ab instrumento.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25750"/>Oportet autem quod species eorum quae causantur et intenduntur ab intellectuali agente, praeexistant in intellectu ipsius: sicut formae artificiatorum praeexistunt in intellectu artificis, et ex eis deriventur in effectus.
	Omnes igitur formae quae sunt in istis inferioribus, et omnes motus, derivantur a formis intellectualibus quae sunt in intellectu alicuius substantiae, vel aliquarum.
	Et propter hoc dicit Boetius, in libro de Trin., quod <hi>formae quae sunt in materia, venerunt a formis quae sunt sine materia</hi>.
	Et quantum ad hoc verificatur dictum Platonis, quod formae separatae sunt principia formarum quae sunt in materia: licet Plato posuerit eas per se subsistentes, et causantes immediate formas sensibilium; nos vero ponamus eas in intellectu existentes, et causantes formas inferiores per motum caeli.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25751"/>Quia vero omne quod movetur ab aliquo per se, non secundum accidens, dirigitur ab eo in finem sui motus; corpus autem caeleste movetur a substantia intellectuali; corpus autem caeleste causat per sui motum omnes motus in istis inferioribus: necessarium est quod corpus caeleste dirigatur in finem sui motus per substantiam intellectualem, et per consequens omnia inferiora corpora in proprios fines.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25752"/>Sic igitur non est difficile videre qualiter naturalia corpora cognitione carentia moveantur et agant propter finem.
	Tendunt enim in finem sicut directa in finem a substantia intelligente, per modum quo sagitta tendit ad signum directa a sagittante.
	Sicut enim sagitta consequitur inclinationem ad finem determinatum ex impulsione sagittantis, ita corpora naturalia consequuntur inclinationem in fines naturales ex moventibus naturalibus, ex quibus sortiuntur suas formas et virtutes et motus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25753"/>Unde etiam patet quod quodlibet opus naturae est opus substantiae intelligentis: nam effectus principalius attribuitur primo moventi dirigenti in finem, quam instrumentis ab eo directis.
	Et propter hoc operationes naturae inveniuntur ordinate procedere ad finem, sicut operationes sapientis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25754"/>Planum igitur fit quod ea etiam quae cognitione carent, possunt operari propter finem; et appetere bonum naturali appetitu; et appetere divinam similitudinem; et propriam perfectionem.
	Non est autem differentia sive hoc sive illud dicatur.
	Nam per hoc quod tendunt in suam perfectionem, tendunt ad bonum: cum unumquodque in tantum bonum sit in quantum est perfectum.
	Secundum vero quod tendit ad hoc quod sit bonum, tendit in divinam similitudinem: Deo enim assimilatur aliquid inquantum bonum est.
	Bonum autem hoc vel illud particulare habet quod sit appetibile inquantum est similitudo primae bonitatis.
	Propter hoc igitur tendit in proprium bonum, quia tendit in divinam similitudinem, et non e converso.
	Unde patet quod omnia appetunt divinam similitudinem quasi ultimum finem.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25755"/>Bonum autem suum cuiuslibet rei potest accipi multipliciter.
	Uno quidem modo, secundum quod est eius proprium ratione individui.
	Et sic appetit animal suum bonum cum appetit cibum, quo in esse conservatur.
	Alio modo, secundum quod est eius ratione speciei.
	Et sic appetit proprium bonum animal inquantum appetit generationem prolis et eius nutritionem, vel quicquid aliud operetur ad conservationem vel defensionem individuorum suae speciei.
	Tertio vero modo, ratione generis.
	Et sic appetit proprium bonum in causando agens aequivocum: sicut caelum.
	Quarto autem modo, ratione similitudinis analogiae principiatorum ad suum principium.
	Et sic Deus, qui est extra genus, propter suum bonum omnibus rebus dat esse.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25756"/>Ex quo patet quod quanto aliquid est perfectioris virtutis, et eminentius in gradu bonitatis, tanto appetitum boni communiorem habet, et magis in distantibus a se bonum quaerit et operatur.
	Nam imperfecta ad solum bonum proprii individui tendunt; perfecta vero ad bonum speciei; perfectiora vero ad bonum generis; Deus autem, qui est perfectissimus in bonitate, ad bonum totius entis.
	Unde non immerito dicitur a quibusdam quod bonum, inquantum huiusmodi, est diffusivum: quia quanto aliquid invenitur melius, tanto ad remotiora bonitatem suam diffundit.
	Et quia in quolibet genere quod est perfectissimum est exemplar et mensura omnium quae sunt illius generis, oportet quod Deus, qui est in bonitate perfectissimus et suam bonitatem communissime diffundens, in sua diffusione sit exemplar omnium bonitatem diffundentium.
	Inquantum autem unumquodque bonitatem diffundit in alia, fit aliorum causa.
	Hinc etiam patet quod unumquodque tendens ad hoc quod sit aliorum causa, tendit in divinam similitudinem, et nihilominus tendit in suum bonum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25757"/>Non est ergo inconveniens si motus corporum caelestium, et actiones motorum eorum, dicantur esse aliqualiter propter haec corpora quae generantur et corrumpuntur, quae sunt eis indigniora.
	Non enim sunt propter haec sicut propter ultimum finem: sed, intendentes horum generationem, intendunt suum bonum, et divinam similitudinem tanquam ultimum finem.</p>
</div3></div2>
<div2 n="25"><head>Caput 25: Quod intelligere Deum est finis omnis intellectualis substantiae</head> 
<div3 n="1"><head>1 </head>
<p><milestone id="n. 1" unit="section"/><A NAME="25759"/>Cum autem omnes creaturae, etiam intellectu carentes, ordinentur in Deum sicut in finem ultimum; ad hunc autem finem pertingunt omnia inquantum de similitudine eius aliquid participant: intellectuales creaturae aliquo specialiori modo ad ipsum pertingunt, scilicet per propriam operationem intelligendo ipsum.
	Unde oportet quod hoc sit finis intellectualis creaturae, scilicet intelligere Deum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25760"/>Ultimus enim finis cuiuslibet rei est Deus, ut ostensum est.
	Intendit igitur unumquodque sicut ultimo fini Deo coniungi quanto magis sibi possibile est.
	Vicinius autem coniungitur aliquid Deo per hoc quod ad ipsam substantiam eius aliquo modo pertingit, quod fit dum aliquid quis cognoscit de divina substantia, quam dum consequitur eius aliquam similitudinem.
	Substantia igitur intellectualis tendit in divinam cognitionem sicut in ultimum finem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25761"/>Item.
	Propria operatio cuiuslibet rei est finis eius: est enim secunda perfectio ipsius; unde quod ad propriam operationem bene se habet, dicitur virtuosum et bonum.
	Intelligere autem est propria operatio substantiae intellectualis.
	Ipsa igitur est finis eius.
	Quod igitur est perfectissimum in hac operatione, hoc est ultimus finis: et praecipue in operationibus quae non ordinantur ad aliqua operata, sicut est intelligere et sentire.
	Cum autem huiusmodi operationes ex obiectis speciem recipiant, per quae etiam cognoscuntur, oportet quod tanto sit perfectior aliqua istarum operationum, quanto eius obiectum est perfectius.
	Et sic intelligere perfectissimum intelligibile, quod Deus est, est perfectissimum in genere huius operationis quae est intelligere.
	Cognoscere igitur Deum intelligendo est ultimus finis cuiuslibet intellectualis substantiae.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25762"/>Potest autem aliquis dicere intellectualis quidem substantiae ultimum finem consistere in intelligendo optimum intelligibile: non tamen illud quod est optimum intelligibile huius vel illius intellectualis substantiae, est optimum intelligibile simpliciter, sed quanto aliqua intellectualis substantia est altior, tanto suum intelligibile optimum est altius.
	Et ideo forte suprema intellectualis substantia creata habet pro intelligibili optimo illud quod est optimum simpliciter, unde eius felicitas erit in intelligendo Deum: cuiuslibet vero inferioris substantiae intellectualis felicitas erit intelligere aliquod inferius intelligibile, quod est tamen altissimum eorum quae ab ipsa intelliguntur.
	Et praecipue intellectus humani videtur quod non sit intelligere optimum intelligibile simpliciter, propter eius debilitatem: habet enim se ad cognoscendum illud quod est maximum intelligibile sicut oculus noctuae ad solem.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25763"/>Sed manifeste apparet quod finis cuiuslibet substantiae intellectualis, etiam infimae, est intelligere Deum.
	Ostensum est enim supra quod omnium entium ultimus finis in quem tendunt, est Deus.
	Intellectus autem humanus, etsi sit infimus in ordine intellectualium substantiarum, est tamen superior omnibus intellectu carentibus.
	Cum ergo nobilioris substantiae non sit ignobilior finis, erit etiam intellectus humani finis ipse Deus.
	Unumquodque autem intelligens consequitur suum finem ultimum per hoc quod ipsum intelligit, ut ostensum est.
	Intelligendo igitur pertingit intellectus humanus ad Deum sicut ad finem.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25764"/>Adhuc.
	Sicut res intellectu carentes tendunt in Deum sicut in finem per viam assimilationis, ita substantiae intellectuales per viam cognitionis, ut ex praedictis patet.
	Res autem intellectu carentes, etsi tendant in similitudinem proximorum agentium, non tamen ibi quiescit naturae intentio, sed habet pro fine assimilationem ad summum bonum, ut ex dictis patet, etsi imperfectissime ad hanc similitudinem possint pertingere.
	Intellectus igitur quantumcumque modicum possit de divina cognitione percipere, illud erit sibi pro ultimo fine, magis quam perfecta cognitio inferiorum intelligibilium.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25765"/>Amplius.
	Unumquodque maxime desiderat suum finem ultimum.
	Intellectus autem humanus magis desiderat, et amat, et delectatur in cognitione divinorum, quamvis modicum quidem de illis percipere possit, quam in perfecta cognitione quam habet de rebus infimis.
	Est igitur ultimus finis hominis intelligere quoquo modo Deum.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25766"/>Adhuc.
	Unumquodque tendit in divinam similitudinem sicut in proprium finem.
	Illud igitur per quod unumquodque maxime Deo assimilatur, est ultimus finis eius.
	Deo autem assimilatur maxime creatura intellectualis per hoc quod intellectualis est: hanc enim similitudinem habet prae ceteris creaturis, et haec includit omnes alias.
	In genere autem huius similitudinis magis assimilatur Deo secundum quod intelligit actu, quam secundum quod intelligit in habitu vel potentia: quia Deus semper actu intelligens est, ut in primo probatum est.
	Et in hoc quod intelligit actu, maxime assimilatur Deo secundum quod intelligit ipsum Deum: nam ipse Deus intelligendo se intelligit omnia alia, ut in primo probatum est.
	Intelligere igitur Deum est ultimus finis omnis intellectualis substantiae.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25767"/>Item.
	Quod est tantum propter aliud diligibile, est propter illud quod est tantum propter se diligibile: non enim est abire in infinitum in appetitu naturae, quia desiderium naturae frustraretur, cum non sit possibile pertransire infinita.
	Omnes autem scientiae et artes et potentiae practicae sunt tantum propter aliud diligibiles: nam in eis finis non est scire, sed operari.
	Scientiae autem speculativae sunt propter seipsas diligibiles: nam finis earum est ipsum scire.
	Nec invenitur aliqua actio in rebus humanis quae non ordinetur ad alium finem, nisi consideratio speculativa.
	Nam etiam ipsae actiones ludicrae, quae videntur absque fine fieri, habent aliquem finem debitum, scilicet ut per eas quodammodo mente relevati, magis simus postmodum potentes ad studiosas operationes: alias esset semper ludendum, si ludus propter se quaereretur, quod est inconveniens.
	Ordinantur igitur artes practicae ad speculativas, et similiter omnis humana operatio ad speculationem intellectus, sicut ad finem.
	In omnibus autem scientiis et artibus ordinatis ad illam videtur pertinere ultimus finis quae est praeceptiva et architectonica aliarum: sicut ars gubernatoria, ad quam pertinet finis navis, qui est usus ipsius, est architectonica et praeceptiva respectu navisfactivae.
	Hoc autem modo se habet philosophia prima ad alias scientias speculativas, nam ab ipsa omnes aliae dependent, utpote ab ipsa accipientes sua principia, et directionem contra negantes principia: ipsaque prima philosophia tota ordinatur ad Dei cognitionem sicut ad ultimum finem, unde et scientia divina nominatur.
	Est ergo cognitio divina finis ultimus omnis humanae cognitionis et operationis.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25768"/>Adhuc.
	In omnibus agentibus et moventibus ordinatis oportet quod finis primi agentis et motoris sit ultimus finis omnium: sicut finis ducis exercitus est finis omnium sub eo militantium.
	Inter omnes autem hominis partes, intellectus invenitur superior motor: nam intellectus movet appetitum, proponendo ei suum obiectum; appetitus autem intellectivus, qui est voluntas, movet appetitus sensitivos, qui sunt irascibilis et concupiscibilis, unde et concupiscentiae non obedimus nisi voluntatis imperium adsit; appetitus autem sensitivus, adveniente consensu voluntatis, movet iam corpus.
	Finis igitur intellectus est finis omnium actionum humanarum.
	Finis autem et bonum intellectus est verum: et per consequens ultimus finis primum verum.
	Est igitur ultimus finis totius hominis, et omnium operationum et desideriorum eius, cognoscere primum verum, quod est Deus.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25769"/>Amplius.
	Naturaliter inest omnibus hominibus desiderium cognoscendi causas eorum quae videntur: unde propter admirationem eorum quae videbantur, quorum causae latebant, homines primo philosophari coeperunt, invenientes autem causam quiescebant.
	Nec sistit inquisitio quousque perveniatur ad primam causam: et tunc perfecte nos scire arbitramur quando primam causam cognoscimus.
	Desiderat igitur homo naturaliter cognoscere primam causam quasi ultimum finem.
	Prima autem omnium causa Deus est.
	Est igitur ultimus finis hominis cognoscere Deum.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25770"/>Praeterea.
	Cuiuslibet effectus cogniti naturaliter homo scire causam desiderat.
	Intellectus autem humanus cognoscit ens universale.
	Desiderat igitur naturaliter cognoscere causam eius, quae solum Deus est, ut in secundo probatum est.
	Non est autem aliquis assecutus finem ultimum quousque naturale desiderium quiescat.
	Non sufficit igitur ad felicitatem humanam, quae est ultimus finis, qualiscumque intelligibilis cognitio, nisi divina cognitio adsit, quae terminat naturale desiderium sicut ultimus finis.
	Est igitur ultimus finis hominis ipsa Dei cognitio.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25771"/>Amplius.
	Corpus, quod naturali appetitu tendit in suum ubi, tanto vehementius et velocius movetur, quanto magis appropinquat fini: unde probat Aristoteles in I de caelo, quod motus naturalis rectus non potest esse ad infinitum, quia non magis moveretur postea quam prius.
	Quod igitur vehementius in aliquid tendit post quam prius, non movetur ad infinitum, sed ad aliquid determinatum tendit.
	Hoc autem invenimus in desiderio sciendi: quanto enim aliquis plura scit, tanto maiori desiderio affectat scire.
	Tendit igitur desiderium naturale hominis in sciendo ad aliquem determinatum finem.
	Hoc autem non potest esse aliud quam nobilissimum scibile, quod Deus est.
	Est igitur cognitio divina finis ultimus hominis.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25772"/>Ultimus autem finis hominis, et cuiuslibet intellectualis substantiae, felicitas sive beatitudo nominatur: hoc enim est quod omnis substantia intellectualis desiderat tanquam ultimum finem, et propter se tantum.
	Est igitur beatitudo et felicitas ultima cuiuslibet substantiae intellectualis cognoscere Deum.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25773"/>Hinc est quod dicitur Matth. 5-8: <hi>beati mundo corde, quoniam ipsi Deum videbunt</hi>.
	Et Ioan. 17-3: <hi>haec est vita aeterna, ut cognoscant te, Deum verum</hi>.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25774"/>Huic etiam sententiae Aristoteles in ultimo Ethicorum, concordat, ubi ultimam hominis felicitatem dicit esse speculativam, quantum ad speculationem optimi speculabilis.</p>
</div3></div2>
<div2 n="26"><head>Caput 26: Utrum felicitas consistat in actu voluntatis</head> 
<div3 n="1"><head>1 </head>
<p><milestone id="n. 1" unit="section"/><A NAME="25776"/>Quia vero intellectualis substantia sua operatione pertingit ad Deum non solum intelligendo, sed etiam per actum voluntatis, desiderando et amando ipsum et in ipso delectationem habendo, potest alicui videri quod ultimus finis, et ultima hominis felicitas, non sit in cognoscendo Deum, sed magis in amando, vel aliquo alio actu voluntatis se habendo ad ipsum:</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25777"/>Praecipue cum obiectum voluntatis sit bonum, quod habet rationem finis; verum autem, quod est obiectum intellectus, non habet rationem finis nisi inquantum et ipsum est bonum.
	Unde non videtur homo consequi ultimum finem per actum intellectus, sed magis per actum voluntatis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25778"/>Praeterea.
	Ultima perfectio operationis est delectatio, <hi>quae perficit operationem sicut pulchritudo iuventutem</hi>, ut in X Eth. philosophus dicit.
	Si igitur perfecta operatio est ultimus finis, videtur quod ultimus finis magis sit secundum operationem voluntatis quam intellectus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25779"/>Adhuc.
	Delectatio videtur ita propter se desiderari quod nunquam propter aliud: stultum enim est quaerere ab aliquo quare velit delectari.
	Haec autem est conditio ultimi finis: ut scilicet propter se quaeratur.
	Est igitur ultimus finis magis in operatione voluntatis quam intellectus, ut videtur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25780"/>Item.
	In appetitu ultimi finis maxime omnes concordant: cum sit naturalis.
	Plures autem quaerunt delectationem quam cognitionem.
	Magis igitur videtur esse finis delectatio quam cognitio.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25781"/>Amplius.
	Voluntas videtur esse altior potentia quam intellectus: nam voluntas movet intellectum ad suum actum; intellectus enim actu considerat quae habitu tenet, cum aliquis voluerit.
	Actio igitur voluntatis videtur nobilior quam actio intellectus.
	Magis igitur videtur ultimus finis, quae est beatitudo, consistere in actu voluntatis quam in actu intellectus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25782"/>Hoc autem esse impossibile manifeste ostenditur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25783"/>Cum enim beatitudo sit proprium bonum intellectualis naturae, oportet quod secundum id intellectuali naturae conveniat quod est sibi proprium.
	Appetitus autem non est proprium intellectualis naturae, sed omnibus rebus inest: licet sit diversimode in diversis.
	Quae tamen diversitas procedit ex hoc quod res diversimode se habent ad cognitionem.
	Quae enim omnino cognitione carent, habent appetitum naturalem tantum.
	Quae vero habent cognitionem sensitivam, et appetitum sensibilem habent, sub quo irascibilis et concupiscibilis continetur.
	Quae vero habent cognitionem intellectivam, et appetitum cognitioni proportionalem habent, scilicet voluntatem.
	Voluntas igitur, secundum quod est appetitus, non est proprium intellectualis naturae: sed solum secundum quod ab intellectu dependet.
	Intellectus autem secundum se proprius est intellectuali naturae.
	Beatitudo igitur vel felicitas in actu intellectus consistit substantialiter et principaliter, magis quam in actu voluntatis.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25784"/>Adhuc.
	In omnibus potentiis quae moventur a suis obiectis, obiecta sunt naturaliter priora actibus illarum potentiarum: sicut motor naturaliter prior est quam moveri ipsius mobilis.
	Talis autem potentia est voluntas: appetibile enim movet appetitum.
	Obiectum igitur voluntatis est prius naturaliter quam actus eius.
	Primum igitur eius obiectum praecedit omnem actum ipsius.
	Non potest ergo actus voluntatis primum volitum esse.
	Hoc autem est ultimus finis, qui est beatitudo.
	Impossibile est igitur quod beatitudo sive felicitas sit ipse actus voluntatis.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25785"/>Praeterea.
	In omnibus potentiis quae possunt converti in suos actus, prius oportet quod actus illius potentiae feratur in obiectum aliud, et postmodum feratur in suum actum.
	Si enim intellectus intelligit se intelligere, prius oportet poni quod intelligat rem aliquam, et consequenter quod intelligat se intelligere: nam ipsum intelligere quod intellectus intelligit, alicuius obiecti est; unde oportet quod vel procedatur in infinitum, vel, si est devenire ad primum intellectum, hoc non erit ipsum intelligere, sed aliqua res intelligibilis.
	Similiter oportet quod primum volitum non sit ipsum velle, sed aliquid aliud bonum.
	Primum autem volitum intellectualis naturae est ipsa beatitudo sive felicitas: nam propter hanc volumus quaecumque volumus.
	Impossibile est igitur felicitatem essentialiter in actu voluntatis consistere.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25786"/>Amplius.
	Unumquodque secundum ea quae constituunt substantiam eius, habet naturae suae veritatem: differt enim verus homo a picto per ea quae substantiam hominis constituunt.
	Vera autem beatitudo non differt a falsa secundum actum voluntatis: nam eodem modo se habet voluntas in desiderando vel amando vel delectando, quicquid sit illud quod sibi proponitur ut summum bonum, sive vere sive falso; utrum autem vere sit summum bonum quod ut tale proponitur vel falso, hoc differt ex parte intellectus.
	Beatitudo igitur, sive felicitas, in intellectu essentialiter magis quam in actu voluntatis consistit.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25787"/>Item.
	Si aliquis actus voluntatis esset ipsa felicitas, hic actus esset aut desiderare, aut amare, aut delectari.
	Impossibile est autem quod desiderare sit ultimus finis.
	Est enim desiderium secundum quod voluntas tendit in id quod nondum habet: hoc autem contrariatur rationi ultimi finis.
	Amare etiam non potest esse ultimus finis.
	Amatur enim bonum non solum quando habetur, sed etiam quando non habetur, ex amore enim est quod non habitum desiderio quaeratur: et si amor iam habiti perfectior sit, hoc causatur ex hoc quod bonum amatum habetur.
	Aliud igitur est habere bonum quod est finis, quam amare, quod ante habere est imperfectum, post habere vero perfectum.
	Similiter autem nec delectatio est ultimus finis.
	Ipsum enim habere bonum causa est delectationis: vel dum bonum nunc habitum sentimus; vel dum prius habitum memoramur; vel dum in futuro habendum speramus.
	Non est igitur delectatio ultimus finis.
	Nullus ergo actus voluntatis potest esse substantialiter ipsa felicitas.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25788"/>Adhuc.
	Si delectatio esset ultimus finis, ipsa secundum seipsam esset appetenda.
	Hoc autem est falsum.
	Refert enim quae delectatio appetatur ex eo ad quod consequitur delectatio: nam delectatio quae consequitur bonas et appetendas operationes, bona est et appetenda; quae autem malas, mala et fugienda.
	Habet igitur quod sit bona et appetenda ex alio.
	Non est igitur ipsa ultimus finis, qui est felicitas.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25789"/>Adhuc.
	Rectus ordo rerum convenit cum ordine naturae: nam res naturales ordinantur in suum finem absque errore.
	In naturalibus autem est delectatio propter operationem, et non e converso.
	Videmus enim quod natura illis operationibus animalium delectationem apposuit quae sunt manifeste ad fines necessarios ordinatae, sicut in usu ciborum, qui ordinatur ad conservationem individui, et in usu venereorum, qui ordinatur ad conservationem speciei: nisi enim adesset delectatio, animalia a praedictis usibus necessariis abstinerent.
	Impossibile ergo est quod delectatio sit ultimus finis.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25790"/>Item.
	Delectatio nihil aliud esse videtur quam quietatio voluntatis in aliquo bono convenienti, sicut desiderium est inclinatio voluntatis in aliquod bonum consequendum.
	Sicut autem homo per voluntatem inclinatur in finem et quietatur in illo, ita corpora naturalia habent inclinationes naturales in fines proprios, quae quidem quietantur fine iam adepto.
	Ridiculum autem est dicere quod finis motus corporis gravis non sit esse in loco proprio, sed quietatio inclinationis qua in hoc tendebat.
	Si enim hoc principaliter natura intenderet ut inclinatio quietaretur, non daret eam; dat autem eam ut per hoc tendat in locum proprium; quo consecuto, quasi fine, sequitur inclinationis quietatio.
	Et sic quietatio talis non est finis, sed concomitans finem.
	Nec igitur delectatio est finis ultimus, sed concomitans ipsum.
	Multo igitur magis nec aliquis voluntatis actus est felicitas.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25791"/>Adhuc.
	Si alicuius rei sit aliqua res exterior finis, illa eius operatio dicetur etiam finis ultimus per quam primo consequitur rem illam: sicut his quibus pecunia est finis, dicitur etiam possidere pecuniam finis, non autem amare, neque concupiscere.
	Finis autem ultimus substantiae intellectualis est Deus.
	Illa igitur operatio hominis est substantialiter eius beatitudo vel felicitas, per quam primo attingit ad Deum.
	Hoc autem est intelligere: nam velle non possumus quod non intelligimus.
	Est igitur ultima felicitas hominis in cognoscendo Deum per intellectum substantialiter, non in actu voluntatis.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25792"/>Iam igitur per ea quae dicta sunt, patet solutio in contrarium obiectorum.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="25793"/>Non enim, si felicitas per hoc quod habet rationem summi boni, est obiectum voluntatis, propter hoc necesse est quod sit substantialiter ipse actus voluntatis: ut prima ratio procedebat.
	Immo ex hoc ipso quod est primum obiectum, sequitur quod non sit actus eius, ut ex dictis apparet.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="25794"/>Neque etiam oportet quod omne id quo res quocumque modo perficitur, sit finis illius rei: sicut secunda ratio procedebat.
	Est enim aliquid perfectio alicuius dupliciter: uno modo, ut habentis iam speciem; alio modo, ut ad speciem habendam.
	Sicut perfectio domus secundum quod iam habet speciem, est id ad quod species domus ordinatur, scilicet habitatio: non enim domus fieret nisi propter hoc; unde et in definitione domus oportet hoc poni, si debeat definitio esse perfecta.
	Perfectio vero ad speciem domus, est tam id quod ordinatur ad speciem constituendam, sicut principia substantialia ipsius; quam id quod ordinatur ad speciei conservationem, sicut apodiacula, quae fiunt ad sustentationem domus; quam etiam illa quae faciunt ad hoc quod usus domus sit convenientior, sicut pulchritudo domus.
	Illud igitur quod est perfectio rei secundum quod iam habet speciem, est finis ipsius: ut habitatio est finis domus.
	Et similiter propria operatio cuiuslibet rei, quae est quasi usus eius, est finis ipsius.
	Quae autem sunt perfectiones rei ad speciem, non sunt finis rei: immo res est finis ipsarum; materia enim et forma sunt propter speciem.
	Licet enim forma sit finis generationis, non tamen est finis iam generati et speciem habentis: immo ad hoc quaeritur forma ut species sit completa.
	Similiter conservantia rem in sua specie, ut sanitas et vis nutritiva, licet perficiant animal, non tamen sunt finis animalis, sed magis e converso.
	Ea etiam quibus aptatur res ad proprias operationes speciei perficiendas, et ad debitum finem congruentius consequendum, non sunt finis rei, sed magis e converso: sicut pulchritudo hominis, et robur corporis, et alia huiusmodi, de quibus dicit philosophus, in I Ethicorum, quod organice deserviunt felicitati.
	Delectatio autem est perfectio operationis, non ita quod ad ipsam ordinetur operatio secundum suam speciem, sed ordinatur ad alios fines, sicut comestio ordinatur secundum suam speciem ad conservationem individui: sed est similis perfectioni quae ordinatur ad speciem rei; nam propter delectationem attentius et decentius operationi insistimus in qua delectamur.
	Unde in X Ethicorum philosophus dicit quod <hi>delectatio perficit operationem sicut decor iuventutem</hi>, qui quidem est propter eum cui inest iuventus, et non e converso.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="25795"/>Neque autem quod delectationem non propter aliud volunt homines sed propter seipsam, est sufficiens signum quod delectatio sit ultimus finis: sicut tertia ratio concludebat.
	Nam delectatio, etsi non sit ultimus finis, est tamen ultimum finem concomitans: cum ex adeptione finis delectatio consurgat.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="25796"/>Non autem plures quaerunt delectationem quae est in cognoscendo, quam cognitionem.
	Sed plures sunt qui quaerunt delectationes sensibiles quam cognitionem intellectus et delectationem ipsam consequentem: quia ea quae exterius sunt, magis nota pluribus existunt, eo quod a sensibilibus incipit humana cognitio.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="25797"/>Quod autem quinta ratio proponit, voluntatem esse altiorem intellectu, quasi eius motivam, falsum esse manifestum est.
	Nam primo et per se intellectus movet voluntatem: voluntas enim, inquantum huiusmodi, movetur a suo obiecto, quod est bonum apprehensum.
	Voluntas autem movet intellectum quasi per accidens, inquantum scilicet intelligere ipsum apprehenditur ut bonum, et sic desideratur a voluntate, ex quo sequitur quod intellectus actu intelligit.
	Et in hoc ipso intellectus voluntatem praecedit: nunquam enim voluntas desideraret intelligere nisi prius intellectus ipsum intelligere apprehenderet ut bonum.
	Et iterum, voluntas movet intellectum ad operandum in actu per modum quo agens movere dicitur; intellectus autem voluntatem per modum quo finis movet, nam bonum intellectum est finis voluntatis; agens autem est posterior in movendo quam finis, nam agens non movet nisi propter finem.
	Unde apparet intellectum simpliciter esse altiorem voluntate: voluntatem vero intellectu per accidens et secundum quid.</p>
</div3></div2>
<div2 n="27"><head>Caput 27: Quod felicitas humana non consistit in delectationibus carnalibus</head> 
<div3 n="1"><head>1 </head>
<p><milestone id="n. 1" unit="section"/><A NAME="25799"/>Ex praemissis autem apparet quod impossibile est felicitatem humanam consistere in delectationibus corporalibus, quarum praecipuae sunt in cibis et venereis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25800"/>Ostensum est enim quod secundum naturae ordinem delectatio est propter operationem, et non e converso.
	Si igitur operationes non fuerint ultimus finis, delectationes consequentes eas neque sunt ultimus finis, neque concomitantes ultimum finem.
	Constat autem quod operationes quas consequuntur praedictae delectationes, non sunt ultimus finis: ordinantur enim ad aliquos fines manifestos; sicut comestio ad conservationem corporis, coitus autem ad generationem prolis.
	Delectationes igitur praemissae non sunt ultimus finis, neque ultimum finem concomitantes.
	Non est igitur in his ponenda felicitas.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25801"/>Adhuc.
	Voluntas est superior quam appetitus sensitivus: movet enim ipsum, sicut superius dictum est.
	In actu autem voluntatis non consistit felicitas, sicut iam supra ostensum est.
	Multo igitur minus in delectationibus praedictis, quae sunt in appetitu sensitivo.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25802"/>Amplius.
	Felicitas est quoddam bonum hominis proprium: non enim bruta possunt dici felicia, nisi abusive.
	Delectationes autem praemissae sunt communes hominibus et brutis.
	Non est igitur in eis ponenda felicitas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25803"/>Item.
	Ultimus finis est nobilissimum eorum quae ad rem pertinent: habet enim rationem optimi.
	Hae autem delectationes non conveniunt homini secundum id quod est nobilissimum in ipso, quod est intellectus, sed secundum sensum.
	Non est igitur in talibus delectationibus ponenda felicitas.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25804"/>Praeterea.
	Summa perfectio hominis esse non potest in hoc quod coniungitur rebus se inferioribus, sed per hoc quod coniungitur alicui rei altiori: finis enim est melior eo quod est ad finem.
	Delectationes autem praemissae consistunt in hoc quod homo secundum sensum coniungitur aliquibus se inferioribus, scilicet sensibilibus quibusdam.
	Non est igitur in talibus delectationibus felicitas ponenda.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25805"/>Amplius.
	Quod non est bonum nisi secundum quod est moderatum, non est secundum se bonum, sed accipit bonitatem a moderante.
	Usus autem praedictarum delectationum non est bonus homini nisi sit moderatus: aliter enim hae delectationes se invicem impedirent.
	Non sunt igitur hae delectationes secundum se bonum hominis.
	Quod autem est summum bonum, est per se bonum: quia quod per se bonum est, melius est eo quod per aliud.
	Non sunt igitur tales delectationes summum hominis bonum, quod est felicitas.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25806"/>Item.
	In omnibus quae per se dicuntur, sequitur magis ad magis, si simpliciter sequatur ad simpliciter: sicut, si calidum calefacit, magis calidum magis calefacit, et maxime calidum maxime calefaciet.
	Si igitur delectationes praemissae essent secundum se bonae, oporteret quod maxime uti eis esset optimum.
	Hoc autem patet esse falsum: nam nimius usus earum reputatur in vitium, et est etiam corporis noxius, et similium delectationum impeditivus.
	Non sunt igitur per se bonum hominis.
	In eis igitur non consistit humana felicitas.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25807"/>Praeterea.
	Actus virtutum sunt laudabiles ex hoc quod ad felicitatem ordinantur.
	Si igitur in delectationibus praemissis consisteret humana felicitas, actus virtutis magis esset laudabilis in accedendo ad has delectationes quam in abstinendo ab eis.
	Hoc autem patet esse falsum: nam actus temperantiae maxime laudatur in abstinendo a delectationibus; unde ab hoc denominatur.
	Non est igitur in delectationibus praemissis hominis felicitas.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25808"/>Amplius.
	Finis ultimus cuiuslibet rei Deus est, ut ex praemissis patet.
	Illud igitur oportet ultimum finem hominis poni, per quod maxime appropinquat ad Deum.
	Per praedictas autem delectationes homo impeditur a maxima appropinquatione ad Deum, quae fit per contemplationem, quam maxime praedictae delectationes impediunt, utpote ad sensibilia maxime hominem immergentes, et per consequens ab intelligibilibus retrahentes.
	Non est igitur in delectationibus corporalibus felicitas humana ponenda.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25809"/>Per hoc autem excluditur error Epicureorum in his voluptatibus felicitatem hominis ponentium: ex quorum persona dicit Salomon, Eccle. 5-17: <hi>hoc itaque visum est mihi bonum, ut comedat quis et bibat et fruatur laetitia ex labore suo et haec est pars illius</hi>.
	Et Sap. 2-9: <hi>ubique relinquamus signa laetitiae: quoniam haec est pars nostra, et haec est sors nostra</hi>.
	Excluditur etiam error Cerinthianorum qui in ultima felicitate, post resurrectionem, mille annos in regno Christi secundum carnales ventris voluptates fabulantur futuros: unde et Chiliastae (quasi millenarii), sunt appellati.
	Excluduntur etiam Iudaeorum et Saracenorum fabulae, quae retributiones iustorum in praedictis voluptatibus ponunt: felicitas enim est virtutis praemium.</p>
</div3></div2>
<div2 n="28"><head>Caput 28: Quod felicitas non consistit in honoribus</head> 
<div3 n="1"><head>1 </head>
<p><milestone id="n. 1" unit="section"/><A NAME="25811"/>Ex praedictis etiam patet quod nec in honoribus est summum bonum hominis, quod est felicitas.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25812"/>Finis enim ultimus hominis, et sua felicitas, est eius perfectissima operatio, ut ex superioribus patet.
	Honor autem hominis non consistit in sua operatione, sed alterius ad ipsum, qui ei reverentiam exhibet.
	Non est igitur felicitas hominis in honoribus ponenda.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25813"/>Adhuc.
	Quod est propter alterum bonum et desiderabile, non est ultimus finis.
	Tale autem est honor: non enim aliquis recte honoratur nisi propter aliquod aliud bonum in eo existens.
	Et propter hoc homines honorari quaerunt, quasi boni alicuius quod in eis est testimonium habere volentes: unde et magis gaudent homines a magnis et sapientibus honorari.
	Non est igitur in honoribus felicitas hominis ponenda.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25814"/>Amplius.
	Ad felicitatem per virtutem pervenitur.
	Operationes autem virtutum sunt voluntariae: aliter enim non essent laudabiles.
	Oportet igitur felicitatem esse aliquod bonum ad quod homo sua voluntate perveniat.
	Hoc autem quod honorem assequatur, non est in potestate hominis, sed magis in potestate honorantis.
	Non est igitur in honoribus felicitas humana ponenda.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25815"/>Item.
	Esse dignum honore non potest nisi bonis inesse.
	Honorari autem possunt etiam mali.
	Melius est igitur fieri honore dignum quam honorari.
	Non est igitur honor summum hominis bonum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25816"/>Praeterea.
	Summum bonum est perfectum bonum.
	Perfectum autem bonum non compatitur aliquod malum.
	Cui autem non inest aliquod malum, impossibile est esse malum.
	Impossibile est igitur esse malum cui adest summum bonum.
	Potest autem aliquis malus honorem consequi.
	Non est igitur honor summum hominis bonum.</p>
</div3></div2>
<div2 n="29"><head>Caput 29: Quod felicitas hominis non consistit in gloria</head> 
<div3 n="1"><head>1 </head>
<p><milestone id="n. 1" unit="section"/><A NAME="25818"/>Ex quo etiam apparet quod nec in gloria, quae est in celebritate famae, consistit summum hominis bonum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25819"/><hi>Est enim gloria</hi>, secundum Tullium <hi>frequens de aliquo fama cum laude</hi>: et secundum Ambrosium, <hi>clara cum laude notitia</hi>.
	Ad hoc autem homines volunt innotescere cum laude et claritate quadam, ut ab eis quibus innotescunt honorentur.
	Est igitur gloria propter honorem quaesita.
	Si igitur honor non est summum bonum, multo minus gloria.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25820"/>Adhuc.
	Laudabilia bona sunt secundum quae aliquis ostenditur ordinatus ad finem.
	Qui autem ordinatur ad finem, nondum est ultimum finem assecutus.
	Laus igitur non attribuitur ei qui iam est ultimum finem assecutus: sed magis honor, ut philosophus dicit, in I Ethicorum.
	Non potest igitur gloria esse summum bonum: cum principaliter in laude consistat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25821"/>Amplius.
	Cognoscere nobilius est quam cognosci: non enim cognoscunt nisi quae sunt nobiliora in rebus; cognoscuntur autem infima.
	Non potest igitur summum hominis bonum esse gloria, quae consistit in hoc quod aliquis cognoscatur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25822"/>Item.
	Cognosci aliquis non desiderat nisi in bonis: in malis autem quaerit latere.
	Cognosci igitur bonum est et desiderabile propter bona quae in aliquo cognoscuntur.
	Illa igitur sunt meliora.
	Non est igitur gloria, quae in hoc consistit quod aliquis cognoscatur, summum hominis bonum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25823"/>Praeterea.
	Summum bonum oportet esse perfectum: cum quietet appetitum: cognitio autem famae, in qua gloria humana consistit, est imperfecta: est enim plurimum incertitudinis et erroris habens.
	Non potest igitur talis gloria esse summum bonum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25824"/>Item.
	Id quod est summum hominis bonum, oportet esse stabilissimum in rebus humanis: naturaliter enim desideratur diuturna boni constantia.
	Gloria autem, quae in fama consistit, est instabilissima: nihil enim est mutabilius opinione et laude humana.
	Non est igitur talis gloria summum hominis bonum.</p>
</div3></div2>
<div2 n="30"><head>Caput 30: Quod felicitas hominis non consistit in divitiis</head> 
<div3 n="1"><head>1 </head>
<p><milestone id="n. 1" unit="section"/><A NAME="25826"/>Ex hoc autem apparet quod nec divitiae sunt summum hominis bonum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25827"/>Non enim appetuntur divitiae nisi propter aliud: per se enim nihil boni inferunt, sed solum cum utimur eis, vel ad corporis sustentationem, vel ad aliquid huiusmodi.
	Quod autem est summum bonum, est propter se desideratum, et non propter aliud.
	Non sunt igitur divitiae summum hominis bonum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25828"/>Adhuc.
	Eorum possessio vel conservatio non potest esse summum hominis bonum quae maxime conferunt homini in hoc quod emittuntur.
	Divitiae autem in hoc maxime conferunt quod expenduntur: hoc enim earum usus est.
	Non potest igitur divitiarum possessio esse summum hominis bonum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25829"/>Amplius.
	Actus virtutis laudabilis est secundum quod ad felicitatem accedit.
	Magis autem est laudabilis actus liberalitatis et magnificentiae, quae sunt circa pecunias, ex hoc quod pecuniae emittuntur, quam ex hoc quod conservantur: unde et ab hoc nomina harum virtutum sumuntur.
	Non consistit igitur hominis felicitas in possessione divitiarum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25830"/>Item.
	Illud in cuius consecutione summum hominis bonum est, oportet esse homine melius.
	Divitiis autem homo est melior: cum sint res quaedam ad usum hominis ordinatae.
	Non est igitur in divitiis summum hominis bonum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25831"/>Praeterea.
	Summum hominis bonum fortunae non subiacet: nam fortuita absque studio rationis eveniunt; oportet autem quod per rationem homo proprium finem consequatur.
	In consecutione autem divitiarum maximum locum habet fortuna.
	Non est igitur in divitiis humana felicitas constituta.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25832"/>Amplius.
	Hoc evidens fit per hoc quod divitiae involuntarie amittuntur; et quod malis advenire possunt, quos necesse est summo bono carere; et quod instabiles sunt; et alia huiusmodi, quae ex superioribus rationibus colligi possunt.</p>
</div3></div2>
<div2 n="31"><head>Caput 31: Quod felicitas non consistit in potentia mundana</head> 
<div3 n="1"><head>1 </head>
<p><milestone id="n. 1" unit="section"/><A NAME="25834"/>Similiter autem nec mundana potentia summum hominis bonum esse potest: cum etiam in ea obtinenda plurimum fortuna possit; et instabilis sit; et non subiaceat hominis voluntati; et plerumque malis adveniat; quae summo bono repugnant, ut ex praemissis patet.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25835"/>Item.
	Homo maxime dicitur bonus secundum quod ad summum bonum attingit.
	Secundum autem quod habet potentiam, non dicitur neque bonus neque malus: non enim est bonus omnis qui potest bona facere; neque malus est aliquis ex hoc quod potest mala facere.
	Summum igitur bonum non consistit in hoc quod est esse potentem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25836"/>Adhuc.
	Omnis potentia ad alterum est.
	Summum autem bonum non est ad alterum.
	Non est igitur potentia summum hominis bonum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25837"/>Amplius.
	Illud quo quis potest et bene et male uti, non potest esse summum hominis bonum: melius enim est quo nullus male uti potest.
	Potentia autem aliquis bene et male uti potest: nam potestates rationales ad opposita sunt.
	Non est igitur potestas humana summum hominis bonum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25838"/>Praeterea.
	Si aliqua potestas est summum bonum, oportet illam esse perfectissimam.
	Potestas autem humana est imperfectissima: radicatur enim in hominum voluntatibus et opinionibus, in quibus est maxima inconstantia.
	Et quanto maior reputatur potestas, tanto a pluribus dependet: quod etiam ad eius debilitatem pertinet; cum quod a multis dependet, destrui multipliciter possit.
	Non est igitur in potestate mundana summum hominis bonum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25839"/>Felicitas igitur hominis in nullo exteriori bono consistit: cum omnia exteriora bona, quae dicuntur bona fortunae, sub praedictis contineantur.</p>
</div3></div2>
<div2 n="32"><head>Caput 32: Quod felicitas non consistit in bonis corporis</head> 
<div3 n="1"><head>1 </head>
<p><milestone id="n. 1" unit="section"/><A NAME="25841"/>Quod autem nec in corporis bonis, cuiusmodi sunt sanitas, pulchritudo et robur, sit hominis summum bonum, per similia manifeste apparet.
	Haec enim etiam bonis et malis communia sunt; et instabilia sunt; et voluntati non subiacent.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25842"/>Praeterea.
	Anima est melior corpore, quod non vivit, nec praedicta bona habet, nisi per animam.
	Bonum igitur animae, sicut intelligere et alia huiusmodi, est melius quam bonum corporis.
	Non est igitur corporis bonum summum hominis bonum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25843"/>Adhuc.
	Haec bona sunt homini et aliis animalibus communia.
	Felicitas autem est proprium hominis bonum.
	Non est igitur in praemissis bonis hominis felicitas.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25844"/>Amplius.
	Multa animalia, quantum ad bona corporis, sunt homine potiora: quaedam enim sunt velociora homine, quaedam robustiora, et sic de aliis.
	Si igitur in his esset summum hominis bonum, non esset homo optimum animalium: quod patet esse falsum.
	Non est igitur felicitas humana in bonis corporis consistens.</p>
</div3></div2>
<div2 n="33"><head>Caput 33: Quod felicitas humana non consistit in sensu</head> 
<div3 n="1"><head>1 </head>
<p><milestone id="n. 1" unit="section"/><A NAME="25846"/>Per eadem etiam apparet quod neque summum hominis bonum est in bonis sensitivae partis.
	Nam haec etiam bona sunt homini et aliis animalibus communia.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25847"/>Item.
	Intellectus est melior sensu.
	Bonum igitur intellectus est melius quam bonum sensus.
	Non igitur summum hominis bonum in sensu consistit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25848"/>Adhuc.
	Maximae delectationes secundum sensum sunt in cibis et venereis, in quibus oporteret esse summum bonum, si in sensu esset.
	Non est autem in his.
	Non est igitur in sensu summum hominis bonum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25849"/>Amplius.
	Sensus diliguntur propter utilitatem, et propter cognitionem.
	Tota autem utilitas sensuum ad corporis bona refertur.
	Cognitio autem sensus ad intellectivam ordinatur: unde animalia intellectu carentia non delectantur in sentiendo nisi per comparationem ad utilitatem ad corpus pertinentem, secundum quod per sensus cognitionem consequuntur cibos vel venerea.
	Non est igitur in parte sensitiva summum hominis bonum, quod est felicitas.</p>
</div3></div2>
<div2 n="34"><head>Caput 34: Quod ultima hominis felicitas non consistit in actibus virtutum moralium</head> 
<div3 n="1"><head>1 </head>
<p><milestone id="n. 1" unit="section"/><A NAME="25851"/>Apparet autem quod nec in operationibus moralibus consistit ultima felicitas hominis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25852"/>Felicitas enim humana non est ad ulteriorem finem ordinabilis, si sit ultima.
	Omnes autem operationes morales sunt ordinabiles ad aliquid aliud.
	Quod patet ex his quae inter eas sunt praecipuae.
	Operationes enim fortitudinis quae sunt in rebus bellicis, ordinantur ad victoriam et ad pacem: stultum enim esset propter se tantum bellare.
	Similiter operationes iustitiae ordinantur ad pacem inter homines servandam, per hoc quod unusquisque quiete quod suum est possidet.
	Et similiter patet in omnibus aliis.
	Non est igitur in operationibus moralibus ultima hominis felicitas.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25853"/>Adhuc.
	Virtutes morales ad hoc sunt ut per eas conservetur medium in passionibus intrinsecis et exterioribus rebus.
	Non est autem possibile quod modificatio passionum vel rerum exteriorum sit ultimus finis humanae vitae: cum ipsae passiones et exteriores res sint ad aliud ordinabiles.
	Non est igitur possibile quod in actibus virtutum moralium sit ultima hominis felicitas.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25854"/>Amplius.
	Cum homo sit homo ex eo quod est rationem habens, oportet quod proprium eius bonum, quod est felicitas, sit secundum id quod est proprium rationi.
	Magis autem est proprium rationis quod ipsa in se habet, quam quod in alio facit.
	Cum igitur bonum moralis virtutis sit quoddam a ratione in rebus aliis a se institutum, non poterit esse optimum hominis, quod est felicitas: sed magis bonum quod est in ipsa ratione situm.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25855"/>Item.
	Ostensum est supra quod finis omnium rerum ultimus est assimilari ad Deum.
	Illud igitur secundum quod homo maxime assimilatur Deo, erit eius felicitas.
	Hoc autem non est secundum actus morales: cum tales actus Deo attribui non possint nisi metaphorice; non enim Deo convenit habere passiones, vel aliqua huiusmodi, circa quae sunt actus morales.
	Non est igitur ultima felicitas hominis, quae est ultimus eius finis, consistens in actibus moralibus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25856"/>Praeterea.
	Felicitas est proprium hominis bonum.
	Illud igitur quod est maxime proprium hominis inter omnia bona humana respectu aliorum animalium, est in quo quaerenda est eius ultima felicitas.
	Huiusmodi autem non est virtutum moralium actus: nam aliqua animalia aliquid participant vel liberalitatis vel fortitudinis; intellectualis autem actionis nullum animal aliquid participat.
	Non est igitur ultima hominis felicitas in actibus moralibus.</p>
</div3></div2>
<div2 n="35"><head>Caput 35: Quod ultima felicitas non sit in actu prudentiae</head> 
<div3 n="1"><head>1 </head>
<p><milestone id="n. 1" unit="section"/><A NAME="25858"/>Ex hoc etiam apparet quod neque in actu prudentiae est ultima hominis felicitas.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25859"/>Actus enim prudentiae est solum circa ea quae sunt moralium virtutum.
	Non est autem in actibus moralium virtutum ultima hominis felicitas.
	Neque igitur in actu prudentiae.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25860"/>Adhuc.
	Ultima felicitas hominis est in optima hominis operatione.
	Optima autem hominis operatio, secundum id quod est proprium hominis, est in comparatione ad perfectissima obiecta.
	Operatio autem prudentiae non est circa obiecta perfectissima intellectus vel rationis: non enim est circa necessaria, sed circa contingentia operabilia.
	Non est igitur in eius operatione ultima hominis felicitas.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25861"/>Amplius.
	Quod ordinatur ad alterum sicut ad finem, non est ultima hominis felicitas.
	Operatio autem prudentiae ordinatur ad alterum sicut ad finem: tum quia omnis practica cognitio, sub qua continetur prudentia, ordinatur ad operationem; tum etiam quia prudentia facit hominem bene se habere in his quae sunt ad finem eligenda, sicut patet per Aristotelem, in VI Ethicorum.
	Non est igitur in operatione prudentiae ultima hominis felicitas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25862"/>Item.
	Animalia irrationabilia non participant aliquid felicitatis: sicut probat Aristoteles in I Ethicor.
	Participant autem quaedam eorum aliquid prudentiae: ut patet per eundem in I metaphysicae.
	Igitur felicitas non consistit in operatione prudentiae.</p>
</div3></div2>
<div2 n="36"><head>Caput 36: Quod felicitas non consistit in operatione artis</head> 
<div3 n="1"><head>1 </head>
<p><milestone id="n. 1" unit="section"/><A NAME="25864"/>Patet etiam quod neque in operatione artis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25865"/>Quia etiam artis cognitio practica est.
	Et ita ad finem ordinatur, et ipsa non est ultimus finis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25866"/>Praeterea.
	Operationum artis fines sunt artificiata.
	Quae non possunt esse ultimus finis humanae vitae: cum magis nos sumus fines omnium artificialium; omnia enim propter hominis usum fiunt.
	Non potest igitur in operatione artis esse ultima felicitas.</p>
</div3></div2>
<div2 n="37"><head>Caput 37: Quod ultima felicitas hominis consistit in contemplatione Dei</head> 
<div3 n="1"><head>1 </head>
<p><milestone id="n. 1" unit="section"/><A NAME="25868"/>Si igitur ultima felicitas hominis non consistit in exterioribus, quae dicuntur bona fortunae; neque in bonis corporis; neque in bonis animae quantum ad sensitivam partem; neque quantum ad intellectivam secundum actum moralium virtutum; neque secundum intellectuales quae ad actionem pertinent, scilicet artem et prudentiam: relinquitur quod ultima hominis felicitas sit in contemplatione veritatis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25869"/>Haec enim sola operatio hominis est sibi propria; et in ea nullo modo aliquod aliorum animalium communicat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25870"/>Haec etiam ad nihil aliud ordinatur sicut ad finem: cum contemplatio veritatis propter seipsam quaeratur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25871"/>Per hanc etiam operationem homo suis superioribus coniungitur per similitudinem: quia haec tantum de operationibus humanis in Deo et in substantiis separatis est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25872"/>Hac etiam operatione ad illa superiora contingit, cognoscendo ipsa quocumque modo.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25873"/>Ad hanc etiam operationem sibi homo magis est sufficiens: utpote ad eam in parum auxilio exteriorum rerum egens.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25874"/>Ad hanc etiam omnes aliae humanae operationes ordinari videntur sicut ad finem.
	Ad perfectionem enim contemplationis requiritur incolumitas corporis, ad quam ordinantur artificialia omnia quae sunt necessaria ad vitam.
	Requiritur etiam quies a perturbationibus passionum, ad quam pervenitur per virtutes morales et per prudentiam; et quies ab exterioribus perturbationibus, ad quam ordinatur totum regimen vitae civilis.
	Ut sic, si recte considerentur, omnia humana officia servire videantur contemplantibus veritatem.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25875"/>Non est autem possibile quod ultima hominis felicitas consistat in contemplatione quae est secundum intellectum principiorum, quae est imperfectissima, sicut maxime universalis, rerum cognitionem in potentia continens; et est principium, non finis humani studii, a natura nobis proveniens, non secundum studium veritatis.
	Neque etiam secundum scientias quae sunt de rebus infimis: cum oporteat felicitatem esse in operatione intellectus per comparationem ad nobilissima intelligibilia.
	Relinquitur igitur quod in contemplatione sapientiae ultima hominis felicitas consistat, secundum divinorum considerationem.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25876"/>Ex quo etiam patet inductionis via quod supra rationibus est probatum, quod ultima felicitas hominis non consistit nisi in contemplatione Dei.</p>
</div3></div2>
<div2 n="38"><head>Caput 38: Quod felicitas humana non consistit in cognitione Dei quae communiter habetur a pluribus</head> 
<div3 n="1"><head>1 </head>
<p><milestone id="n. 1" unit="section"/><A NAME="25878"/>Inquirendum autem relinquitur in quali Dei cognitione ultima felicitas substantiae intellectualis consistit.
	Est enim quaedam communis et confusa Dei cognitio, quae quasi omnibus hominibus adest: sive hoc sit per hoc quod Deum esse sit per se notum, sicut alia demonstrationis principia, sicut quibusdam videtur, ut in primo libro dictum est; sive, quod magis verum videtur, quia naturali ratione statim homo in aliqualem Dei cognitionem pervenire potest.
	Videntes enim homines res naturales secundum ordinem certum currere; cum ordinatio absque ordinatore non sit, percipiunt, ut in pluribus, aliquem esse ordinatorem rerum quas videmus.
	Quis autem, vel qualis, vel si unus tantum est ordinator naturae, nondum statim ex hac communi consideratione habetur: sicut, cum videmus hominem moveri et alia opera agere, percipimus ei inesse quandam causam harum operationum quae aliis rebus non inest, et hanc causam animam nominamus; nondum tamen scientes quid sit anima, si est corpus, vel qualiter operationes praedictas efficiat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25879"/>Non est autem possibile hanc cognitionem Dei ad felicitatem sufficere.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25880"/>Felicis enim operationem oportet esse absque defectu.
	Haec autem cognitio est multorum errorum admixtionem suscipiens.
	Quidam enim rerum mundanarum non alium ordinatorem esse crediderunt quam corpora caelestia: unde corpora caelestia deos esse dixerunt.
	Quidam vero ulterius ipsa elementa et quae ex eis generantur: quasi aestimantes motus et operationes naturales quas habent, non ab alio ordinatore eis inesse, sed ab eis alia ordinari.
	Quidam vero, humanos actus non alicuius ordinationi subesse credentes nisi humanae, homines qui alios ordinant, deos esse dixerunt.
	Ista igitur Dei cognitio non sufficit ad felicitatem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25881"/>Amplius.
	Felicitas est finis humanorum actuum.
	Ad praedictam autem cognitionem non ordinantur humani actus sicut ad finem: immo quasi statim a principio omnibus adest.
	Non igitur in hac Dei cognitione felicitas consistit.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25882"/>Item.
	Nullus propter hoc vituperabilis apparet quia felicitate careat: quinimmo carentes ea et in ipsam tendentes laudantur.
	Ex hoc autem quod praedicta Dei cognitione aliquis caret, maxime vituperabilis apparet: designatur enim per hoc maxime hominis stoliditas, quod tam manifesta Dei signa non percipit; sicut stolidus reputaretur qui, hominem videns, eum habere animam non comprehenderet.
	Unde et in Psalmo dicitur: <hi>dixit insipiens in corde suo: non est Deus</hi>.
	Non est igitur haec Dei cognitio quae ad felicitatem sufficiat.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25883"/>Amplius.
	Cognitio quae habetur de re tantum in communi, non secundum aliquid sibi proprium, est imperfectissima, sicut cognitio quae haberetur de homine ex hoc quod movetur: est enim huiusmodi cognitio per quam res cognoscitur in potentia tantum; propria enim in communibus potentia continentur.
	Felicitas autem est operatio perfecta; et summum hominis bonum oportet esse secundum id quod est actu, et non secundum quod est potentia tantum; nam potentia per actum perfecta habet boni rationem.
	Non est igitur praemissa Dei cognitio ad felicitatem nostram sufficiens.</p>
</div3></div2>
<div2 n="39"><head>Caput 39: Quod felicitas humana non consistit in cognitione Dei quae habetur per demonstrationem</head> 
<div3 n="1"><head>1 </head>
<p><milestone id="n. 1" unit="section"/><A NAME="25885"/>Rursus, est quaedam alia Dei cognitio, altior quam praemissa, quae de Deo per demonstrationem habetur, per quam magis ad propriam ipsius cognitionem acceditur: cum per demonstrationem removeantur ab eo multa, per quorum remotionem ab aliis discretus intelligitur.
	Ostendit enim demonstratio Deum esse immobilem, aeternum, incorporeum, omnino simplicem, unum, et alia huiusmodi, quae in libro primo de Deo ostendimus.
	Ad propriam autem alicuius rei cognitionem pervenitur non solum per affirmationes, sed etiam per negationes: sicut enim proprium hominis est esse animal rationale, ita proprium eius est non esse inanimatum neque irrationale.
	Sed hoc interest inter utrumque cognitionis propriae modum, quod, per affirmationes propria cognitione de re habita, scitur quid est res, et quomodo ab aliis separatur: per negationes autem habita propria cognitione de re, scitur quod est ab aliis discreta, tamen quid sit remanet ignotum.
	Talis autem est propria cognitio quae de Deo habetur per demonstrationes.
	Non est autem nec ista ad ultimam hominis felicitatem sufficiens.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25886"/>Ea enim quae sunt alicuius speciei, perveniunt ad finem illius speciei ut in pluribus: ea enim quae sunt a natura, sunt semper vel in pluribus, deficiunt autem in paucioribus propter aliquam corruptionem.
	Felicitas autem est finis humanae speciei: cum omnes homines ipsam naturaliter desiderent.
	Felicitas igitur est quoddam commune bonum possibile provenire omnibus hominibus, nisi accidat aliquibus impedimentum quo sint orbati.
	Ad praedictam autem cognitionem de Deo habendam per viam demonstrationis pauci perveniunt, propter impedimenta huius cognitionis, quae in principio libri tetigimus.
	Non est igitur talis Dei cognitio essentialiter ipsa humana felicitas.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25887"/>Adhuc.
	Esse in actu est finis existentis in potentia, ut ex praemissis patet.
	Felicitas igitur, quae est ultimus finis, est actus cui non adiungitur potentia ad ulteriorem actum.
	Talis autem cognitio per viam demonstrationis de Deo habita remanet adhuc in potentia ad aliquod ulterius de Deo cognoscendum, vel eadem nobiliori modo: posteriores enim conati sunt aliquid ad divinam cognitionem pertinens adiungere his quae a prioribus invenerunt tradita.
	Non est igitur talis cognitio ultima humana felicitas.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25888"/>Amplius.
	Felicitas omnem miseriam excludit: nemo enim simul miser et felix esse potest.
	Deceptio autem et error magna pars miseriae est: hoc est enim quod omnes naturaliter fugiunt.
	Praedictae autem cognitioni quae de Deo habetur, multiplex error adiungi potest: quod patet in multis qui aliqua vera de Deo per viam demonstrationis cognoverunt, qui, suas aestimationes sequentes, dum demonstratio eis deesset, in errores multiplices inciderunt.
	Si autem aliqui fuerunt qui sic de divinis veritatem invenerunt demonstrationis via quod eorum aestimationi nulla falsitas adiungeretur, patet eos fuisse paucissimos: quod non congruit felicitati, quae est communis finis.
	Non igitur est in hac cognitione de Deo ultima hominis felicitas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25889"/>Praeterea.
	Felicitas in operatione perfecta consistit.
	Ad perfectionem autem cognitionis requiritur certitudo: unde scire aliter non dicimur nisi cognoscamus quod impossibile est aliter se habere, ut patet in I posteriorum.
	Cognitio autem praedicta multum incertitudinis habet, quod demonstrat diversitas sententiarum de divinis eorum qui haec per viam demonstrationis invenire conati sunt.
	Non est igitur in tali cognitione ultima felicitas.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25890"/>Item.
	Voluntas cum consecuta fuerit ultimum finem, quietatur eius desiderium.
	Ultimus autem finis omnis cognitionis humanae est felicitas.
	Illa igitur cognitio Dei essentialiter est ipsa felicitas, qua habita non restabit alicuius scibilis desideranda cognitio.
	Talis autem non est cognitio quam philosophi per demonstrationes de Deo habere potuerunt: quia adhuc, illa cognitione habita, alia desideramus scire, quae per hanc cognitionem nondum sciuntur.
	Non est igitur in tali cognitione Dei felicitas.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25891"/>Adhuc.
	Finis cuiuslibet existentis in potentia est ut ducatur in actum: ad hoc enim tendit per motum, quo movetur in finem.
	Tendit autem unumquodque ens in potentia ad hoc quod sit actu secundum quod est possibile.
	Aliquid enim est existens in potentia cuius tota potentia potest reduci in actum: unde huius finis est ut totaliter in actum reducatur; sicut grave, extra medium existens, est in potentia ad proprium ubi.
	Aliquid vero cuius potentia tota non potest simul in actum reduci, sicut patet de materia prima: unde per suum motum appetit successive in actum diversarum formarum exire, quae sibi, propter earum diversitatem, simul inesse non possunt.
	Intellectus autem noster est in potentia ad omnia intelligibilia, ut in secundo dictum est.
	Duo autem intelligibilia possunt simul in intellectu possibili existere secundum actum primum, qui est scientia: licet forte non secundum actum secundum, qui est consideratio.
	Ex quo patet quod tota potentia intellectus possibilis potest reduci simul in actum.
	Hoc igitur requiritur ad eius ultimum finem, qui est felicitas.
	Hoc autem non facit praedicta cognitio quae de Deo per demonstrationem haberi potest: quia, ea habita, adhuc multa ignoramus.
	Non est igitur talis cognitio Dei sufficiens ad ultimam felicitatem.</p>
</div3></div2>
<div2 n="40"><head>Caput 40: Quod felicitas humana non consistit in cognitione Dei quae est per fidem</head> 
<div3 n="1"><head>1 </head>
<p><milestone id="n. 1" unit="section"/><A NAME="25893"/>Est autem et alia Dei cognitio, quantum ad aliquid superior cognitione praedicta, qua scilicet Deus ab hominibus per fidem cognoscitur.
	Quae quidem quantum ad hoc cognitionem quae de Deo per demonstrationem habetur, excedit, quia quaedam de Deo per fidem cognoscimus ad quae, propter sui eminentiam, ratio demonstrans pervenire non potest, sicut in principio huius operis dictum est.
	Non est autem possibile neque in hac Dei cognitione ultimam hominis felicitatem consistere.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25894"/>Felicitas enim est perfecta intellectus operatio, sicut ex dictis patet.
	In cognitione autem fidei invenitur operatio intellectus imperfectissima quantum ad id quod est ex parte intellectus, quamvis maxima perfectio inveniatur ex parte obiecti: non enim intellectus capit illud cui assentit credendo.
	Non est igitur neque in hac Dei cognitione ultima hominis felicitas.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25895"/>Item.
	Ostensum est supra quod ultima felicitas non consistit principaliter in actu voluntatis.
	In cognitione autem fidei principalitatem habet voluntas: intellectus enim assentit per fidem his quae sibi proponuntur, quia vult, non autem ex ipsa veritatis evidentia necessario tractus.
	Non est igitur in hac cognitione ultima hominis felicitas.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25896"/>Adhuc.
	Qui credit, assensum praebet his quae sibi ab alio proponuntur, quae ipse non videt: unde fides magis habet cognitionem auditui similem quam visioni.
	Non autem crederet aliquis non visis ab alio propositis nisi aestimaret eum perfectiorem cognitionem habere de propositis quam ipse habeat qui non videt.
	Aut igitur aestimatio credentis est falsa: aut oportet quod proponens habeat perfectiorem cognitionem propositorum.
	Quod et si ipse solum cognoscit ea quasi ab alio audiens, non potest hoc in infinitum procedere: esset enim vanus et absque certitudine fidei assensus; non enim inveniretur aliquod primum ex se certum, quod certitudinem fidei credentium afferret.
	Non est autem possibile fidei cognitionem esse falsam neque vanam, ut ex dictis patet in principio libri: et tamen, si esset falsa et vana, in tali cognitione felicitas non posset consistere.
	Est igitur aliqua hominis cognitio de Deo altior cognitione fidei: sive ipse homo proponens fidem immediate videat veritatem, sicut Christo credimus; sive a vidente immediate accipiat, sicut credimus apostolis et prophetis.
	Cum igitur in summa Dei cognitione felicitas hominis consistat, impossibile est quod consistat in fidei cognitione.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25897"/>Amplius.
	Per felicitatem, cum sit ultimus finis, naturale desiderium quietatur.
	Cognitio autem fidei non quietat desiderium, sed magis ipsum accendit: quia unusquisque desiderat videre quod credit.
	Non est igitur in cognitione fidei ultima hominis felicitas.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25898"/>Praeterea.
	Cognitio de Deo dicta est finis inquantum ultimo fini rerum, scilicet Deo, coniungit.
	Per cognitionem autem fidei non fit res credita intellectui praesens perfecte: quia fides de absentibus est, non de praesentibus.
	Unde et apostolus dicit 2 Cor. 5, quod <hi>quandiu per fidem ambulamus, peregrinamur a domino</hi>.
	Fit tamen per fidem Deus praesens affectui, cum voluntarie credens Deo assentiat: secundum quod dicitur Ephes. 3-17, <hi>habitare Christum per fidem in cordibus nostris</hi>.
	Non est ergo possibile quod in cognitione fidei ultima felicitas humana consistat.</p>
</div3></div2>
<div2 n="41"><head>Caput 41: Utrum in hac vita homo possit intelligere substantias separatas per studium et inquisitionem scientiarum speculativarum</head> 
<div3 n="1"><head>1 </head>
<p><milestone id="n. 1" unit="section"/><A NAME="25900"/>Habet autem et adhuc aliam cognitionem de Deo intellectualis substantia.
	Dictum est enim in secundo libro quod intellectualis substantia separata, cognoscendo essentiam suam, cognoscit et quod est supra se, et quod est sub se secundum modum suae substantiae.
	Quod praecipue necesse est si illud quod est supra ipsam, sit causa eius: cum oporteat in effectibus similitudinem inveniri causae.
	Unde, cum Deus sit causa omnium substantiarum intellectualium creatarum, ut ex superioribus patet, necesse est quod intellectuales substantiae separatae, cognoscendo suam essentiam, cognoscant per modum visionis cuiusdam ipsum Deum: res enim illa per intellectum visionis modo cognoscitur, cuius similitudo in intellectu existit, sicut et similitudo rei corporaliter visae est in sensu videntis.
	Quicumque ergo intellectus apprehendit substantiam separatam cognoscendo de ea quid est, videt Deum altiori modo quam aliqua praedictarum cognitionum cognoscatur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25901"/>Quia ergo quidam posuerunt ultimam felicitatem hominis esse in hac vita per hoc quod cognoscunt substantias separatas, considerandum est utrum homo in hac vita possit substantias separatas cognoscere.
	Hoc autem quaestionem habet.
	Intellectus enim noster, secundum statum praesentem, nihil intelligit sine phantasmate, quod ita se habet ad intellectum possibilem, quo intelligimus, sicut se habent colores ad visum, ut patet ex his quae in secundo tractata sunt.
	Si igitur per cognitionem intellectivam quae est ex phantasmatibus, possit pervenire aliquis nostrum ad intelligendas substantias separatas, possibile erit quod aliquis in hac vita intelligat ipsas substantias separatas; et per consequens, videndo ipsas substantias separatas, participabit modum illius cognitionis quo substantia separata, intelligens se, intelligit Deum.
	Si autem per cognitionem quae est ex phantasmatibus, nullo modo possit pervenire ad intelligendas substantias separatas, non erit possibile quod homo in statu huius vitae praedictum modum divinae cognitionis assequatur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25902"/>Quod autem ex cognitione quae est per phantasmata, ad intelligendum substantias pervenire possimus, aliqui diversimode posuerunt.
	Avempace namque posuit quod per studium speculativarum scientiarum possumus, ex his intellectis quae per phantasmata cognoscimus, pervenire ad intelligendas substantias separatas.
	Possumus enim actione intellectus extrahere quidditatem rei cuiuslibet habentis quidditatem quae non est sua quidditas.
	Est enim intellectus natus cognoscere quamlibet quidditatem inquantum est quidditas: cum intellectus proprium obiectum sit quod quid est.
	Si autem illud quod primo per intellectum possibilem intelligitur, est aliquid habens quidditatem, possumus per intellectum possibilem abstrahere quidditatem illius primo intellecti; et si illa quidditas habeat quidditatem, possibile erit iterum abstrahere quidditatem illius quidditatis; et cum non sit procedere in infinitum, oportet quod stetur alicubi.
	Potest igitur intellectus noster pervenire via resolutionis ad cognoscendam quidditatem non habentem aliquam quidditatem.
	Talis autem est quidditas substantiae separatae.
	Potest igitur intellectus noster, per cognitionem horum sensibilium quae ex phantasmatibus accipitur, pervenire ad intelligendas substantias separatas.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25903"/>Procedit autem ad idem ostendendum per aliam similem viam.
	Ponit enim quod intellectum unius rei, ut puta equi, apud me et apud te multiplicatur solum per multiplicationem specierum spiritualium, quae sunt diversae in me et in te.
	Oportet igitur quod intellectum quod non sustentatur in aliqua huiusmodi specie, sit idem apud te et apud me.
	Sed quidditas intellecti quam intellectus noster natus est abstrahere, ut probatum est, non habet aliquam speciem spiritualem et individualem: cum quidditas intellecti non sit quidditas individui, neque spiritualis neque corporalis, cum intellectum, inquantum est huiusmodi, sit universale.
	Intellectus igitur noster natus est intelligere quidditatem cuius intellectus est unus apud omnes.
	Talis autem est quidditas substantiae separatae.
	Est igitur intellectus noster natus cognoscere substantiam separatam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25904"/>Si autem diligenter consideretur, viae istae frivolae invenientur.
	Cum enim intellectum, inquantum huiusmodi, sit universale, oportet quod quidditas intellecti sit quidditas alicuius universalis, scilicet generis vel speciei.
	Quidditas autem generis vel speciei horum sensibilium, cuius cognitionem intellectivam per phantasmata accipimus, comprehendit in se materiam et formam.
	Est igitur omnino dissimilis quidditati substantiae separatae, quae est simplex et immaterialis.
	Non est igitur possibile quod per hoc quod intelligitur quidditas rei sensibilis per phantasmata, intelligatur quidditas substantiae separatae.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25905"/>Praeterea.
	Non est eiusdem rationis forma quae secundum esse non potest separari ab aliquo subiecto, cum illa quae separatur secundum esse a tali subiecto, licet utraque secundum considerationem accipiatur absque tali subiecto.
	Non enim est eadem ratio magnitudinis, et substantiae separatae, nisi ponamus magnitudines separatas medias inter species et sensibilia, sicut aliqui Platonici posuerunt.
	Quidditas autem generis vel speciei rerum sensibilium non potest separari secundum esse ab hac individuali materia: nisi forte, secundum Platonicos, ponamus rerum species separatas, quod est ab Aristotele improbatum.
	Est igitur omnino dissimilis quidditas praedicta substantiis separatis, quae nullo modo sunt in materia.
	Non igitur per hoc quod hae quidditates intelliguntur, substantiae separatae intelligi possunt.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25906"/>Adhuc.
	Si quidditas substantiae separatae detur esse eiusdem rationis cum quidditate generis vel speciei istorum sensibilium, non poterit dici quod sit eiusdem rationis secundum speciem nisi dicamus quod species horum sensibilium sint ipsae substantiae separatae, sicut Platonici posuerunt.
	Remanet igitur quod non erunt eiusdem rationis nisi quantum ad rationem quidditatis inquantum est quidditas.
	Haec autem est ratio communis, generis scilicet et substantiae.
	Non igitur per has quidditates de substantiis separatis aliquid intelligi poterit nisi remotum genus ipsarum.
	Cognito autem genere, non propter hoc cognoscitur species nisi in potentia.
	Non poterit igitur intelligi substantia separata per intellectum quidditatum horum sensibilium.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25907"/>Amplius.
	Maior est distantia substantiae separatae a sensibilibus quam unius sensibilis ab alio.
	Sed intelligere quidditatem unius sensibilis non sufficit ad intelligendam quidditatem alterius sensibilis: caecus enim natus, per hoc quod intelligit quidditatem soni, nullo modo potest pervenire ad intelligendam quidditatem coloris.
	Multo igitur minus per hoc quod intelligat aliquis quidditatem sensibilis substantiae, poterit intelligere quidditatem substantiae separatae.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25908"/>Item.
	Si etiam ponamus quod substantiae separatae orbes moveant, ex quorum motibus causantur formae sensibilium, hic modus cognitionis substantiae separatae ex sensibilibus non sufficit ad sciendam quidditatem ipsarum.
	Nam per effectum scitur causa vel ratione similitudinis quae est inter effectum et causam: vel inquantum effectus demonstrat virtutem causae.
	Ratione autem similitudinis, ex effectu non poterit sciri de causa quid est, nisi sit agens unius speciei: sic autem non se habent substantiae separatae ad sensibilia.
	Ratione autem virtutis, hoc etiam non potest esse nisi quando effectus adaequat virtutem causae: tunc enim per effectum tota virtus causae cognoscitur; virtus autem rei demonstrat substantiam ipsius.
	Hoc autem in proposito dici non potest: nam virtutes substantiarum separatarum excedunt effectus sensibiles omnes quos intellectu comprehendimus, sicut virtus universalis effectum particularem.
	Non est igitur possibile quod per sensibilium intellectum devenire possumus ad intelligendum substantias separatas.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25909"/>Adhuc.
	Omnia intelligibilia in quorum cognitionem devenimus per inquisitionem et studium, ad aliquam scientiarum speculativarum pertinent.
	Si igitur per hoc quod intelligimus naturas et quidditates istorum sensibilium, pervenimus ad intelligendas substantias separatas, oportet quod intelligere substantias separatas contingat per aliquam scientiarum speculativarum.
	Hoc autem non videmus: non est enim aliqua speculativa scientia quae doceat de aliqua substantiarum separatarum quid est, sed solum quia sunt.
	Non est igitur possibile quod per hoc quod intelligimus naturas sensibilium, perveniamus ad intelligendas substantias separatas.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25910"/>Si autem dicatur quod est possibile esse aliquam talem speculativam scientiam quamvis adhuc non sit inventa, hoc nihil est: quia non est possibile per aliqua principia nobis nota ad intelligendas substantias praedictas devenire.
	Omnia enim propria principia cuiuscumque scientiae dependent ex principiis primis indemonstrabilibus per se notis, quorum cognitionem a sensibilibus accipimus, ut patet in fine posteriorum.
	Sensibilia autem non sufficienter ducunt in cognitionem rerum immaterialium, ut per superiores rationes est probatum.
	Non est ergo possibile aliquam scientiam esse per quam ad intelligendas substantias separatas perveniri possit.</p>
</div3></div2>
<div2 n="42"><head>Caput 42: Quod non possumus in hac vita intelligere substantias separatas sicut ponit Alexander</head> 
<div3 n="1"><head>1 </head>
<p><milestone id="n. 1" unit="section"/><A NAME="25912"/>Quia vero Alexander posuit quod intellectus possibilis est generabilis et corruptibilis, utpote quaedam praeparatio naturae humanae consequens commixtionem elementorum, ut in secundo habitum est; non est autem possibile ut talis virtus supra materialia elevetur: posuit quod intellectus possibilis noster nunquam potest pervenire ad intelligendas substantias separatas; posuit tamen quod nos, secundum statum praesentis vitae, possumus substantias separatas intelligere.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25913"/>Quod quidem ostendere nitebatur hoc modo.
	Unumquodque quando pervenerit ad complementum in sua generatione, et ad ultimam perfectionem suae substantiae, complebitur operatio sua propria, sive actio sive passio: sicut enim operatio substantiam sequitur, ita operationis perfectio perfectionem substantiae; unde animal, cum fuerit ex toto perfectum, poterit per se ambulare.
	Intellectus autem habitualis, qui nihil est aliud quam species intelligibiles factae per intellectum agentem existentes in intellectu possibili, operatio est duplex: una ut faciat intellecta in potentia esse intellecta in actu, quam habet ex parte intellectus agentis; secunda est intelligere intellecta in actu; haec enim duo homo potest facere per habitum intellectualem.
	Quando igitur complebitur generatio intellectus in habitu, complebitur in ipso utraque praemissarum operationum.
	Semper autem accedit ad complementum suae generationis, dum novas species intellectas acquirit.
	Et sic necesse est quod quandoque sua generatio compleatur, nisi sit impedimentum: quia nulla generatio est ad infinitum tendens.
	Complebitur igitur quandoque utraque operationum intellectus in habitu, per hoc quod omnia intellecta in potentia faciet in actu, quod est complementum primae operationis; et per hoc quod intelliget omnia intelligibilia, et separata et non separata.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25914"/>Cum autem intellectus possibilis non possit intelligere substantias separatas, secundum eius opinionem, ut iam dictum est; intendit quod intelligemus per intellectum in habitu substantias separatas, inquantum intellectus agens, qui ab ipso ponitur substantia separata, fiet forma intellectus in habitu et nobis ipsis; ita quod per eum intelligemus sicut nunc intelligimus per intellectum possibilem; et, cum de virtute intellectus agentis sit facere omnia intellecta in actu quae sunt intelligibilia potentia, et intelligere substantias separatas, in statu illo intelligemus substantias separatas, et omnia intelligibilia non separata.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25915"/>Et secundum hoc, per hanc cognitionem quae est ex phantasmatibus, pervenimus in cognitionem substantiae separatae; non quasi et ipsa phantasmata et intellecta per ea sint medium aliquod ad cognoscendas substantias separatas, prout accidit in scientiis speculativis, sicut posuit opinio superior; sed inquantum species intelligibiles sunt quaedam dispositiones in nobis ad talem formam quae est intellectus agens.
	Et hoc est primum in quo differunt hae duae opiniones.
	Unde, quando intellectus in habitu fuerit perfectus per huiusmodi species intelligibiles in nobis factas ab intellectu agente, fiet ipse intellectus agens nobis forma, ut dictum est.
	Et nominat ipsum intellectum adeptum, de quo dicunt Aristotelem dicere quod sit ab extrinseco.
	Et sic, licet in scientiis speculativis non sit perfectio ultima humana, sicut superior ponebat opinio; per eas tamen homo disponitur ad ultimam perfectionem consequendam.
	Et hoc est secundum in quo differt secunda opinio a prima.
	Tertio autem differt per hoc quod, secundum primam opinionem, intelligere intellectum agentem est causa quod continuetur nobiscum.
	Secundum vero hanc secundam opinionem, est e converso: nam propter hoc quod nobiscum continuatur ut forma, intelligimus ipsum et alias substantias separatas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25916"/>Haec autem irrationabiliter dicuntur.
	Intellectus enim in habitu, sicut intellectus possibilis, ponitur ab Alexandro esse generabilis et corruptibilis.
	Aeternum autem non potest fieri forma generabilis et corruptibilis, secundum eum: propter hoc enim ponit intellectum possibilem, qui unitur nobis ut forma, esse generabilem et corruptibilem, intellectum vero agentem, qui est incorruptibilis, esse substantiam separatam.
	Cum igitur intellectus agens, secundum Alexandrum, ponatur esse quaedam substantia separata aeterna, impossibile erit quod intellectus agens fiat forma intellectus in habitu.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25917"/>Praeterea.
	Forma intellectus, inquantum est intellectus, est intelligibile, sicut forma sensus est sensibile: non enim recipit aliquid intellectus, per se loquendo, nisi intelligibiliter sicut nec sensus nisi sensibiliter.
	Si igitur non potest intellectus agens esse intelligibile per intellectum in habitu, impossibile erit quod sit forma eius.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25918"/>Item.
	Intelligere aliquo tripliciter dicimur.
	Uno modo, sicut intelligimus intellectu, qui est virtus a qua egreditur talis operatio: unde et ipse intellectus intelligere dicitur, et ipsum intelligere intellectus fit intelligere nostrum.
	Alio modo, sicut specie intelligibili: qua quidem dicimur intelligere, non quasi ipsa intelligat, sed quia vis intellectiva per eam perficitur in actu, sicut vis visiva per speciem coloris.
	Tertio modo, sicut medio per cuius cognitionem devenimus in cognitionem alterius.
	Si igitur homo quandoque per intellectum agentem intelligat substantias separatas, oportet aliquo modorum dictorum hoc dici.
	Non autem dicitur hoc modo tertio: quia non concedit Alexander quod intelligat intellectum agentem vel intellectus possibilis, vel intellectus in habitu.
	Nec etiam secundo modo: quia intelligere per speciem intelligibilem attribuitur virtuti intellectivae cuius illa species intelligibilis est forma; non autem concedit Alexander quod intellectus possibilis, vel intellectus in habitu, intelligat substantias separatas; unde non potest esse quod sic intelligamus substantias separatas per intellectum agentem sicut intelligimus aliqua per speciem intelligibilem.
	Si autem sicut per virtutem intellectivam, oportet quod ipsum intelligere intellectus agentis sit intelligere hominis.
	Hoc autem esse non potest nisi ex substantia intellectus agentis et substantia hominis fiat unum secundum esse: impossibile enim est, si sint duae substantiae secundum esse diversae, quod operatio unius sit operatio alterius.
	Erit igitur intellectus agens unum secundum esse cum homine.
	Non autem secundum esse accidentale: quia iam non esset intellectus agens substantia, sed accidens; sic enim ex colore et corpore fit unum secundum esse accidentale.
	Relinquitur igitur quod intellectus agens sit cum homine unum secundum esse substantiale.
	Erit igitur vel anima humana, vel pars eius, et non aliqua substantia separata, sicut Alexander ponit.
	Non igitur secundum opinionem Alexandri potest poni quod homo intelligat substantias separatas.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25919"/>Amplius.
	Si intellectus agens quandoque fiet forma istius hominis, ita quod per ipsum intelligere possit, eadem ratione poterit fieri forma alterius hominis per ipsum similiter intelligentis.
	Sequetur ergo quod duo homines simul per intellectum agentem intelligent sicut per formam suam.
	Hoc autem est ita quod ipsum intelligere intellectus agentis sit intelligere intelligentis per ipsum, ut iam dictum est.
	Erit ergo idem intelligere duorum intelligentium.
	Quod est impossibile.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25920"/>Ratio etiam sua frivola omnino est.
	Primo quidem quia, quando perficitur generatio alicuius generis, oportet quod perficiatur sua operatio, sed tamen secundum modum sui generis, non autem secundum modum generis altioris: cum enim perficitur generatio aeris, habet generationem et motum completum sursum, non tamen ut moveatur ad locum ignis.
	Similiter autem, cum completur generatio intellectus in habitu, complebitur eius operatio, quae est intelligere, secundum suum modum: non autem secundum modum quo intelligunt substantiae separatae, ut scilicet intelligat substantias separatas.
	Unde ex generatione intellectus in habitu non potest concludi quod homo quandoque intelligat substantias separatas.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25921"/>Secundo, quia eiusdem virtutis est complementum operationis cuius est operatio ipsa.
	Si igitur intelligere substantias separatas sit complementum operationis intellectus in habitu, sequitur quod intellectus in habitu intelligat quandoque substantias separatas.
	Quod Alexander non ponit: sequeretur enim quod intelligere substantias separatas contingeret per scientias speculativas, quae sub intellectu in habitu comprehenduntur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25922"/>Tertio, quia eorum quae generari incipiunt, completur generatio ut in pluribus: cum omnes generationes rerum sint a causis determinatis, quae consequuntur effectus suos vel semper vel in maiori parte.
	Si igitur ad completionem generationis sequitur etiam complementum actionis, oportet etiam quod operatio completa consequatur ea quae generantur vel semper, vel in maiori parte.
	Intelligere autem substantias separatas non consequuntur qui ad generationem intellectus in habitu student, neque in pluribus neque semper: quinimmo nullus professus est se ad hanc perfectionem pervenisse.
	Non est igitur complementum operationis intellectus in habitu intelligere substantias separatas.</p>
</div3></div2>
<div2 n="43"><head>Caput 43: Quod non possumus in hac vita intelligere substantias separatas sicut ponit Averroes</head> 
<div3 n="1"><head>1 </head>
<p><milestone id="n. 1" unit="section"/><A NAME="25924"/>Quia vero maxima difficultas est in opinione Alexandri ex hoc quod ponit intellectum possibilem in habitu totaliter corruptibilem, Averroes faciliorem viam se existimavit adinvenisse ad ostendendum quod quandoque intelligamus substantias separatas, ex hoc quod ponit intellectum possibilem incorruptibilem, et a nobis secundum esse separatum, sicut et intellectum agentem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25925"/>Ostendit enim primo, quod necesse est ponere quod intellectus agens se habeat ad principia naturaliter cognita a nobis vel sicut agens ad instrumentum, vel sicut forma ad materiam.
	Intellectus enim in habitu, quo intelligimus, non solum habet hanc actionem quae est intelligere, sed etiam hanc quae est facere intellecta in actu: utrumque enim experimur in nostra potestate existere.
	Hoc autem quod est facere intellecta in actu magis proprie notificat intellectum in habitu quam intelligere: quia prius est facere intellecta in actu quam intelligere.
	Sunt autem quaedam in nobis facta intellecta in actu naturaliter, non ex studio aut ex nostra voluntate, sicut prima intelligibilia.
	Haec autem facere intellecta actu non contingit per intellectum in habitu, per quem fiunt intellecta in actu ea quae scimus ex studio: sed magis sunt initium intellectus in habitu; unde et habitus horum intelligibilium ab Aristotele, in VI Ethicorum, intellectus dicitur.
	Fiunt autem intellecta in actu per solum intellectum agentem.
	Per haec autem fiunt intellecta in actu alia, quae ex studio scimus.
	Facere igitur haec consequentia intellecta in actu est actio et intellectus in habitu, quantum ad prima principia; et ipsius intellectus agentis.
	Una autem actio non est duorum nisi unum eorum comparetur ad alterum sicut agens ad instrumentum, vel sicut forma ad materiam.
	Oportet igitur quod intellectus agens comparetur ad prima principia intellectus in habitu vel sicut agens ad instrumentum, vel sicut forma ad materiam.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25926"/>Quod quidem qualiter possit esse sic ostendit.
	Intellectus possibilis, cum sit, secundum eius positionem, quaedam substantia separata, intelligit intellectum agentem et alias substantias separatas, et etiam prima intellecta speculativa.
	Est igitur subiectum utrorumque.
	Quaecumque autem conveniunt in uno subiecto, alterum eorum est sicut forma alterius: sicut, cum color et lux sint in diaphano sicut in subiecto, oportet quod alterum, scilicet lux, sit quasi forma alterius, scilicet coloris.
	Hoc autem necesse est quando habent ordinem ad invicem: non in his quae per accidens coniunguntur in eodem subiecto, sicut albedo et musica.
	Sunt autem intellecta speculativa et intellectus agens ordinem ad invicem habentia: cum intellecta speculativa sint facta intellecta in actu per intellectum agentem.
	Habet se igitur intellectus agens ad intellecta speculativa quasi forma ad materiam.
	Oportet igitur quod, cum intellecta speculativa sint nobis copulata per phantasmata, quae sunt quoddam subiectum ipsorum, quod etiam intellectus agens continuetur nobiscum, inquantum est forma intellectorum speculativorum.
	Quando igitur intellecta speculativa sunt in nobis solum in potentia, intellectus agens continuatur nobiscum solum in potentia.
	Quando autem aliqua intellecta speculativa sunt in nobis in actu et aliqua in potentia, continuatur nobis partim actu et partim in potentia: et tunc dicimur moveri ad continuationem praedictam: quia quanto plura intellecta in actu fuerint in nobis facta, perfectius intellectus agens continuatur nobis.
	Hic autem profectus et motus ad continuationem fit per studium in scientiis speculativis, per quas vera intellecta acquirimus, et falsae opiniones excluduntur, quae sunt extra ordinem huius motus, sicut monstruosa extra ordinem naturalis operationis.
	Unde et ad hunc profectum iuvant se homines, sicut iuvant se invicem in scientiis speculativis.
	Quando ergo omnia intellecta in potentia fuerint in nobis facta in actu, tunc intellectus agens perfecte copulabitur nobis ut forma, et intelligemus per ipsum perfecte, sicut nunc perfecte intelligimus per intellectum in habitu.
	Unde, cum ad intellectum agentem pertineat intelligere substantias separatas, intelligemus tunc substantias separatas, sicut nunc intelligimus intellecta speculativa.
	Et haec erit ultima hominis felicitas, in qua homo erit sicut quidam Deus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25927"/>Huius autem positionis destructio ex praemissis sufficienter apparet: procedit enim ex suppositione multorum quae in superioribus sunt improbata.
	Primo quidem, supra ostensum est quod intellectus possibilis non est aliqua substantia separata a nobis secundum esse.
	Unde non oportebit quod sit subiectum substantiarum separatarum: praecipue cum Aristoteles dicat quod intellectus possibilis est in quo est omnia fieri; unde videtur quod sit subiectum solum illorum quae sunt facta intellecta.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25928"/>Item.
	De intellectu agente etiam supra ostensum est quod non est aliqua substantia separata, sed pars animae: cui Aristoteles attribuit hanc operationem, scilicet facere intellecta in actu, quae est in nostra potestate.
	Unde non oportebit quod intelligere per intellectum agentem sit nobis causa quod possimus intelligere substantias separatas: alias semper intelligeremus eas.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25929"/>Adhuc.
	Si intellectus agens est substantia separata, non copulatur nobiscum nisi per species factas intellectas in actu, secundum eius positionem, sicut nec intellectus possibilis: licet intellectus possibilis se habeat ad illas species sicut materia ad formam, intellectus autem agens e converso sicut forma ad materiam.
	Species autem factae intellectae in actu copulantur nobiscum, secundum eius positionem, propter phantasmata, quae ita se habent ad intellectum possibilem sicut colores ad visum, ad intellectum vero agentem sicut colores ad lucem, ut ex verbis Aristotelis in III de anima patet.
	Non autem lapidi, in quo est color, potest attribui neque actio visus ut videat, neque actio solis ut illuminet.
	Ergo, secundum positionem praedictam, homini non poterit attribui neque actio intellectus possibilis ut intelligat; neque actio intellectus agentis ut intelligat substantias separatas, vel ut faciat intellecta in actu.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25930"/>Amplius.
	Secundum positionem praemissam, intellectus agens non ponitur continuari nobiscum ut forma nisi per hoc quod est forma speculativorum intellectorum, quorum etiam ponitur forma per hoc quod eadem actio est intellectus agentis et illorum intellectorum, scilicet facere intellecta actu.
	Non igitur poterit esse forma nobis nisi secundum quod communicant in actione eius intellecta speculativa.
	Haec autem non communicant in operatione eius quae est intelligere substantias separatas, cum sint species rerum sensibilium: nisi redeamus ad opinionem Avempace, quod quidditates substantiarum separatarum possint cognosci per ea quae intelligimus de istis sensibilibus.
	Nullo igitur modo per viam praedictam poterimus intelligere substantias separatas.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25931"/>Praeterea.
	Intellectus agens secundum alium ordinem comparatur ad intellecta speculativa, quorum est factivus; et ad substantias separatas, quarum non est factivus, sed cognoscitivus tantum, secundum eius positionem.
	Non igitur oportet, si copuletur nobis per hoc quod est factivus intellectorum speculativorum, quod copuletur nobis secundum quod est cognoscitivus substantiarum separatarum: sed in tali processu est deceptio manifeste secundum accidens.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25932"/>Adhuc.
	Si per intellectum agentem cognoscimus substantias separatas, hoc non est inquantum intellectus agens est forma huius vel illius intellecti speculativi, sed inquantum fit forma nobis: sic enim per ipsum possumus intelligere.
	Fit autem forma nobis etiam per prima intellecta speculativa, secundum quod ipse dicit.
	Ergo statim a principio homo potest per intellectum agentem intelligere substantias separatas.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25933"/>Si autem dicatur quod non fit nobis perfecte forma per quaedam intellecta speculativa intellectus agens, ut per ipsum possimus intelligere substantias separatas: hoc non est nisi quia illa intellecta speculativa non adaequant perfectionem intellectus agentis in intelligendo substantias separatas.
	Sed nec omnia intellecta speculativa simul accepta adaequant illam perfectionem intellectus agentis secundum quod intelligit substantias separatas: cum omnia haec non sint intelligibilia nisi inquantum sunt facta intellecta; illa vero sunt intelligibilia secundum suam naturam.
	Non igitur per hoc quod omnia speculativa intelligibilia sciemus, oportebit quod ita perfecte intellectus agens fiat nobis forma quod per ipsum intelligamus substantias separatas.
	Vel, si hoc non requiritur, oportebit dicere quod, intelligendo quodlibet intelligibile, intelligamus substantias separatas.</p>
</div3></div2>
<div2 n="44"><head>Caput 44: Quod ultima felicitas hominis non consistit in cognitione substantiarum separatarum qualem praedictae opiniones fingunt</head> 
<div3 n="1"><head>1 </head>
<p><milestone id="n. 1" unit="section"/><A NAME="25935"/>Non est autem possibile neque felicitatem humanam in tali cognitione substantiarum separatarum ponere sicut praedicti philosophi posuerunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25936"/>Vanum enim est quod est ad finem quem non potest consequi.
	Cum igitur finis hominis sit felicitas, in quam tendit naturale ipsius desiderium, non potest poni felicitas hominis in eo ad quod homo pervenire non potest: alioquin sequeretur quod homo esset in vanum, et naturale eius desiderium esset inane, quod est impossibile.
	Quod autem intelligere substantias separatas homini sit impossibile secundum praedictas positiones, ex dictis est manifestum.
	Non est igitur in tali cognitione substantiarum separatarum felicitas hominis constituta.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25937"/>Praeterea.
	Ad hoc quod intellectus agens uniatur nobis ut forma ita quod per ipsum intelligamus substantias separatas, requiritur quod generatio intellectus in habitu sit completa, secundum Alexandrum; vel quod omnia intellecta speculativa sint facta in nobis in actu, secundum Averroem; quae duo in idem redeunt, nam secundum hoc intellectus in habitu generatur in nobis, secundum quod intellecta speculativa fiunt in nobis in actu.
	Omnes autem species rerum sensibilium sunt intellectae in potentia.
	Ad hoc igitur quod intellectus agens copuletur alicui, oportet quod intelligat in actu per intellectum speculativum omnes naturas rerum sensibilium, et omnes virtutes, operationes et motus eorum.
	Quod non est possibile aliquem hominem scire per principia scientiarum speculativarum, per quas movemur ad continuationem intellectus agentis, ut ipsi dicunt: cum ex his quae nostris sensibus subsunt, ex quibus sumuntur principia scientiarum speculativarum, non possit perveniri ad omnia praedicta cognoscenda.
	Est igitur impossibile quod aliquis homo ad illam continuationem perveniat per modum ab eis assignatum.
	Non est igitur possibile quod in tali continuatione sit hominis felicitas.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25938"/>Adhuc.
	Dato quod talis continuatio hominis ad intellectum agentem sit possibilis qualem ipsi describunt, planum est quod talis perfectio paucissimis hominum advenit; in tantum quod nec ipsi, nec aliqui, quantumcumque in scientiis speculativis studiosi et periti, ausi sunt talem perfectionem de se profiteri.
	Quinimmo omnes plurima a se asserunt ignorata: sicut Aristoteles quadraturam circuli, et rationes ordinis caelestium corporum, in quibus, ut ipsemet dicit in II de caelo, non nisi topicas rationes reddere potest; et quid sit in eis necessarium et eorum motoribus, aliis reservat in XI metaphysicae.
	Felicitas autem est quoddam commune bonum, ad quod plures pervenire possunt, nisi sint orbati, ut Aristoteles dicit in I Ethicorum.
	Et hoc etiam verum est de omni fine naturali alicuius speciei, quod ipsum consequuntur ea quae sunt illius speciei ut in pluribus.
	Non est ergo possibile quod ultima hominis felicitas in continuatione praedicta consistat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25939"/>Patet autem quod nec Aristoteles, cuius sententiam sequi conantur praedicti philosophi, in tali continuatione ultimam felicitatem hominis opinatus est esse.
	Probat enim in I Ethicorum quod felicitas hominis est operatio ipsius secundum virtutem perfectam: unde necesse fuit quod de virtutibus determinaret, quas divisit in virtutes morales et intellectuales.
	Ostendit autem in X quod ultima felicitas hominis est in speculatione.
	Unde patet quod non est in actu alicuius virtutis moralis; nec prudentiae nec artis, quae tamen sunt intellectuales.
	Relinquitur ergo quod sit operatio secundum sapientiam, quae est praecipua inter tres residuas intellectuales, quae sunt sapientia, scientia et intellectus, ut ostendit in VI Ethicorum: unde et in X Ethicorum sapientem iudicat esse felicem.
	Sapientia autem, secundum ipsum, est una de scientiis speculativis, caput aliarum, ut dicit in VI Ethicorum: et in principio metaphysicae scientiam quam in illo libro tradere intendit, sapientiam nominat.
	Patet ergo quod opinio Aristotelis fuit quod ultima felicitas quam homo in vita ista acquirere potest, sit cognitio de rebus divinis qualis per scientias speculativas haberi potest.
	Ille autem posterior modus cognoscendi res divinas, non per viam scientiarum speculativarum, sed quodam generationis ordine naturali, est confictus ab expositoribus quibusdam.</p>
</div3></div2>
<div2 n="45"><head>Caput 45: Quod non possumus in hac vita intelligere substantias separatas</head> 
<div3 n="1"><head>1 </head>
<p><milestone id="n. 1" unit="section"/><A NAME="25941"/>Quia ergo secundum modos praedictos substantiae separatae non possunt cognosci a nobis in vita ista, inquirendum restat utrum aliquo modo in vita ista substantias ipsas separatas intelligere possimus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25942"/>Quod autem hoc sit possibile nititur ostendere Themistius per locum a minori.
	Substantiae enim separatae sunt magis intelligibiles quam materialia: haec enim sunt intelligibilia inquantum sunt facta intellecta in actu per intellectum agentem; illa vero sunt secundum seipsa intelligibilia.
	Si ergo intellectus noster comprehendit haec materialia, multo magis natus est intelligere illas substantias separatas.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25943"/>Haec autem ratio, secundum diversas opiniones de intellectu possibili, diversimode iudicanda est.
	Si enim intellectus possibilis non sit virtus a materia dependens; et sit iterum secundum esse a corpore separatus, ut Averroes ponit, sequetur quod nullum necessarium ordinem ad res materiales habeat; unde quae sunt magis intelligibilia in seipsis, erunt sibi magis intelligibilia.
	Sed tunc sequi videtur quod, cum nos a principio per intellectum possibilem intelligamus, quod a principio intelligamus, substantias separatas: quod patet esse falsum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25944"/>Sed hoc inconveniens evitare Averroes nititur, secundum ea quae de eius opinione praedicta sunt: quae patet esse falsa ex praemissis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25945"/>Si autem intellectus possibilis non est a corpore separatus secundum esse, ex hoc ipso quod est tali corpori unitus secundum esse, habet quendam necessarium ordinem ad materialia, ut nisi per illa ad aliorum cognitionem pervenire non possit.
	Unde non sequitur, si substantiae separatae sint in seipsis magis intelligibiles, quod propter hoc sint magis intelligibiles intellectui nostro.
	Et hoc demonstrant verba Aristotelis in II metaphysicae.
	Dicit enim ibidem quod difficultas intelligendi res illas accidit ex nobis, non ex illis: <hi>nam intellectus noster se habet ad manifestissima rerum sicut se habet oculus vespertilionis ad lucem solis</hi>.
	Unde, cum per materialia intellecta non possint intelligi substantiae separatae, ut supra ostensum est, sequetur quod intellectus possibilis noster nullo modo possit intelligere substantias separatas.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25946"/>Hoc etiam apparet ex ordine intellectus possibilis ad agentem.
	Potentia enim passiva ad illa solum est in potentia in quae potest proprium eius activum: omni enim potentiae passivae respondet potentia activa in natura; alias potentia passiva esset frustra, cum non possit reduci in actum nisi per activam; unde videmus quod visus non est susceptivus nisi colorum, qui illuminantur per lucem.
	Intellectus autem possibilis, cum sit virtus quodammodo passiva, habet proprium agens sibi respondens, scilicet intellectum agentem, qui ita se habet ad intellectum possibilem sicut se habet lux ad visum.
	Non est igitur intellectus possibilis in potentia nisi ad illa intelligibilia quae sunt facta per intellectum agentem.
	Unde et Aristoteles, in III de anima, describens utrumque intellectum, dicit quod intellectus possibilis est quo est omnia fieri, agens vero quo est omnia facere; ut ad eadem utriusque potentia referri intelligatur, huius activa, illius passiva.
	Cum ergo substantiae separatae non sint factae intellectae in actu per intellectum agentem, sed solum materialia, ad haec sola se extendit possibilis intellectus.
	Non igitur per ipsum possumus intelligere substantias separatas.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25947"/>Propter quod et Aristoteles congruo exemplo usus est: nam oculus vespertilionis nunquam potest videre lucem solis.
	Quamvis Averroes hoc exemplum depravare nitatur, dicens quod simile non est de intellectu nostro ad substantias separatas, et oculo vespertilionis ad lucem solis, quantum ad impossibilitatem, sed solum quantum ad difficultatem.
	Quod tali ratione probat ibidem.
	Quia si illa quae sunt intellecta secundum se, scilicet substantiae separatae, essent nobis impossibiles ad intelligendum, frustra essent: sicut si esset aliquod visibile quod nullo visu videri posset.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25948"/>Quae quidem ratio quam frivola sit, apparet.
	Etsi enim a nobis nunquam illae substantiae intelligerentur, tamen intelliguntur a seipsis.
	Unde nec frustra intelligibiles essent: sicut nec sol frustra visibilis est, ut Aristotelis exemplum prosequamur, quia non potest ipsum videre vespertilio; cum possit ipsum videre homo et alia animalia.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25949"/>Sic ergo intellectus possibilis, si ponitur corpori unitus secundum esse, non potest intelligere substantias separatas.
	Interest tamen qualiter de substantia ipsius sentiatur.
	Si enim ponatur esse quaedam virtus materialis generabilis et corruptibilis, ut quidam posuerunt, sequitur quod ex sua substantia determinatur ad intelligendum materialia.
	Unde necesse est quod nullo modo intelligere possit substantias separatas: quia impossibile erit ipsum esse separatum.
	Si autem intellectus possibilis, quamvis sit corpori unitus, est tamen incorruptibilis et a materia non dependens secundum suum esse, sicut supra ostendimus; sequitur quod obligatio ad intelligendas res materiales accidat ei ex unione ad corpus.
	Unde, cum anima a corpore tali fuerit separata, intellectus possibilis intelligere poterit ea quae sunt secundum se intelligibilia, scilicet substantias separatas, per lumen intellectus agentis, quae est similitudo in anima intellectualis luminis quod est in substantiis separatis.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25950"/>Et haec est sententia nostrae fidei de intelligendo substantias separatas a nobis post mortem, et non in hac vita.</p>
</div3></div2>
<div2 n="46"><head>Caput 46: Quod anima in hac vita non intelligit seipsam per seipsam</head> 
<div3 n="1"><head>1 </head>
<p><milestone id="n. 1" unit="section"/><A NAME="25952"/>Videtur autem difficultas quaedam contra praedicta afferri ex quibusdam Augustini verbis, quae diligenter pertractanda sunt.
	Dicit enim in IX de Trinitate libro: <hi>mens, sicut corporearum rerum notitias per sensus corporis colligit, sic incorporearum rerum per semetipsam.
	Ergo et seipsam per seipsam novit: quoniam est incorporea</hi>.
	Ex his enim verbis videtur quod mens nostra se per seipsam intelligat, et intelligendo se, intelligat substantias separatas: quod est contra praeostensa.
	Inquirere ergo oportet quomodo anima nostra per seipsam intelligat se.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25953"/>Impossibile est autem dici quod per seipsam intelligat de se quid est.
	Per hoc enim fit potentia cognoscitiva actu cognoscens, quod est in ea id quo cognoscitur.
	Et si quidem sit in ea in potentia, cognoscit in potentia; si autem in actu, cognoscit actu; si autem medio modo, cognoscit habitu.
	Ipsa autem anima semper sibi adest actu, et nunquam in potentia vel in habitu tantum.
	Si igitur per seipsam anima seipsam cognoscit quid est, semper actu intelliget de se quid est.
	Quod patet esse falsum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25954"/>Adhuc.
	Si anima per seipsam cognoscit de se quid est; omnis autem homo animam habet: omnis igitur homo cognoscit de anima quid est.
	Quod patet esse falsum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25955"/>Amplius.
	Cognitio quae fit per aliquid naturaliter nobis inditum, est naturalis: sicut principia indemonstrabilia, quae cognoscuntur per lumen intellectus agentis.
	Si igitur nos de anima scimus quid est per ipsam animam, hoc erit naturaliter notum.
	In his autem quae sunt naturaliter nota, nullus potest errare: in cognitione enim principiorum indemonstrabilium nullus errat.
	Nullus igitur erraret circa animam quid est, si hoc anima per seipsam cognosceret.
	Quod patet esse falsum: cum multi opinati sint animam esse hoc vel illud corpus, et aliqui numerum, vel harmoniam.
	Non igitur anima per seipsam cognoscit de se quid est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25956"/>Amplius.
	In quolibet ordine, quod est per se est prius eo quod est per aliud, et principium eius.
	Quod ergo est per se notum, est prius notum omnibus quae per aliud cognoscuntur, et principium cognoscendi ea: sicut primae propositiones conclusionibus.
	Si igitur anima per seipsam de se cognoscit quid est, hoc erit per se notum, et per consequens primo notum et principium cognoscendi alia.
	Hoc autem patet esse falsum: nam quid est anima non supponitur in scientia quasi notum, sed proponitur ex aliis quaerendum.
	Non igitur anima de seipsa cognoscit quid est per seipsam.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25957"/>Patet autem quod nec ipse Augustinus hoc voluit.
	Dicit enim in X libro de Trin. quod <hi>anima, cum sui notitiam quaerit, non velut absentem se quaerit cernere, sed praesentem se curat discernere: non ut cognoscat se, quasi non norit; sed ut dignoscat ab eo quod alterum novit</hi>.
	Ex quo dat intelligere quod anima per se cognoscit seipsam quasi praesentem, non quasi ab aliis distinctam.
	Unde et in hoc dicit aliquos errasse, quod animam non distinxerunt ab illis quae sunt ab ipsa diversa.
	Per hoc autem quod scitur de re quid est, scitur res prout est ab aliis distincta: unde et definitio, quae significat quid est res, distinguit definitum ab omnibus aliis.
	Non igitur voluit Augustinus quod anima de se cognoscat quid est per seipsam.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25958"/>Sed nec Aristoteles hoc voluit.
	Dicit enim in III de anima, quod <hi>intellectus possibilis intelligit se sicut alia</hi>.
	Intelligit enim se per speciem intelligibilem, qua fit actu in genere intelligibilium.
	In se enim consideratus, est solum in potentia ad esse intelligibile: nihil autem cognoscitur secundum quod est in potentia, sed secundum quod est actu.
	Unde substantiae separatae, quarum substantiae sunt ut aliquid actu ens in genere intelligibilium, de se intelligunt quid sunt per suas substantias: intellectus vero possibilis noster per speciem intelligibilem, per quam fit actu intelligens.
	Unde et Aristoteles, in III de anima, ex ipso intelligere demonstrat naturam intellectus possibilis, scilicet quod sit immixtus et incorruptibilis, ut ex praemissis patet.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25959"/>Sic igitur, secundum intentionem Augustini, mens nostra per seipsam novit seipsam inquantum de se cognoscit quod est.
	Ex hoc enim ipso quod percipit se agere, percipit se esse; agit autem per seipsam, unde per seipsam de se cognoscit quod est.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25960"/>Sic ergo et de substantiis separatis anima, cognoscendo seipsam, cognoscit quia sunt: non autem quid sunt, quod est earum substantias intelligere.
	Cum enim de substantiis separatis hoc quod sint intellectuales quaedam substantiae cognoscamus, vel per demonstrationem vel per fidem, neutro modo hanc cognitionem accipere possemus nisi hoc ipsum quod est esse intellectuale, anima nostra ex seipsa cognosceret.
	Unde et scientia de intellectu animae oportet uti ut principio ad omnia quae de substantiis separatis cognoscimus.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25961"/>Non autem oportet quod, si per scientias speculativas possumus pervenire ad sciendum de anima quid est, quod possimus ad sciendum quod quid est de substantiis separatis per huiusmodi scientias pervenire: nam intelligere nostrum, per quod pervenimus ad sciendum de anima nostra quid est, multum est remotum ab intelligentia substantiae separatae.
	Potest tamen per hoc quod scitur de anima nostra quid est, perveniri ad sciendum aliquod genus remotum substantiarum separatarum: quod non est earum substantias intelligere.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25962"/>Sicut autem de anima scimus quia est per seipsam, inquantum eius actus percipimus; quid autem sit, inquirimus ex actibus et obiectis per principia scientiarum speculativarum: ita etiam de his quae sunt in anima nostra, scilicet potentiis et habitibus, scimus quidem quia sunt, inquantum actus percipimus; quid vero sint, ex ipsorum actuum qualitate invenimus.</p>
</div3></div2>
<div2 n="47"><head>Caput 47: Quod non possumus in hac vita videre Deum per essentiam</head> 
<div3 n="1"><head>1 </head>
<p><milestone id="n. 1" unit="section"/><A NAME="25964"/>Si autem alias substantias separatas in hac vita intelligere non possumus, propter connaturalitatem intellectus nostri ad phantasmata, multo minus in hac vita divinam essentiam videre possumus, quae transcendit omnes substantias separatas.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25965"/>Huius autem signum hinc etiam accipi potest, quia quanto magis mens nostra ad contemplanda spiritualia elevatur, tanto magis abstrahitur a sensibilibus.
	Ultimus autem terminus quo contemplatio pertingere potest, est divina substantia.
	Unde oportet mentem quae divinam substantiam videt, totaliter a corporalibus sensibus esse absolutam, vel per mortem vel per aliquem raptum.
	Hinc est quod dicitur ex persona Dei, Exodi 33-20: <hi>non videbit me homo et vivet</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25966"/>Quod autem in sacra Scriptura aliqui Deum vidisse dicuntur, oportet intelligi hoc fuisse vel per aliquam imaginariam visionem; seu etiam corporalem, prout scilicet per aliquas corporeas species, vel exterius apparentes vel interius formatas in imaginatione, divinae virtutis praesentia demonstrabatur; vel etiam secundum quod aliqui per spirituales effectus aliquam cognitionem de Deo intelligibilem perceperunt.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25967"/>Difficultatem autem afferunt quaedam verba Augustini, ex quibus videtur quod in hac vita possimus intelligere ipsum Deum.
	Dicit enim in IX libro de Trin., quod <hi>in aeterna veritate, ex qua omnia temporalia facta sunt, formam secundum quam sumus, et secundum quam vel in nobis vel in corporibus vera et recta ratione aliquid operamur, visu mentis aspicimus, atque inde conceptam rerum veracem notitiam apud nos habemus</hi>.
	In XII etiam confessionum dicit: <hi>si ambo videmus verum esse quod dicis, et ambo videmus verum esse quod dico, ubi quaeso, id videmus? Nec ego utique in te, nec tu in me.
	Sed ambo in ipsa quae supra mentes nostras est, incommutabili veritate</hi>.
	In libro etiam de vera religione dicit quod <hi>secundum veritatem divinam de omnibus iudicamus</hi>.
	In libro autem Soliloquiorum dicit quod <hi>prius est veritas cognoscenda, per quam possunt alia cognosci</hi>.
	Quod de veritate divina intelligere videtur.
	Videtur ergo ex verbis eius quod ipsum Deum, qui sua veritas est, videamus, et per ipsum alia cognoscamus.
	Ad idem etiam pertinere videntur verba eiusdem quae ponit in XII de Trin., sic dicens: <hi>rationis est iudicare de istis corporalibus secundum rationes incorporales et sempiternas, quae, nisi supra mentem humanam essent, incommutabiles profecto non essent</hi>.
	Rationes autem incommutabiles et sempiternae alibi quam in Deo esse non possunt: cum solus Deus, secundum fidei doctrinam, sit sempiternus.
	Videtur igitur sequi quod Deum in ista vita videre possimus, et per hoc quod eum et in eo rationes rerum videmus, de aliis iudicemus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25968"/>Non est autem credendum quod Augustinus hoc in verbis praemissis senserit, quod in hac vita Deum per suam essentiam intelligere possimus.
	Qualiter igitur illam incommutabilem veritatem, vel istas rationes aeternas, in hac vita videamus, et secundum eam de aliis iudicemus, inquirendum est.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25969"/>Veritatem quidem in anima esse, ipse Augustinus in libro Soliloquiorum confitetur: unde ex aeternitate veritatis immortalitatem animae probat.
	Non solum autem sic veritas est in anima sicut Deus per essentiam in rebus omnibus dicitur; neque sicut in rebus omnibus est per suam similitudinem, prout unaquaeque res in tantum dicitur vera inquantum ad Dei similitudinem accedit: non enim in hoc anima rebus aliis praeferretur.
	Est ergo speciali modo in anima inquantum veritatem cognoscit.
	Sicut igitur animae et res aliae verae quidem dicuntur in suis naturis, secundum quod similitudinem illius summae naturae habent, quae est ipsa veritas, cum sit suum intellectum esse: ita id quod per animam cognitum est, verum est inquantum illius divinae veritatis quam Deus cognoscit, similitudo quaedam existit in ipso.
	Unde et Glossa super illud Psalmi, <hi>diminutae sunt veritates a filiis hominum</hi>, dicit quod, <hi>sicut ab una facie resultant multae in speculo, ita ab una prima veritate resultant multae veritates in mentibus hominum</hi>.
	Quamvis autem diversa a diversis cognoscuntur et creduntur vera, tamen quaedam sunt vera in quibus omnes homines concordant, sicut sunt prima principia intellectus tam speculativi quam practici: secundum quod universaliter in mentibus omnium divinae veritatis quasi quaedam imago resultat.
	Inquantum ergo quaelibet mens quicquid per certitudinem cognoscit, in his principiis intuetur, secundum quae de omnibus iudicatur, facta resolutione in ipsa, dicitur omnia in divina veritate vel in rationibus aeternis videre, et secundum eas de omnibus iudicare.
	Et hunc sensum confirmant Augustini verba in libro Soliloquiorum, qui dicit quod <hi>scientiarum spectamina videntur in divina veritate sicut haec visibilia in lumine solis</hi>, quae constat non videri in ipso corpore solis, sed per lumen, quod est similitudo solaris claritatis in aere et similibus corporibus relicta.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25970"/>Ex his ergo verbis Augustini non habetur quod Deus videatur secundum suam substantiam in hac vita, sed solum sicut in speculo.
	Quod et apostolus de cognitione huius vitae confitetur, dicens, I Cor. 13-12: <hi>videmus nunc per speculum in aenigmate</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25971"/>Quamvis autem hoc speculum quod est mens humana, de propinquiori Dei similitudinem repraesentet quam inferiores creaturae, tamen cognitio Dei quae ex mente humana accipi potest, non excedit illud genus cognitionis quod ex sensibilibus sumitur: cum et ipsa anima de seipsa cognoscat quid est per hoc quod naturas intelligit sensibilium, ut dictum est.
	Unde nec per hanc viam cognosci Deus altiori modo potest quam sicut causa cognoscitur per effectum.</p>
</div3></div2>
<div2 n="48"><head>Caput 48: Quod ultima hominis felicitas non sit in hac vita</head> 
<div3 n="1"><head>1 </head>
<p><milestone id="n. 1" unit="section"/><A NAME="25973"/>Si ergo humana felicitas ultima non consistit in cognitione Dei qua communiter ab omnibus vel pluribus cognoscitur secundum quandam aestimationem confusam, neque iterum in cognitione Dei qua cognoscitur per viam demonstrationis in scientiis speculativis, neque in cognitione Dei qua cognoscitur per fidem, ut in superioribus est ostensum; non est autem possibile in hac vita ad altiorem Dei cognitionem pervenire ut per essentiam cognoscatur, vel saltem ita quod aliae substantiae separatae intelligantur, ut ex his posset Deus quasi de propinquiori cognosci, ut ostensum est; oportet autem in aliqua Dei cognitione felicitatem ultimam poni, ut supra probatum est: impossibile est quod in hac vita sit ultima hominis felicitas.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25974"/>Item.
	Ultimus finis hominis terminat eius appetitum naturalem, ita quod, eo habito, nihil aliud quaeritur: si enim adhuc movetur ad aliud, nondum habet finem in quo quiescat.
	Hoc autem in hac vita non est possibile accidere.
	Quanto enim plus aliquis intelligit, tanto magis in eo desiderium intelligendi augetur, quod est hominibus naturale: nisi forte aliquis sit qui omnia intelligat.
	Quod in hac vita nulli unquam accidit qui esset solum homo, nec est possibile accidere: cum in hac vita substantias separatas, quae sunt maxime intelligibilia, cognoscere non possimus, ut ostensum est.
	Non est igitur possibile ultimam hominis felicitatem in hac vita esse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25975"/>Adhuc.
	Omne quod movetur in finem, desiderat naturaliter stabiliri et quiescere in illo: unde a loco quo corpus naturaliter movetur, non recedit nisi per motum violentum, qui contrariatur appetitui.
	Felicitas autem est ultimus finis, quem homo naturaliter desiderat.
	Est igitur hominis desiderium naturale ad hoc quod in felicitate stabiliatur.
	Nisi igitur cum felicitate pariter immobilem stabilitatem consequatur, nondum est felix, eius desiderio naturali nondum quiescente.
	Cum igitur aliquis felicitatem consequitur, pariter stabilitatem et quietem consequetur: unde et omnium haec est de felicitate conceptio, quod de sui ratione stabilitatem requirat; propter quod philosophus dicit, in I Eth., quod <hi>non aestimamus felicem esse chamaleontem quendam</hi>.
	In vita autem ista non est aliqua certa stabilitas: cuilibet enim, quantumcumque felix dicatur, possibile est infirmitates et infortunia accidere, quibus impeditur ab operatione, quaecumque sit illa, in qua ponitur felicitas.
	Non est igitur possibile in hac vita esse ultimam hominis felicitatem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25976"/>Amplius.
	Inconveniens videtur et irrationabile quod tempus generationis alicuius rei sit magnum, tempus autem durationis ipsius sit parvum: sequeretur enim quod natura in maiori tempore suo fine privaretur; unde videmus quod animalia quae parvo tempore vivunt, parvum etiam tempus ad hoc quod perficiantur habent.
	Si autem felicitas consistat in perfecta operatione secundum virtutem perfectam, vel intellectualem vel moralem, impossibile est eam advenire homini nisi post tempus diuturnum.
	Et hoc maxime in speculativis apparet, in quibus ultima felicitas hominis ponitur, ut ex dictis patet: nam vix in ultima aetate homo ad perfectum in speculatione scientiarum pervenire potest.
	Tunc autem, ut plurimum, modicum restat humanae vitae.
	Non est igitur possibile in hac vita ultimam hominis felicitatem esse.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25977"/>Praeterea.
	Felicitatem perfectum quoddam bonum omnes confitentur: alias appetitum non quietaret.
	Perfectum autem bonum est quod omnino caret admixtione mali: sicut perfecte album est quod est omnino impermixtum nigro.
	Non est autem possibile quod homo in statu istius vitae omnino sit immunis a malis: non solum corporalibus, quae sunt fames, sitis, aestus et frigus, et alia huiusmodi; sed etiam a malis animae.
	Nullus enim invenitur qui non aliquando inordinatis passionibus inquietetur; qui non aliquando praetereat medium, in quo virtus consistit, vel in plus vel in minus; qui non etiam in aliquibus decipiatur; vel saltem ignoret quae scire desiderat; aut etiam debili opinione concipiat ea de quibus certitudinem habere vellet.
	Non est igitur aliquis in hac vita felix.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25978"/>Adhuc.
	Homo naturaliter refugit mortem, et tristatur de ipsa: non solum ut nunc, cum eam sentit, eam refugiens, sed etiam cum eam recogitat.
	Hoc autem quod non moriatur, homo non potest assequi in hac vita.
	Non est igitur possibile quod homo in hac vita sit felix.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25979"/>Amplius.
	Felicitas ultima non consistit in habitu, sed in operatione: habitus enim propter actus sunt.
	Sed impossibile est in hac vita continue agere quamcumque actionem.
	Impossibile est igitur in hac vita hominem totaliter esse felicem.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25980"/>Item.
	Quanto aliquid est magis desideratum et dilectum, tanto eius amissio maiorem dolorem vel tristitiam affert.
	Felicitas autem maxime desideratur et amatur.
	Maxime igitur eius amissio tristitiam habet.
	Sed si sit in hac vita ultima felicitas, certum est quod amitteretur, saltem per mortem.
	Et non est certum utrum duratura sit usque ad mortem: cum cuilibet homini possibile sit in hac vita accidere morbos quibus totaliter ab operatione virtutis impeditur, sicut phrenesim et alios huiusmodi, quibus impeditur rationis usus.
	Semper igitur talis felicitas habebit tristitiam naturaliter annexam.
	Non erit igitur perfecta felicitas.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25981"/>Potest autem aliquis dicere quod, cum felicitas sit bonum intellectualis naturae, perfecta et vera felicitas est illorum in quibus natura intellectualis perfecta invenitur, idest in substantiis separatis: in hominibus autem invenitur imperfecta, per modum participationis cuiusdam.
	Ad veritatem enim intelligendam plene, non nisi per quendam inquisitionis motum pertingere possunt; et ad ea quae sunt secundum naturam maxime intelligibilia, omnino deficiunt, sicut ex dictis patet.
	Unde nec felicitas, secundum suam perfectam rationem, potest hominibus adesse: sed aliquid ipsius participant, etiam in hac vita.
	Et haec videtur fuisse sententia Aristotelis de felicitate.
	Unde in I Ethicorum, ubi inquirit utrum infortunia tollant felicitatem, ostenso quod felicitas sit in operibus virtutis, quae maxime permanentes in hac vita esse videntur, concludit illos quibus talis perfectio in hac vita adest, esse beatos ut homines, quasi non simpliciter ad felicitatem pertingentes, sed modo humano.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="25982"/>Quod autem praedicta responsio rationes praemissas non evacuet ostendendum est.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="25983"/>Homo enim etsi naturae ordine substantiis separatis sit inferior, creaturis tamen irrationabilibus superior est.
	Perfectiori igitur modo suum finem ultimum consequitur quam illa.
	Illa vero sic perfecte suum finem ultimum consequuntur quod nihil aliud quaerunt: grave enim, cum fuerit in suo ubi, quiescit; animalia etiam cum fruuntur delectabilibus secundum sensum, eorum naturale desiderium quietatur.
	Oportet igitur multo fortius quod, cum homo pervenerit ad suum finem ultimum, naturale eius desiderium quietetur.
	Sed hoc non potest fieri in vita ista.
	Ergo homo non consequitur felicitatem, prout est finis proprius eius, in hac vita, ut ostensum est.
	Oportet ergo quod consequatur post hanc vitam.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="25984"/>Adhuc.
	Impossibile est naturale desiderium esse inane: natura enim nihil facit frustra.
	Esset autem inane desiderium naturae si nunquam posset impleri.
	Est igitur implebile desiderium naturale hominis.
	Non autem in hac vita, ut ostensum est.
	Oportet igitur quod impleatur post hanc vitam.
	Est igitur felicitas ultima hominis post hanc vitam.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="25985"/>Amplius.
	Quandiu aliquid movetur ad perfectionem, nondum est in ultimo fine.
	Sed omnes homines in cognoscendo veritatem semper se habent ut moti et tendentes ad perfectionem: quia illi qui sequuntur, superinveniunt aliqua illis quae a prioribus sunt inventa, sicut etiam dicitur in II metaphysicae.
	Non igitur homines in cognitione veritatis sic se habent quasi in ultimo fine existentes.
	Cum igitur in speculatione, per quam quaeritur cognitio veritatis, maxime videatur ultima felicitas hominis in hac vita consistere, sicut etiam ipse Aristoteles probat in X Eth., impossibile est dicere quod homo in hac vita ultimum suum finem consequatur.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="25986"/>Praeterea.
	Omne quod est in potentia, intendit exire in actum.
	Quandiu igitur non est ex toto factum in actu, non est in suo fine ultimo.
	Intellectus autem noster est in potentia ad omnes formas rerum cognoscendas: reducitur autem in actum cum aliquam earum cognoscit.
	Ergo non erit ex toto in actu, nec in ultimo suo fine, nisi quando omnia, saltem ista materialia, cognoscit.
	Sed hoc non potest homo assequi per scientias speculativas, quibus in hac vita veritatem cognoscimus.
	Non est igitur possibile quod ultima felicitas hominis sit in hac vita.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="25987"/>Propter has autem et huiusmodi rationes, Alexander et Averroes posuerunt ultimam hominis felicitatem non esse in cognitione humana, quae est per scientias speculativas, sed per continuationem cum substantia separata, quam esse credebant possibilem homini in hac vita.
	Quia vero Aristoteles vidit quod non est alia cognitio hominis in hac vita quam per scientias speculativas, posuit hominem non consequi felicitatem perfectam, sed suo modo.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="25988"/>In quo satis apparet quantam angustiam patiebantur hinc inde eorum praeclara ingenia.
	A quibus angustiis liberabimur si ponamus, secundum probationes praemissas, hominem ad veram felicitatem post hanc vitam pervenire posse, anima hominis immortali existente in quo statu anima intelliget per modum quo intelligunt substantiae separatae, sicut in secundo huius operis ostensum est.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="25989"/>Erit igitur ultima felicitas hominis in cognitione Dei quam habet humana mens post hanc vitam, per modum quo ipsum cognoscunt substantiae separatae.
	Propter quod, Matth. 5-12, dominus mercedem nobis in caelis promittit; et Matth. 22-30, dicit quod sancti erunt sicut Angeli, qui vident semper Deum in caelis, ut dicitur Matth. 18-10.</p>
</div3></div2>
<div2 n="49"><head>Caput 49: Quod substantiae separatae non vident Deum per essentiam ex hoc quod cognoscunt eum per suam essentiam</head> 
<div3 n="1"><head>1 </head>
<p><milestone id="n. 1" unit="section"/><A NAME="25991"/>Oportet autem inquirere utrum haec ipsa cognitio qua substantiae separatae, et animae post mortem, cognoscunt Deum per suas essentias, sufficiat ad ipsarum ultimam felicitatem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="25992"/>Ad cuius veritatis indaginem, primo ostendendum est quod per talem modum cognitionis non cognoscitur divina essentia.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="25993"/>Contingit enim ex effectu cognoscere causam multipliciter.
	Uno modo, secundum quod effectus sumitur ut medium ad cognoscendum de causa quod sit, et quod talis sit: sicut accidit in scientiis, quae causam demonstrant per effectum.
	Alio modo, ita quod in ipso effectu videatur causa, inquantum similitudo causae resultat in effectu: sicut homo videtur in speculo propter suam similitudinem.
	Et differt hic modus a primo.
	Nam in primo sunt duae cognitiones, effectus et causae, quarum una est alterius causa: nam cognitio effectus est causa quod cognoscatur eius causa.
	In modo autem secundo una est visio utriusque: simul enim dum videtur effectus, videtur et causa in ipso.
	Tertio modo, ita quod ipsa similitudo causae in effectu sit forma qua cognoscit causam suus effectus: sicut si arca haberet intellectum, et per formam suam cognosceret artem a qua talis forma, velut eius similitudo, processit.
	Nullo autem istorum modorum per effectum potest cognosci de causa quid est, nisi sit effectus causae adaequatus, in quo tota virtus causae exprimatur.
	Substantiae autem separatae cognoscunt Deum per suas substantias sicut causa cognoscitur per effectum: non autem primo modo, quia sic eorum cognitio esset discursiva, sed secundo modo, inquantum una videt Deum in alia; et modo tertio, inquantum quaelibet earum videt Deum in seipsa.
	Nulla autem earum est effectus adaequans virtutem Dei, ut in secundo libro ostensum est.
	Non est igitur possibile quod per hunc modum cognitionis ipsam divinam essentiam videant.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="25994"/>Amplius.
	Similitudo intelligibilis per quam intelligitur aliquid secundum suam substantiam, oportet quod sit eiusdem speciei, vel magis species eius; sicut forma domus quae est in mente artificis, est eiusdem speciei cum forma domus quae est in materia, vel potius species eius; non enim per speciem hominis intelligitur de asino vel equo quid est.
	Sed ipsa natura substantiae separatae non est idem specie cum natura divina, quinimmo nec genere, ut in primo libro ostensum est.
	Non est igitur possibile quod substantia separata intelligat divinam substantiam per propriam naturam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="25995"/>Item.
	Omne creatum ad aliquod genus vel speciem terminatur.
	Divina autem essentia est infinita, comprehendens in se omnem perfectionem totius esse, ut in primo libro ostensum est.
	Impossibile est igitur quod per aliquid creatum divina substantia videatur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="25996"/>Praeterea.
	Omnis intelligibilis species per quam intelligitur quidditas vel essentia alicuius rei, comprehendit in repraesentando rem illam: unde et orationes significantes quod quid est terminos et definitiones vocamus.
	Impossibile est autem quod aliqua similitudo creata taliter Deum repraesentet: cum quaelibet similitudo creata sit alicuius generis determinati, non autem Deus, ut in primo ostensum est.
	Non est igitur possibile quod per aliquam similitudinem creatam divina substantia intelligatur.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="25997"/>Amplius.
	Divina substantia est suum esse ut in primo ostensum est.
	Ipsum autem esse substantiae separatae est aliud quam sua substantia, ut in secundo probatum est.
	Essentia igitur substantiae separatae non est sufficiens medium quo Deus per essentiam videri possit.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="25998"/>Cognoscit tamen substantia separata per suam substantiam de Deo quia est; et quod est omnium causa; et eminentem omnibus; et remotum ab omnibus, non solum quae sunt, sed etiam quae mente creata concipi possunt.
	Ad quam etiam cognitionem de Deo nos utcumque pertingere possumus: per effectus enim de Deo cognoscimus quia est et quod causa aliorum est, aliis supereminens, et ab omnibus remotus.
	Et hoc est ultimum et perfectissimum nostrae cognitionis in hac vita, ut Dionysius dicit, in libro de mystica theologia, cum Deo quasi ignoto coniungimur: quod quidem contingit dum de eo quid non sit cognoscimus, quid vero sit penitus manet ignotum.
	Unde et ad huius sublimissimae cognitionis ignorantiam demonstrandam, de Moyse dicitur, Exodi 20-21, quod <hi>accessit ad caliginem in qua est Deus</hi>.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="25999"/>Quia vero natura inferior in sui summo non nisi ad infimum superioris naturae attingit oportet quod haec ipsa cognitio sit eminentior in substantiis separatis quam in nobis.
	Quod per singula patet.
	Nam quanto propinquior et expressior alicuius causae effectus cognoscitur, tanto evidentius apparet de causa eius quod sit.
	Substantiae autem separatae, quae per seipsas Deum cognoscunt, sunt propinquiores effectus, et expressius Dei similitudinem gerentes, quam effectus per quos nos Deum cognoscimus.
	Certius ergo sciunt substantiae separatae et clarius quam nos, quod Deus est.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26000"/>Rursus: cum per negationes ad propriam cognitionem rei quoquo modo deveniatur, ut supra dictum est, quanto plura et magis propinqua quis ab aliquo remota esse cognoverit, tanto magis ad propriam ipsius cognitionem accedit: sicut magis accedit ad propriam hominis cognitionem qui scit eum non esse neque inanimatum neque insensibilem, quam qui scit solum eum non esse inanimatum, licet neuter sciat de homine quid sit.
	Substantiae autem separatae plura cognoscunt quam nos, et quae sunt Deo magis propinqua: et per consequens suo intellectu plura et magis propinqua a Deo removent quam nos.
	Magis igitur accedunt ad propriam ipsius cognitionem quam nos: licet nec ipsae, per hoc quod seipsas intelligunt, divinam substantiam videant.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26001"/>Item: tanto aliquis alicuius altitudinem magis novit, quanto altioribus scit eum esse praelatum: sicut, etsi rusticus sciat regem esse summum in regno, quia tamen non cognoscit nisi quaedam infima regni officia, cum quibus aliquid habet negotii, non ita cognoscit regis eminentiam sicut aliquis qui omnium principum regni dignitates novit, quibus scit regem esse praelatum; quamvis neuter altitudinem regiae dignitatis comprehendat.
	Nos autem nescimus nisi quaedam infima entium.
	Licet ergo sciamus Deum omnibus entibus eminere, non tamen ita cognoscimus eminentiam divinam sicut substantiae separatae, quibus altissimi rerum ordines noti sunt, et eis omnibus superiorem Deum esse cognoscunt.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26002"/>Ulterius: manifestum est quod causalitas alicuius causae, et virtus eius, tanto magis cognoscitur, quanto plures et maiores eius effectus innotescunt.
	Ex quo manifestum fit quod substantiae separatae causalitatem Dei et eius virtutem magis cognoscunt quam nos, licet nos omnium entium eum esse causam sciamus.</p>
</div3></div2>
<div2 n="50"><head>Caput 50: Quod in naturali cognitione quam habent substantiae separatae de Deo non quiescit earum naturale desiderium</head> 
<div3 n="1"><head>1 </head>
<p><milestone id="n. 1" unit="section"/><A NAME="26004"/>Non potest autem esse quod in tali Dei cognitione quiescat naturale desiderium substantiae separatae.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26005"/>Omne enim quod est imperfectum in aliqua specie, desiderat consequi perfectionem speciei illius: qui enim habet opinionem de re aliqua, quae est imperfecta illius rei notitia, ex hoc ipso incitatur ad desiderandum illius rei scientiam.
	Praedicta autem cognitio quam substantiae separatae habent de Deo, non cognoscentes ipsius substantiam, est imperfecta cognitionis species: non enim arbitramur nos aliquid cognoscere si substantiam eius non cognoscamus; unde et praecipuum in cognitione alicuius rei est scire de ea quid est.
	Ex hac igitur cognitione quam habent substantiae separatae de Deo, non quiescit naturale desiderium, sed incitatur magis ad divinam substantiam videndam.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26006"/>Item.
	Ex cognitione effectuum incitatur desiderium ad cognoscendum causam: unde homines philosophari incoeperunt causas rerum inquirentes.
	Non quiescit igitur sciendi desiderium, naturaliter omnibus substantiis intellectualibus inditum, nisi, cognitis substantiis effectuum, etiam substantiam causae cognoscant.
	Per hoc igitur quod substantiae separatae cognoscunt omnium rerum quarum substantias vident, esse Deum causam, non quiescit desiderium naturale in ipsis, nisi etiam ipsius Dei substantiam videant.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26007"/>Adhuc.
	Sicut se habet quaestio propter quid ad quaestionem quia, ita se habet quaestio quid est ad quaestionem an est: nam quaestio propter quid quaerit medium ad demonstrandum quia est aliquid, puta quod luna eclipsatur; et similiter quaestio quid est quaerit medium ad demonstrandum an est, secundum doctrinam traditam in II posteriorum.
	Videmus autem quod videntes quia est aliquid, naturaliter scire desiderant propter quid.
	Ergo et cognoscentes an est aliquid, naturaliter scire desiderant quid est ipsum, quod est intelligere eius substantiam.
	Non igitur quietatur naturale sciendi desiderium in cognitione Dei qua scitur de ipso solum quia est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26008"/>Amplius.
	Nihil finitum desiderium intellectus quietare potest.
	Quod exinde ostenditur quod intellectus, quolibet finito dato, aliquid ultra molitur: unde qualibet linea finita data, aliquam maiorem molitur apprehendere, et similiter in numeris; et haec est ratio infinitae additionis in numeris et lineis mathematicis.
	Altitudo autem et virtus cuiuslibet substantiae creatae finita est.
	Non igitur intellectus substantiae separatae quiescit per hoc quod cognoscit substantias creatas quantumcumque eminentes, sed adhuc naturali desiderio tendit ad intelligendum substantiam quae est altitudinis infinitae, ut in primo libro ostensum est de substantia divina.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26009"/>Praeterea.
	Sicut naturale desiderium inest omnibus intellectualibus naturis ad sciendum, ita inest eis naturale desiderium ignorantiam seu nescientiam pellendi.
	Substantiae autem separatae, sicut iam dictum est, cognoscunt, praedicto cognitionis modo, substantiam Dei esse supra se et supra omne id quod ab eis intelligitur: et per consequens sciunt divinam substantiam sibi esse ignotam.
	Tendit igitur naturale ipsorum desiderium ad intelligendum divinam substantiam.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26010"/>Item.
	Quanto aliquid est fini propinquius, tanto maiori desiderio tendit ad finem: unde videmus quod motus naturalis corporum in fine intenditur.
	Intellectus autem substantiarum separatarum propinquiores sunt divinae cognitioni quam noster intellectus.
	Intensius igitur desiderant Dei cognitionem quam nos.
	Nos autem, quantumcumque sciamus Deum esse, et alia quae supra dicta sunt, non quiescimus desiderio, sed adhuc desideramus eum per essentiam suam cognoscere.
	Multo igitur magis substantiae separatae hoc naturaliter desiderant.
	Non igitur in cognitione Dei praedicta earum desiderium quietatur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26011"/>Ex quibus concluditur quod ultima felicitas substantiae separatae non est in illa cognitione Dei qua eum cognoscunt per suas substantias: cum adhuc earum desiderium ducat eas usque ad Dei substantiam.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26012"/>In quo etiam satis apparet quod in nullo alio quaerenda est ultima felicitas quam in operatione intellectus: cum nullum desiderium tam in sublime ferat sicut desiderium intelligendae veritatis.
	Omnia namque nostra desideria vel delectationis, vel cuiuscumque alterius quod ab homine desideratur, in aliis rebus quiescere possunt: desiderium autem praedictum non quiescit nisi ad summum rerum cardinem et factorem Deum pervenerit.
	Propter quod convenienter sapientia dicit, Eccli. 24-7: <hi>ego in altissimis habitavi, et thronus meus in columna nubis</hi>.
	Et Proverb. 9-3 dicitur quod <hi>sapientia per ancillas suas vocat ad arcem</hi>.
	Erubescant igitur qui felicitatem hominis, tam altissime sitam, in infimis rebus quaerunt.</p>
</div3></div2>
<div2 n="51"><head>Caput 51: Quomodo Deus per essentiam videatur</head> 
<div3 n="1"><head>1 </head>
<p><milestone id="n. 1" unit="section"/><A NAME="26014"/>Cum autem impossibile sit naturale desiderium esse inane, quod quidem esset si non esset possibile pervenire ad divinam substantiam intelligendam, quod naturaliter omnes mentes desiderant; necesse est dicere quod possibile sit substantiam Dei videri per intellectum, et a substantiis intellectualibus separatis, et ab animabus nostris.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26015"/>Modus autem huius visionis satis iam ex dictis qualis esse debeat, apparet.
	Ostensum enim est supra quod divina substantia non potest videri per intellectum aliqua specie creata.
	Unde oportet, si Dei essentia videatur, quod per ipsammet essentiam divinam intellectus ipsam videat: ut sit in tali visione divina essentia et quod videtur, et quo videtur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26016"/>Cum autem intellectus substantiam aliquam intelligere non possit nisi fiat actu secundum aliquam speciem informantem ipsum quae sit similitudo rei intellectae, impossibile videri potest alicui quod per essentiam divinam intellectus creatus possit videre ipsam Dei substantiam quasi per quandam speciem intelligibilem: cum divina essentia sit quiddam per seipsum subsistens; et in primo ostensum sit quod Deus nullius potest esse forma.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26017"/>Ad huius igitur intelligentiam veritatis, considerandum est quod substantia quae est per seipsam subsistens, est vel forma tantum, vel compositum ex materia et forma.
	Illud igitur quod ex materia et forma compositum est, non potest alterius esse forma: quia forma in eo est iam contracta ad illam materiam, ut alterius rei forma esse non possit.
	Illud autem quod sic est subsistens ut tamen solum sit forma, potest alterius esse forma, dummodo esse suum sit tale quod ab aliquo alio participari possit, sicut in secundo ostendimus de anima humana.
	Si vero esse suum ab altero participari non posset, nullius rei forma esse posset: sic enim per suum esse determinatur in seipso, sicut quae sunt materialia per materiam.
	Hoc autem, sicut in esse substantiali vel naturali invenitur, sic et in esse intelligibili considerandum est.
	Cum enim intellectus perfectio sit verum, illud intelligibile erit ut forma tantum in genere intelligibilium quod est veritas ipsa.
	Quod convenit soli Deo nam cum verum sequatur ad esse, illud tantum sua veritas est quod est suum esse, quod est proprium soli Deo, ut in secundo ostensum est.
	Alia igitur intelligibilia subsistentia sunt non ut pura forma in genere intelligibilium, sed ut formam in subiecto aliquo habentes: est enim unumquodque eorum verum, non veritas; sicut et est ens, non autem ipsum esse.
	Manifestum est igitur quod essentia divina potest comparari ad intellectum creatum ut species intelligibilis qua intelligit: quod non contingit de essentia alicuius alterius substantiae separatae.
	Nec tamen potest esse forma alterius rei secundum esse naturale: sequeretur enim quod, simul cum alio iuncta, constitueret unam naturam; quod esse non potest, cum essentia divina in se perfecta sit in sui natura.
	Species autem intelligibilis, unita intellectui, non constituit aliquam naturam, sed perficit ipsum ad intelligendum: quod perfectioni divinae essentiae non repugnat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26018"/>Haec igitur visio immediata Dei repromittitur nobis in Scriptura, I Cor. 13-12: <hi>videmus nunc per speculum in aenigmate: tunc autem facie ad faciem</hi>.
	Quod corporali modo nefas est intelligere, ut in ipsa divinitate corporalem faciem imaginemur: cum ostensum sit Deum incorporeum esse; neque etiam sit possibile ut nostra corporali facie Deum videamus, cum visus corporalis, qui in facie nostra residet, non nisi rerum corporalium esse possit.
	Sic igitur facie ad faciem Deum videbimus, quia immediate eum videbimus, sicut hominem quem facie ad faciem videmus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26019"/>Secundum autem hanc visionem maxime Deo assimilamur, et eius beatitudinis participes sumus: nam ipse Deus per suam essentiam suam substantiam intelligit, et haec est eius felicitas.
	Unde dicitur I Ioan. 3-2: <hi>cum autem apparuerit, similes ei erimus et videbimus eum sicuti est</hi>.
	Et Luc. 22, dominus dicit: <hi>ego dispono vobis sicut disposuit mihi pater meus mensam, ut edatis et bibatis super mensam meam in regno meo</hi>.
	Quod quidem non de corporali cibo vel potu intelligi potest, sed de eo qui in mensa sapientiae sumitur, de quo a sapientia dicitur, Proverb. 9-5: <hi>comedite panes meos, et bibite vinum quod miscui vobis</hi>.
	Super mensam ergo Dei manducant et bibunt qui eadem felicitate fruuntur qua Deus felix est, videntes eum illo modo quo ipse videt seipsum.</p>
</div3></div2>
<div2 n="52"><head>Caput 52: Quod nulla creata substantia potest sua naturali virtute pervenire ad videndum Deum per essentiam</head> 
<div3 n="1"><head>1 </head>
<p><milestone id="n. 1" unit="section"/><A NAME="26021"/>Non est autem possibile quod ad illum visionis divinae modum aliqua creata substantia ex virtute propria possit attingere.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26022"/>Quod enim est superioris naturae proprium, non potest consequi natura inferior nisi per actionem superioris naturae cuius est proprium: sicut aqua non potest esse calida nisi per actionem ignis.
	Videre autem Deum per ipsam essentiam divinam est proprium naturae divinae: operari enim per propriam formam est proprium cuiuslibet operantis.
	Nulla igitur intellectualis substantia potest videre Deum per ipsam divinam essentiam nisi Deo hoc faciente.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26023"/>Amplius.
	Forma alicuius propria non fit alterius nisi eo agente: agens enim facit sibi simile inquantum formam suam alteri communicat.
	Videre autem substantiam Dei impossibile est nisi ipsa divina essentia sit forma intellectus qua intelligit, ut probatum est.
	Impossibile est igitur quod aliqua substantia creata ad illam visionem perveniat nisi per actionem divinam.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26024"/>Adhuc.
	Si aliqua duo debeant ad invicem copulari quorum unum sit formale et aliud materiale, oportet quod copulatio eorum compleatur per actionem quae est ex parte eius quod est formale, non autem per actionem eius quod est materiale: forma enim est principium agendi, materia vero principium patiendi.
	Ad hoc autem quod intellectus creatus videat Dei substantiam, oportet quod ipsa divina essentia copuletur intellectui ut forma intelligibilis, sicut probatum est.
	Non est igitur possibile ad hanc visionem perveniri ab aliquo intellectu creato nisi per actionem divinam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26025"/>Item.
	Quod est per se, causa est eius quod est per aliud.
	Intellectus autem divinus per seipsum divinam substantiam videt: nam intellectus divinus est ipsa divina essentia, qua Dei substantia videtur, ut in primo probatum est.
	Intellectus autem creatus videt divinam substantiam per essentiam Dei, quasi per aliud a se.
	Haec igitur visio non potest advenire intellectui creato nisi per actionem Dei.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26026"/>Praeterea.
	Quidquid excedit limites alicuius naturae, non potest sibi advenire nisi per actionem alterius: sicut aqua non tendit sursum nisi ab aliquo alio mota.
	Videre autem Dei substantiam transcendit limites omnis naturae creatae: nam cuilibet naturae intellectuali creatae proprium est ut intelligat secundum modum suae substantiae; substantia autem divina non potest sic intelligi, ut supra ostensum est.
	Impossibile est ergo perveniri ab aliquo intellectu creato ad visionem divinae substantiae nisi per actionem Dei, qui omnem creaturam transcendit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26027"/>Hinc est quod Rom. 6-23 dicitur: <hi>gratia Dei vita aeterna</hi>.
	In ipsa enim divina visione ostendimus esse hominis beatitudinem, quae vita aeterna dicitur: ad quam sola Dei gratia dicimur pervenire, quia talis visio omnem creaturae facultatem excedit, nec est possibile ad eam pervenire nisi divino munere; quae autem sic adveniunt creaturae, Dei gratiae deputantur.
	Et Ioan. 14-21 dominus dicit: <hi>ego manifestabo ei meipsum</hi>.</p>
</div3></div2>
<div2 n="53"><head>Caput 53: Quod intellectus creatus indiget aliqua influentia divini luminis ad hoc quod Deum per essentiam videat</head> 
<div3 n="1"><head>1 </head>
<p><milestone id="n. 1" unit="section"/><A NAME="26029"/>Oportet autem quod ad tam nobilem visionem intellectus creatus per aliquam divinae bonitatis influentiam elevetur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26030"/>Impossibile est enim quod id quod est forma alicuius rei propria, fiat alterius rei forma, nisi res illa participet aliquam similitudinem illius cuius est propria forma: sicut lux non fit actus alicuius corporis nisi aliquid participet de diaphano.
	Essentia autem divina est propria forma intelligibilis intellectus divini, et ei proportionata: nam haec tria in Deo unum sunt, intellectus, quo intelligitur, et quod intelligitur.
	Impossibile est igitur quod ipsa essentia fiat intelligibilis forma alicuius intellectus creati, nisi per hoc quod aliquam divinam similitudinem intellectus creatus participat.
	Haec igitur divinae similitudinis participatio necessaria est ad hoc quod Dei substantia videatur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26031"/>Adhuc.
	Nihil est susceptivum formae sublimioris nisi per aliquam dispositionem ad illius capacitatem elevetur: proprius enim actus in propria potentia fit.
	Essentia autem divina est forma altior omni intellectu creato.
	Ad hoc igitur quod essentia divina fiat intelligibilis species alicuius intellectus creati, quod requiritur ad hoc quod divina substantia videatur, necesse est quod intellectus creatus aliqua dispositione sublimiori ad hoc elevetur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26032"/>Amplius.
	Si aliqua duo prius fuerint non unita et postmodum uniantur, oportet quod hoc fiat per mutationem utriusque, vel alterius tantum.
	Si autem ponatur quod intellectus aliquis creatus de novo incipiat Dei substantiam videre, oportet, secundum praemissa, quod divina essentia copuletur ei de novo ut intelligibilis species.
	Impossibile est autem quod divina essentia moveatur, sicut supra ostensum est.
	Oportet igitur quod talis unio incipiat esse per mutationem intellectus creati.
	Quae quidem mutatio aliter esse non potest nisi per hoc quod intellectus creatus aliquam dispositionem de novo acquirat.
	Idem autem sequitur si detur quod a principio suae creationis tali visione aliquis creatus intellectus potiatur.
	Nam si talis visio facultatem naturae creatae excedit, ut probatum est, potest intelligi quivis intellectus creatus in specie suae naturae consistere absque hoc quod Dei substantiam videat.
	Unde, sive a principio sive postmodum Deum videre incipiat, oportet eius naturae aliquid superaddi.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26033"/>Item.
	Nihil potest ad altiorem operationem elevari nisi per hoc quod eius virtus fortificatur.
	Contingit autem dupliciter alicuius virtutem fortificari.
	Uno modo, per simplicem intensionem ipsius virtutis: sicut virtus activa calidi augetur per intensionem caloris, ut possit efficere vehementiorem actionem in eadem specie.
	Alio modo, per novae formae appositionem: sicut diaphani virtus augetur ad hoc quod possit illuminare, per hoc quod fit lucidum actu per formam lucis receptam in ipso de novo.
	Et hoc quidem virtutis augmentum requiritur ad alterius speciei operationem consequendam.
	Virtus autem intellectus creati naturalis non sufficit ad divinam substantiam videndam, ut ex dictis patet.
	Oportet ergo quod augeatur ei virtus, ad hoc quod ad talem visionem perveniat.
	Non sufficit autem augmentum per intensionem naturalis virtutis: quia talis visio non est eiusdem rationis cum visione naturali intellectus creati; quod ex distantia visorum patet.
	Oportet igitur quod fiat augmentum virtutis intellectivae per alicuius novae dispositionis adeptionem.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26034"/>Quia vero in cognitionem intelligibilium ex sensibilibus pervenimus, etiam sensibilis cognitionis nomina ad intelligibilem cognitionem transumimus: et praecipue quae pertinent ad visum, qui inter ceteros sensus nobilior est et spiritualior, ac per hoc intellectui affinior; et inde est quod ipsa intellectualis cognitio visio nominatur.
	Et quia corporalis visio non completur nisi per lucem, ea quibus intellectualis visio perficitur, lucis nomen assumunt: unde et Aristoteles, in III de anima, intellectum agentem luci assimilat, ex eo quod intellectus agens facit intelligibilia in actu, sicut lux facit quodammodo visibilia actu.
	Illa igitur dispositio qua intellectus creatus ad intellectualem divinae substantiae visionem extollitur, congrue lux gloriae dicitur: non propter hoc quod faciat intelligibile in actu, sicut lux intellectus agentis; sed per hoc quod facit intellectum potentem actu intelligere.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26035"/>Hoc autem est lumen de quo in Psalmo dicitur: <hi>in lumine tuo videbimus lumen</hi>, scilicet divinae substantiae.
	Et Apoc. 22 dicitur: <hi>civitas</hi>, scilicet beatorum, <hi>non eget sole neque luna: nam claritas Dei illuminavit illam</hi>.
	Et Isaiae 60 dicitur: <hi>non erit tibi amplius sol ad lucendum per diem, nec splendor lunae illuminabit te: sed erit tibi dominus in lucem sempiternam, et Deus tuus in gloriam tuam</hi>.
	Inde est etiam, quia Deo idem esse est quod intelligere, et est omnibus causa intelligendi, quod dicitur esse lux, Ioan. 1-9: <hi>erat lux vera, quae illuminat omnem hominem venientem in hunc mundum</hi>; et I Ioan. 1-5: <hi>Deus lux est</hi>; et in Psalmo: <hi>amictus lumine sicut vestimento</hi>.
	Et propter hoc etiam tam Deus quam Angeli in sacra Scriptura in figuris igneis describuntur, propter ignis claritatem.</p>
</div3></div2>
<div2 n="54"><head>Caput 54: Rationes quibus videtur probari quod Deus non possit videri per essentiam, et solutiones earum</head> 
<div3 n="1"><head>1 </head>
<p><milestone id="n. 1" unit="section"/><A NAME="26037"/>Obiiciet autem aliquis contra praedicta.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26038"/>Nullum enim lumen adveniens visui potest visum elevare ad videndum ea quae naturalem facultatem visus corporalis excedunt: non enim potest visus videre nisi colorata.
	Divina autem substantia excedit omnem intellectus creati capacitatem, etiam magis quam intellectus excedat capacitatem sensus.
	Nullo igitur lumine superveniente intellectus creatus elevari poterit ad divinam substantiam videndam.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26039"/>Praeterea.
	Lumen illud quod in intellectu creato recipitur, creatum aliquid est.
	Et ipsum ergo in infinitum a Deo distat.
	Non potest igitur per huiusmodi lumen intellectus creatus ad divinae substantiae visionem elevari.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26040"/>Item.
	Si hoc quidem potest facere lumen praedictum propter hoc quod est divinae substantiae similitudo, cum omnis intellectualis substantia, ex hoc ipso quod intellectualis est, divinam similitudinem gerat ipsa natura cuiuslibet intellectualis substantiae ad visionem divinam sufficiet.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26041"/>Adhuc.
	Si lumen illud creatum est; nihil autem prohibet quod est creatum alicui rei creatae connaturale esse; poterit aliquis intellectus creatus esse qui suo connaturali lumine divinam substantiam videbit.
	Cuius contrarium ostensum est.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26042"/>Amplius.
	Infinitum inquantum huiusmodi, ignotum est.
	Ostensum est autem in primo Deum esse infinitum.
	Non igitur potest divina substantia per lumen praedictum videri.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26043"/>Adhuc.
	Oportet esse proportionem intelligentis ad rem intellectam.
	Non est autem aliqua proportio intellectus creati, etiam lumine praedicto perfecti, ad substantiam divinam: cum adhuc remaneat distantia infinita.
	Non potest igitur intellectus creatus ad divinam substantiam videndam per lumen aliquod elevari.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26044"/>Ex his autem et similibus rationibus aliqui moti sunt ad ponendum quod divina substantia nunquam ab aliquo intellectu creato videtur.
	Quae quidem positio et veram creaturae rationalis beatitudinem tollit, quae non potest esse nisi in visione divinae substantiae, ut ostensum est; et auctoritati sacrae Scripturae contradicit, ut ex superioribus patet.
	Unde tanquam falsa et haeretica abiicienda est.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26045"/>Rationes autem praedictas non difficile est solvere.
	Divina enim substantia non sic est extra facultatem creati intellectus quasi aliquid omnino extraneum ab ipso, sicut est sonus a visu, vel substantia immaterialis a sensu, nam divina substantia est primum intelligibile, et totius intellectualis cognitionis principium: sed est extra facultatem intellectus creati sicut excedens virtutem eius, sicut excellentia sensibilium sunt extra facultatem sensus.
	Unde et philosophus in II Metaphys., dicit quod <hi>intellectus noster se habet ad rerum manifestissima sicut oculus noctuae ad lucem solis</hi>.
	Indiget igitur confortari intellectus creatus aliquo divino lumine ad hoc quod divinam essentiam videre possit.
	Per quod prima ratio solvitur.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26046"/>Huiusmodi autem lumen intellectum creatum ad Dei visionem exaltat, non propter eius indistantiam a divina substantia, sed propter virtutem quam a Deo sortitur ad talem effectum: licet secundum suum esse a Deo in infinitum distet, ut secunda ratio proponebat.
	Non enim hoc lumen intellectum creatum Deo coniungit secundum esse, sed secundum intelligere solum.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26047"/>Quia vero ipsius Dei proprium est ut suam substantiam perfecte cognoscat, lumen praedictum Dei similitudo est quantum ad hoc quod ad Dei substantiam videndam perducit.
	Hoc autem modo nulla intellectualis substantia similitudo Dei esse potest.
	Cum enim nullius substantiae creatae simplicitas sit aequalis divinae, impossibile est quod totam suam perfectionem creata substantia habeat in eodem: hoc enim est proprium Dei, ut in primo ostensum est, qui secundum idem est ens, intelligens et beatus.
	Aliud igitur oportet esse in substantia intellectuali creata lumen quo divina visione beatificatur; et aliud quodcumque lumen quo in specie suae naturae completur, et proportionaliter suae substantiae intelligit.
	Ex quo patet solutio tertiae rationis.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26048"/>Quarta vero solvitur per hoc quod visio divinae substantiae omnem naturalem virtutem excedit, ut ostensum est.
	Unde et lumen quo intellectus creatus perficitur ad divinae substantiae visionem, oportet esse supernaturale.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26049"/>Neque autem divinae substantiae visionem impedire potest quod Deus dicitur esse infinitus, ut quinta ratio proponebat.
	Non enim dicitur infinitus privative, sicut quantitas.
	Huiusmodi enim infinitum rationabiliter est ignotum: quia est quasi materia carens forma, quae est cognitionis principium.
	Sed dicitur infinitus negative, quasi forma per se subsistens non limitata per materiam recipientem.
	Unde quod sic infinitum est, maxime cognoscibile est secundum se.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26050"/>Proportio autem intellectus creati est quidem ad Deum intelligendum, non secundum commensurationem aliquam proportione existente, sed secundum quod proportio significat quamcumque habitudinem unius ad alterum, ut materiae ad formam, vel causae ad effectum.
	Sic autem nihil prohibet esse proportionem creaturae ad Deum secundum habitudinem intelligentis ad intellectum, sicut et secundum habitudinem effectus ad causam.
	Unde patet solutio sextae obiectionis.</p>
</div3></div2>
<div2 n="55"><head>Caput 55: Quod intellectus creatus non comprehendit divinam substantiam</head> 
<div3 n="1"><head>1 </head>
<p><milestone id="n. 1" unit="section"/><A NAME="26052"/>Quia vero cuiuslibet actionis modus sequitur efficaciam activi principii, magis enim calefacit cuius calor virtuosior est; oportet quod etiam modus cognitionis sequatur efficaciam principii cognoscendi.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26053"/>Lumen autem praedictum est quoddam divinae cognitionis principium: cum per ipsum elevetur intellectus creatus ad divinam substantiam videndam.
	Oportet ergo quod modus divinae visionis commensuretur virtuti praedicti luminis.
	Lumen autem praedictum multo deficit in virtute a claritate divini intellectus.
	Impossibile est ergo quod per huiusmodi lumen ita perfecte divina substantia videatur sicut eam videt intellectus divinus.
	Intellectus autem divinus substantiam illam videt ita perfecte sicut perfecte visibilis est: veritas enim divinae substantiae, et claritas intellectus divini, sunt aequalia; immo magis sunt unum.
	Impossibile est igitur quod intellectus creatus per lumen praedictum videat divinam substantiam ita perfecte sicut perfecte est visibilis.
	Omne autem quod comprehenditur ab aliquo cognoscente, cognoscitur ab eo ita perfecte sicut cognoscibile est: qui enim novit quod triangulus habet tres angulos aequales duobus rectis, quasi opinabile quoddam probabili ratione, quia sic a sapientibus dicitur, nondum hoc comprehendit; sed solum ille qui hoc novit quasi quoddam scibile, per medium quod est causa.
	Impossibile est igitur quod intellectus creatus divinam substantiam comprehendat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26054"/>Adhuc.
	Virtus finita non potest adaequare in sua operatione obiectum infinitum.
	Substantia autem divina est quoddam infinitum per comparationem ad omnem intellectum creatum: cum omnis intellectus creatus sub certa specie terminetur.
	Impossibile est ergo quod visio alicuius intellectus creati adaequet in videndo divinam substantiam, scilicet ita perfecte ipsam videndo sicut visibilis est.
	Nullus igitur intellectus creatus ipsam comprehendit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26055"/>Amplius.
	Omne agens in tantum perfecte agit in quantum perfecte participat formam quae est operationis principium.
	Forma autem intelligibilis qua divina substantia videtur, est ipsa divina essentia: quae etsi fiat forma intelligibilis intellectus creati, non tamen intellectus creatus capit ipsam secundum totum posse eius.
	Non igitur ita perfecte ipsam videt sicut ipsa visibilis est.
	Non ergo comprehenditur ab intellectu creato.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26056"/>Item.
	Nullum comprehensum excedit terminos comprehendentis.
	Si igitur intellectus creatus divinam substantiam comprehenderet, divina substantia non excederet limites intellectus creati: quod est impossibile.
	Impossibile est igitur quod intellectus creatus divinam substantiam comprehendat.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26057"/>Non autem sic dicitur quod divina substantia ab intellectu creato videtur, non tamen comprehenditur, quasi aliquid eius videatur et aliquid non videatur: cum divina substantia sit simplex omnino.
	Sed quia non ita perfecte ab intellectu creato videtur sicut visibilis est: per quem modum dicitur opinans conclusionem demonstrativam cognoscere sed non comprehendere, quia non perfecte ipsam cognoscit, scilicet per modum scientiae, licet nulla pars eius sit quam non cognoscat.</p>
</div3></div2>
<div2 n="56"><head>Caput 56: Quod nullus intellectus creatus, videndo Deum, videt omnia quae in eo videri possunt</head> 
<div3 n="1"><head>1 </head>
<p><milestone id="n. 1" unit="section"/><A NAME="26059"/>Ex hoc autem apparet quod intellectus creatus, etsi divinam substantiam videat, non tamen omnia cognoscit quae per divinam substantiam cognosci possunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26060"/>Tunc enim solum necesse est quod, cognito aliquo principio, omnes eius effectus cognoscantur per ipsum, quando principium comprehenditur intellectu: sic enim principium aliquod secundum suam totam virtutem cognoscitur, quando omnes effectus eius cognoscuntur ex ipso.
	Per divinam autem essentiam alia cognoscuntur sicut cognoscitur effectus ex causa.
	Cum igitur intellectus creatus non possit divinam substantiam cognoscere sic quod ipsam comprehendat, non est necesse quod videndo ipsam, omnia videat quae per ipsam cognosci possunt.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26061"/>Item.
	Quanto aliquis intellectus est altior, tanto plura cognoscit, vel secundum rerum multitudinem, vel saltem secundum earundem rerum plures rationes.
	Intellectus autem divinus excedit omnem intellectum creatum.
	Plura igitur cognoscit quam aliquis intellectus creatus.
	Non autem cognoscit aliquid nisi per hoc quod suam essentiam videt, ut in primo ostensum est.
	Plura igitur sunt cognoscibilia per essentiam divinam quam aliquis intellectus creatus per ipsam videre possit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26062"/>Adhuc.
	Quantitas virtutis attenditur secundum ea in quae potest.
	Idem igitur est cognoscere omnia in quae potest aliqua virtus, et ipsam virtutem comprehendere.
	Divinam autem virtutem, cum sit infinita, non potest aliquis creatus intellectus comprehendere, sicut nec essentiam eius, ut probatum est.
	Neque igitur intellectus creatus potest cognoscere omnia in quae divina virtus potest.
	Omnia autem in quae divina virtus potest, sunt per essentiam divinam cognoscibilia: omnia enim cognoscit Deus, et non nisi per essentiam suam.
	Non igitur intellectus creatus, videns divinam substantiam, videt omnia quae in Dei substantia videri possunt.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26063"/>Amplius.
	Nulla virtus cognoscitiva cognoscit rem aliquam nisi secundum rationem proprii obiecti: non enim visu cognoscimus aliquid nisi inquantum est coloratum.
	Proprium autem obiectum intellectus est quod quid est, idest substantia rei, ut dicitur in III de anima.
	Igitur quicquid intellectus de aliqua re cognoscit, cognoscit per cognitionem substantiae illius rei: unde in qualibet demonstratione per quam innotescunt nobis propria accidentia, principium accipimus quod quid est, ut dicitur in I posteriorum.
	Si autem substantiam alicuius rei intellectus cognoscat per accidentia, sicut dicitur in I de anima, quod <hi>accidentia magnam partem conferunt ad cognoscendum quod quid est</hi>; hoc est per accidens, inquantum cognitio intellectus oritur a sensu, et sic per sensibilium accidentium cognitionem oportet ad substantiae intellectum pervenire; propter quod hoc non habet locum in mathematicis, sed in naturalibus tantum.
	Quicquid igitur est in re quod non potest cognosci per cognitionem substantiae eius, oportet esse intellectui ignotum.
	Quid autem velit aliquis volens, non potest cognosci per cognitionem substantiae ipsius: nam voluntas non tendit in sua volita omnino naturaliter; propter quod voluntas et natura duo principia activa ponuntur.
	Non potest igitur aliquis intellectus cognoscere quid volens velit, nisi forte per aliquos effectus, sicut, cum videmus aliquem voluntarie operantem, scimus quid voluerit; aut per causam, sicut Deus voluntates nostras sicut et alios suos effectus, cognoscit per hoc quod est nobis causa volendi; aut per hoc quod aliquis alteri suam voluntatem insinuat, ut cum aliquis loquendo suum affectum exprimit.
	Cum igitur multa ex simplici Dei voluntate dependeant, ut partim ex superioribus patet, et adhuc erit amplius manifestum; intellectus creatus, etsi Dei substantiam videat, non tamen omnia cognoscit quae Deus per suam substantiam videt.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26064"/>Potest autem aliquis contra praedicta obiicere quod Dei substantia maius est aliquid quam omnia quae ipse facere, vel intelligere, vel velle potest, praeter seipsum: unde, si intellectus creatus Dei substantiam videre potest, multo magis possibile est quod omnia cognoscat quae Deus, praeter seipsum, vel intelligit, vel vult, vel facere potest.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26065"/>Sed, si diligenter consideretur non est eiusdem rationis aliquid cognosci in seipso, et in sua causa: quaedam enim in seipsis de facili cognoscibilia sunt quae tamen in suis causis non de facili cognoscuntur.
	Verum est igitur quod maius est intelligere divinam substantiam quam quicquid est aliud praeter ipsam, quod in seipso cognosci potest.
	Perfectioris tamen cognitionis est cognoscere divinam substantiam et in ea eius effectus videre, quam cognoscere divinam substantiam sine hoc quod effectus videantur in ipsa.
	Et hoc quidem quod divina substantia videatur, absque comprehensione ipsius fieri potest.
	Quod autem omnia quae per ipsam intelligi possunt, cognoscantur, hoc absque ipsius comprehensione non potest accidere, ut ex praedictis patet.</p>
</div3></div2>
<div2 n="57"><head>Caput 57: Quod omnis intellectus, cuiuscumque gradus, particeps esse potest divinae visionis</head> 
<div3 n="1"><head>1 </head>
<p><milestone id="n. 1" unit="section"/><A NAME="26067"/>Cum autem ad visionem divinae substantiae intellectus creatus quodam supernaturali lumine sublimetur, ut patet ex dictis, non est aliquis intellectus creatus ita secundum suam naturam infimus, qui non ad hanc visionem possit elevari.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26068"/>Ostensum enim est quod lumen illud non potest esse alicui creaturae connaturale, sed omnem creatam naturam excedit secundum virtutem.
	Quod autem fit virtute supernaturali, non impeditur propter naturae diversitatem, cum divina virtus sit infinita: unde in sanatione infirmi quae fit miraculose, non differt utrum aliquis multum vel parum infirmetur.
	Diversus ergo gradus naturae intellectualis non impedit quin infimum in tali natura ad illam visionem perduci possit praedicto lumine.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26069"/>Adhuc.
	Distantia intellectus secundum ordinem naturae supremi ad Deum est infinita in perfectione et bonitate.
	Eius autem distantia ad intellectum infimum est finita: finiti enim ad finitum non potest esse infinita distantia.
	Distantia igitur quae est inter infimum intellectum creatum et supremum, est quasi nihil in comparatione ad illam distantiam quae est inter supremum intellectum creatum et Deum.
	Quod autem est quasi nihil, non potest variationem sensibilem facere: sicut distantia quae est inter centrum terrae et visum, est quasi nihil in comparatione ad distantiam quae est inter visum nostrum et octavam sphaeram, ad quam tota terra comparata obtinet locum puncti; et propter hoc nulla sensibilis variatio fit per hoc quod astrologi in suis demonstrationibus utuntur visu nostro quasi centro terrae.
	Nihil ergo differt quicumque intellectus sit qui ad Dei visionem per lumen praedictum elevetur, utrum summus, vel infimus, vel medius.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26070"/>Item.
	Supra probatum est quod omnis intellectus naturaliter desiderat divinae substantiae visionem.
	Naturale autem desiderium non potest esse inane.
	Quilibet igitur intellectus creatus potest pervenire ad divinae substantiae visionem, non impediente inferioritate naturae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26071"/>Hinc est quod Matth. 22-30, dominus hominibus repromittit gloriam Angelorum: <hi>erunt</hi>, inquit, de hominibus loquens, <hi>sicut Angeli Dei in caelo</hi>.
	Et Apoc. 20, eadem mensura hominis et Angeli esse perhibetur.
	Propter quod et fere ubique in sacra Scriptura Angeli in forma hominum describuntur: vel in toto, sicut patet de Angelis qui apparuerunt Abrahae in similitudine virorum, Gen. 18-2; vel in parte, sicut patet de animalibus, Ezech. 1-8, de quibus dicitur quod <hi>manus hominis erant sub pennis eorum</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26072"/>Per hoc autem excluditur error quorundam qui dicebant quod anima humana, quantumcumque elevetur, non potest ad aequalitatem superiorum intellectuum pervenire.</p>
</div3></div2>
<div2 n="58"><head>Caput 58: Quod unus alio perfectius Deum videre potest</head> 
<div3 n="1"><head>1 </head>
<p><milestone id="n. 1" unit="section"/><A NAME="26074"/>Quia vero modus operationis consequitur formam quae est operationis principium; visionis autem qua intellectus creatus divinam substantiam videt, principium quoddam est lumen praedictum, ut ex dictis patet: necesse est quod secundum modum huius luminis sit modus divinae visionis.
	Possibile est autem huius luminis diversos esse participationis gradus, ita quod unus eo perfectius illustretur quam alius.
	Possibile igitur est quod unus Deum videntium eum perfectius alio videat, quamvis uterque videat eius substantiam.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26075"/>Adhuc.
	In quocumque genere est aliquod summum, quod excedit alia, est etiam invenire magis et minus, secundum maiorem propinquitatem vel distantiam ab ipso: sicut aliqua sunt magis et minus calida secundum quod magis vel minus appropinquant ad ignem, qui est summe calidus.
	Deus autem suam substantiam perfectissime videt, utpote qui solus eam comprehendit, ut supra ostensum est.
	Igitur et eum videntium unus alio magis vel minus substantiam eius videt, secundum quod magis vel minus ei appropinquat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26076"/>Amplius.
	Lumen gloriae ex hoc ad divinam visionem elevat, quod est quaedam similitudo intellectus divini, sicut iam dictum est.
	Contingit autem aliquid magis vel minus assimilari Deo.
	Possibile est igitur aliquem perfectius vel minus perfecte divinam substantiam videre.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26077"/>Item.
	Cum finis proportionaliter respondeat his quae sunt ad finem, oportet quod sicut aliqua diversimode praeparantur ad finem, ita diversimode participent finem.
	Visio autem divinae substantiae est ultimus finis cuiuslibet intellectualis substantiae, ut ex dictis patet.
	Intellectuales autem substantiae non omnes aequaliter praeparantur ad finem: quaedam enim sunt maioris virtutis, et quaedam minoris; virtus autem est via ad felicitatem.
	Oportet igitur quod in visione divina sit diversitas, quod quidam perfectius, quidam minus perfecte divinam substantiam videant.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26078"/>Hinc est quod, ad hanc felicitatis differentiam designandam, dominus dicit, Io. 14-2: <hi>in domo patris mei mansiones multae sunt</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26079"/>Per hoc autem excluditur error quorundam qui dicunt omnia praemia esse aequalia.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26080"/>Sicut autem ex modo visionis apparet diversus gradus gloriae in beatis, ita ex eo quod videtur apparet gloria eadem: nam cuiuslibet felicitas ex hoc est quod Dei substantiam videt, ut probatum est.
	Idem ergo est quod omnes beatos facit: non tamen ab eo omnes aequaliter beatitudinem capiunt.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26081"/>Unde praedictis non obviat quod dominus, Matth. 20-10 omnibus laborantibus in vinea, licet non aequaliter laboraverint, idem tamen praemium redditum docet, scilicet denarium: quia idem est quod omnibus datur in praemium ad videndum et fruendum, scilicet Deus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26082"/>In quo etiam considerandum est quod quodammodo contrarius est ordo corporalium et spiritualium motuum.
	Omnium enim corporalium motuum est idem numero primum subiectum, fines vero diversi.
	Spiritualium vero motuum, scilicet intellectualium apprehensionum et voluntatum, sunt quidem diversa subiecta prima, finis vero numero idem.</p>
</div3></div2>
<div2 n="59"><head>Caput 59: Quomodo videntes divinam substantiam omnia videant</head> 
<div3 n="1"><head>1 </head>
<p><milestone id="n. 1" unit="section"/><A NAME="26084"/>Quia vero visio divinae substantiae est ultimus finis cuiuslibet intellectualis substantiae, ut patet ex dictis; omnis autem res cum pervenerit ad ultimum finem, quiescit appetitus eius naturalis: oportet quod appetitus naturalis substantiae intellectualis divinam substantiam videntis omnino quiescat.
	Est autem appetitus naturalis intellectus ut cognoscat omnium rerum genera et species et virtutes, et totum ordinem universi: quod demonstrat humanum studium circa singula praedictorum.
	Quilibet igitur divinam substantiam videntium cognoscet omnia supradicta.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26085"/>Amplius.
	In hoc intellectus et sensus differt, ut patet in III de anima, quod sensus ab excellentibus sensibilibus corrumpitur vel debilitatur, ut postmodum minora sensibilia percipere non possit: intellectus autem, quia non corrumpitur nec impeditur a suo obiecto, sed solum perficitur, postquam intellexit maius intelligibile, non minus poterit alia intelligibilia intelligere, sed magis.
	Summum autem in genere intelligibilium est divina substantia.
	Intellectus igitur qui per lumen divinum elevatur ad videndam Dei substantiam, multo magis eodem lumine perficitur ad omnia alia intelligenda quae sunt in rerum natura.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26086"/>Adhuc.
	Esse intelligibile non est minoris ambitus quam esse naturale, sed forte maioris: intellectus enim natus est omnia quae sunt in rerum natura intelligere, et quaedam intelligit quae non habent esse naturale, sicut negationes et privationes.
	Quaecumque igitur requiruntur ad perfectionem esse naturalis, requiruntur ad perfectionem esse intelligibilis, vel etiam plura.
	Perfectio autem esse intelligibilis est cum intellectus ad suum ultimum finem pervenerit: sicut perfectio esse naturalis in ipsa rerum institutione consistit.
	Omnia igitur quae Deus ad perfectionem universi produxit, intellectui se videnti manifestat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26087"/>Item.
	Quamvis videntium Deum unus alio perfectius eum videat, ut ostensum est, quilibet tamen ita perfecte eum videt quod impletur tota capacitas naturalis: quinimmo ipsa visio omnem capacitatem naturalem excedit, ut ostensum est.
	Oportet igitur quod quilibet videns divinam substantiam in ipsa substantia divina cognoscat omnia ad quae se extendit sua capacitas naturalis.
	Capacitas autem naturalis cuiuslibet intellectus se extendit ad cognoscenda omnia genera et species et ordinem rerum.
	Haec igitur quilibet Deum videntium in divina substantia cognoscet.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26088"/>Hinc est quod dominus Moysi petenti divinae substantiae visionem respondet, Exod. 33-19: <hi>ego ostendam tibi omne bonum</hi>.
	Et Gregorius dicit: <hi>quid est quod nesciant qui scientem omnia sciunt?</hi></p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26089"/>Si autem praemissa diligenter considerentur, patet quod quodam modo videntes divinam substantiam omnia vident, quodam vero modo non.
	Si enim per omnia illa intelligantur quae ad universi perfectionem pertinent, manifestum est ex dictis quod videntes divinam substantiam omnia vident, ut rationes modo inductae ostendunt.
	Cum enim intellectus sit quodammodo omnia, quaecumque ad perfectionem naturae pertinent, omnia etiam pertinent ad perfectionem esse intelligibilis: propter quod, secundum Augustinum, super Gen. ad Litt., quaecumque facta sunt per Dei verbum ut in propria natura subsisterent, fiebant etiam in intelligentia angelica ut ab Angelis intelligerentur.
	De perfectione autem naturalis esse sunt naturae specierum, et earum proprietates et virtutes: ad naturas enim specierum intentio naturae fertur; individua enim sunt propter speciem.
	Pertinet igitur ad perfectionem intellectualis substantiae ut omnium specierum naturas et virtutes et propria accidentia cognoscat.
	Hoc igitur in finali beatitudine consequetur per divinae essentiae visionem.
	Per cognitionem autem naturalium specierum, et individua sub speciebus huiusmodi existentia cognoscuntur ab intellectu Deum vidente, ut ex his quae dicta sunt supra de cognitione Dei et Angelorum, potest esse manifestum.
	Si vero per omnia intelligantur omnia quae Deus, suam essentiam videndo, cognoscit, nullus intellectus creatus omnia in Dei substantia videt, ut superius est ostensum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26090"/>Hoc autem considerari potest quantum ad plura.
	Primo, quantum ad ea quae Deus facere potest, sed nec fecit nec facturus est unquam.
	Omnia enim huiusmodi cognosci non possunt nisi eius virtus comprehenderetur: quod non est possibile alicui intellectui creato, ut supra ostensum est.
	Hinc est quod Iob 11 dicitur: <hi>forsitan vestigia Dei comprehendes, et omnipotentem usque ad perfectum reperies? Excelsior caelo est, et quid facies? Profundior Inferno, et unde cognosces? Longior terra mensura eius, et latior mari</hi>.
	Non enim haec dicuntur quasi dimensionibus quantitatis Deus sit magnus: sed quia eius virtus non limitatur ad omnia quae magna esse videntur, quin possit etiam maiora facere.
	Secundo, quantum ad rationes rerum factarum: quas omnes cognoscere non potest intellectus nisi divinam bonitatem comprehendat.
	Ratio enim cuiuslibet rei factae sumitur ex fine quem faciens intendit.
	Finis autem omnium a Deo factorum divina bonitas est.
	Ratio igitur rerum factarum est ut divina bonitas diffundatur in rebus.
	Sic igitur aliquis omnes rationes rerum creatarum cognosceret, si cognosceret omnia bona quae in rebus creatis, secundum ordinem divinae sapientiae, provenire possunt.
	Quod esset divinam bonitatem et sapientiam comprehendere: quod nullus intellectus creatus potest.
	Hinc est quod dicitur Eccle. 8-17: <hi>intellexi quod omnium operum Dei non possit homo invenire rationem</hi>.
	Tertio, quantum ad ea quae ex sola Dei voluntate dependent: sicut praedestinatio, electio et iustificatio, et alia huiusmodi quae ad sanctificationem pertinent creaturae.
	Hinc est quod dicitur I Cor. 2-11: <hi>quae sunt hominis nemo novit nisi spiritus hominis, qui in ipso est.
	Ita et quae sunt Dei nemo novit nisi spiritus Dei</hi>.</p>
</div3></div2>
<div2 n="60"><head>Caput 60: Quod videntes Deum omnia simul vident in ipso</head> 
<div3 n="1"><head>1 </head>
<p><milestone id="n. 1" unit="section"/><A NAME="26092"/>Cum autem ostensum sit quod intellectus creatus, divinam substantiam videns, in ipsa Dei substantia omnes species rerum intelligat; quaecumque autem una specie videntur, oportet simul et una visione videri, cum visio principio visionis respondeat: necesse est ut intellectus qui divinam substantiam videt, non successive, sed simul omnia contempletur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26093"/>Item.
	Summa et perfecta felicitas intellectualis naturae in Dei visione consistit, ut supra ostensum est.
	Felicitas autem non est secundum habitum, sed secundum actum: cum sit ultima perfectio et ultimus finis.
	Ea igitur quae videntur per visionem divinae substantiae, qua beati sumus, omnia secundum actum videntur.
	Non ergo unum prius et aliud posterius.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26094"/>Adhuc.
	Unaquaeque res, cum pervenerit ad suum ultimum finem, quiescit: cum omnis motus sit ad acquirendum finem.
	Ultimus autem finis intellectus est visio divinae substantiae, ut supra ostensum est.
	Intellectus igitur divinam substantiam videns non movetur de uno intelligibili in aliud.
	Omnia igitur quae per hanc visionem cognoscit, simul actu considerat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26095"/>Amplius.
	In divina substantia intellectus omnes rerum species cognoscit, ut ex dictis patet.
	Quorundam autem generum sunt species infinitae: sicut numerorum, figurarum et proportionum.
	Intellectus igitur in divina substantia videt infinita.
	Non autem omnia ea videre posset nisi simul videret: quia infinita non est transire.
	Oportet igitur quod omnia quae intellectus in divina substantia videt, simul videat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26096"/>Hinc est quod dicit Augustinus, in XV de Trin.: <hi>non erunt tunc volubiles nostrae cogitationes, ab aliis in alia euntes et redeuntes: sed omnem scientiam nostram uno simul conspectu videbimus</hi>.</p>
</div3></div2>
<div2 n="61"><head>Caput 61: Quod per visionem Dei aliquis fit particeps vitae aeternae</head> 
<div3 n="1"><head>1 </head>
<p><milestone id="n. 1" unit="section"/><A NAME="26098"/>Ex hoc autem apparet quod per visionem praedictam intellectus creatus vitae aeternae fit particeps.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26099"/>In hoc enim aeternitas a tempore differt, quod tempus in quadam successione habet esse, aeternitatis vero esse est totum simul.
	Iam autem ostensum est quod in praedicta visione non est aliqua successio, sed omnia quae per illam videntur, simul et uno intuitu videntur.
	Illa ergo visio in quadam aeternitatis participatione perficitur.
	Est autem illa visio quaedam vita: actio enim intellectus est vita quaedam.
	Fit ergo per illam visionem intellectus creatus vitae aeternae particeps.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26100"/>Item.
	Per obiecta actus specificantur.
	Obiectum autem visionis praedictae est divina substantia secundum seipsam, non secundum aliquam eius similitudinem creatam, ut supra ostensum est.
	Esse autem divinae substantiae in aeternitate est, vel magis est ipsa aeternitas.
	Ergo et visio praedicta in participatione aeternitatis est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26101"/>Adhuc.
	Si aliqua actio sit in tempore, hoc erit vel propter principium actionis, quod est in tempore, sicut actiones rerum naturalium sunt temporales: vel propter operationis terminum, sicut substantiarum spiritualium, quae sunt supra tempus, quas exercent in res tempori subditas.
	Visio autem praedicta non est in tempore ex parte eius quod videtur: cum hoc sit substantia aeterna.
	Neque ex parte eius quo videtur: quod etiam est substantia aeterna.
	Neque etiam ex parte videntis, quod est intellectus, cuius esse non subiacet tempori: cum sit incorruptibile, ut supra probatum est.
	Est igitur visio illa secundum aeternitatis participationem, utpote omnino transcendens tempus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26102"/>Amplius.
	Anima intellectiva est creata in confinio aeternitatis et temporis, ut in libro de causis dicitur, et ex praemissis potest esse manifestum: quia est ultima in ordine intellectuum, et tamen eius substantia est elevata supra materiam corporalem, non dependens ab ipsa.
	Sed actio eius secundum quam coniungitur inferioribus, quae sunt in tempore, est temporalis.
	Ergo actio eius secundum quam coniungitur superioribus, quae sunt supra tempus, aeternitatem participat.
	Talis autem est maxime visio qua divinam substantiam videt.
	Ergo per huiusmodi visionem fit in participatione aeternitatis: et, eadem ratione, quicumque alius intellectus creatus Deum videt.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26103"/>Hinc est quod dominus dicit, Io. 17-3: <hi>haec est vita aeterna, ut cognoscant te, verum Deum unum</hi>.</p>
</div3></div2>
<div2 n="62"><head>Caput 62: Quod videntes Deum in perpetuum eum videbunt</head> 
<div3 n="1"><head>1 </head>
<p><milestone id="n. 1" unit="section"/><A NAME="26105"/>Ex hoc autem apparet quod illi qui ultimam felicitatem consequuntur ex visione divina, nunquam ab illa decident.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26106"/>Omne enim quod quandoque est et quandoque non est, tempore mensuratur: ut patet in IV physicorum.
	Visio autem praedicta, quae intellectuales creaturas beatas facit, non est in tempore, sed in aeternitate.
	Impossibile est ergo quod ex quo illius particeps aliquis fit, ipsam amittat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26107"/>Adhuc.
	Creatura intellectualis non pervenit ad ultimum finem nisi quando eius naturale desiderium quietatur.
	Sicut autem naturaliter desiderat felicitatem, ita naturaliter desiderat felicitatis perpetuitatem: cum enim in sua substantia sit perpetua, illud quod propter se desiderat et non propter aliud, desiderat ut semper habendum.
	Non igitur esset felicitas ultimus finis nisi perpetuo permaneret.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26108"/>Amplius.
	Omne illud quod cum amore possidetur, si sciatur quod quandoque amittatur, tristitiam infert.
	Visio autem praedicta, quae beatos facit, cum sit maxime delectabilis et maxime desiderata, maxime a possidentibus eam amatur.
	Impossibile ergo esset eos non tristari si scirent se quandoque eam amissuros.
	Si autem non esset perpetua, hoc scirent: iam enim ostensum est quod, videndo divinam substantiam, etiam alia cognoscunt quae naturaliter sunt; unde multo magis cognoscunt qualis illa visio sit, utrum perpetua vel quandoque desitura.
	Non ergo talis visio adesset eis sine tristitia.
	Et ita non esset vera felicitas, quae ab omni malo immunem reddere debet, ut supra ostensum est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26109"/>Item.
	Quod movetur naturaliter ad aliquid sicut ad finem sui motus, non removetur ab eo nisi per violentiam, sicut grave cum proiicitur sursum.
	Constat autem ex praedictis quod omnis substantia intellectualis naturali desiderio tendit ad illam visionem.
	Non ergo ab illa deficiet nisi per violentiam.
	Nihil autem tollitur per violentiam alicuius nisi virtus auferentis sit maior virtute causantis.
	Visionis autem divinae causa est Deus, ut supra probatum est.
	Ergo, cum nulla virtus divinam virtutem excedat, impossibile est quod illa visio per violentiam tollatur.
	In perpetuum ergo durabit.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26110"/>Adhuc.
	Si aliquis videre desinat quod prius videbat, aut hoc erit quia deficit ei facultas videndi, sicut cum aliquis moritur vel caecatur, vel aliqualiter aliter impeditur; aut erit quia non vult amplius videre, sicut cum quis avertit visum a re quam prius videbat; vel quia obiectum subtrahitur.
	Et hoc communiter verum est, sive de visione sensus, sive de intellectuali visione loquamur.
	Substantiae autem intellectuali videnti Deum non potest deesse facultas Deum videndi: neque per hoc quod esse desinat, cum sit perpetua, ut supra ostensum est; neque per defectum luminis quo Deum videt, cum lumen illud incorruptibiliter recipiatur, secundum conditionem et recipientis et dantis.
	Neque potest deesse ei voluntas tali visione fruendi, ex quo percipit in illa visione esse suam ultimam felicitatem: sicut non potest velle non esse felix.
	Nec etiam videre desinet per subtractionem obiecti: quia obiectum illud, quod est Deus, semper eodem modo se habet; nec elongatur a nobis nisi inquantum nos elongamur ab ipso.
	Impossibile est igitur quod visio illa Dei, quae beatos facit, unquam deficiat.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26111"/>Praeterea.
	Impossibile est quod aliquis a bono quo fruitur velit discedere nisi propter aliquod malum quod in fruitione illius boni aestimat, saltem propter hoc quod aestimatur impeditivum maioris boni: sicut enim nihil desiderat appetitus nisi sub ratione boni, ita nihil fugit nisi sub ratione mali.
	Sed in fruitione illius visionis non potest esse aliquod malum: cum sit optimum ad quod creatura intellectualis pervenire potest.
	Neque etiam potest esse quod ab eo qui illa fruitur visione, aestimetur in ea esse aliquod malum, vel aliquid eo melius: cum visio illius summae veritatis omnem falsam aestimationem excludat.
	Impossibile est igitur quod substantia intellectualis quae Deum videt, unquam illa visione carere velit.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26112"/>Item.
	Fastidium alicuius quo prius aliquis delectabiliter fruebatur, accidit propter hoc quod res illa aliquam immutationem facit in re, corrumpendo vel debilitando virtutem ipsius.
	Et propter hoc vires sensibiles, quibus accidit fatigatio in suis actionibus propter immutationem corporalium organorum a sensibilibus; a quibus etiam, si fuerint excellentia, corrumpuntur; fastidiunt post aliquod tempus frui eo quod prius delectabiliter sentiebant.
	Et propter hoc etiam in intelligendo fastidium patimur post longam vel vehementem meditationem, quia fatigantur potentiae utentes corporalibus organis, sine quibus consideratio intellectus nunc compleri non potest.
	Divina autem substantia non corrumpit, sed maxime perficit intellectum.
	Neque ad eius visionem concurrit aliquis actus qui per organa corporalia exerceatur.
	Impossibile est igitur quod illius visionis aliquem fastidiat qui prius ea delectabiliter fruebatur.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26113"/>Amplius.
	Nihil quod cum admiratione consideratur, potest esse fastidiosum: quia quandiu admiratione est, adhuc desiderium movet.
	Divina autem substantia a quolibet intellectu creato semper cum admiratione videtur: cum nullus intellectus creatus eam comprehendat.
	Impossibile est igitur quod substantia intellectualis illam visionem fastidiat.
	Et ita non potest esse quod per propriam voluntatem ab illa visione desistat.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26114"/>Adhuc.
	Si aliqua duo fuerunt prius unita et postmodum separantur, oportet quod hoc accidat per mutationem alicuius eorum: relatio enim, sicut non incipit esse de novo absque mutatione alterius relatorum, ita nec absque alterius mutatione de novo esse desistit.
	Intellectus autem creatus videt Deum per hoc quod ei quodammodo unitur, ut ex dictis patet.
	Si ergo visio illa desinat, unione huiusmodi desinente, oportet quod hoc fiat per mutationem divinae substantiae, vel intellectus ipsam videntis.
	Quorum utrumque est impossibile: nam divina substantia immutabilis est, ut in primo libro ostensum est; substantia etiam intellectualis elevatur supra omnem mutationem cum Dei substantiam videt.
	Impossibile est igitur quod aliquis decidat ab illa felicitate qua Dei substantiam videt.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26115"/>Item.
	Quanto aliquid est Deo propinquius, qui est omnino immobilis, tanto est minus mutabile, et magis perseverans: unde quaedam corpora, propter hoc quod longe distant a Deo, non possunt in perpetuum durare, sicut dicitur in II de generatione.
	Sed nulla creatura potest Deo vicinius appropinquare quam quae eius substantiam videt.
	Creatura igitur intellectualis quae Dei substantiam videt, summam immutabilitatem consequetur.
	Non igitur possibile est quod unquam ab illa visione deficiat.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26116"/>Hinc est quod in Psalm. dicitur: <hi>beati qui habitant in domo tua, domine: in saecula saeculorum laudabunt te</hi>.
	Et alibi: <hi>non commovebitur in aeternum qui habitat in Ierusalem</hi>.
	Et Isaiae 33-20 <hi>oculi tui videbunt Ierusalem civitatem opulentam, tabernaculum quod nequaquam transferri poterit, nec auferentur clavi eius in sempiternum, et omnes funiculi eius non rumpentur: quia solummodo ibi magnificus dominus Deus noster</hi>.
	Et Apoc. 3-12: <hi>qui vicerit, faciam illum columnam in templo Dei mei, et foras non egredietur amplius</hi>.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26117"/>Per haec autem excluditur error Platonicorum, qui dicebant separatas animas, postquam felicitatem ultimam adeptae fuissent, iterum ad corpora incipere velle redire; et, finita felicitate illius vitae, iterum miseriis huius vitae involvi.
	Et etiam error Origenis, qui dixit animas et Angelos, post beatitudinem, iterum posse ad miseriam devenire.</p>
</div3></div2>
<div2 n="63"><head>Caput 63: Qualiter in illa ultima felicitate omne desiderium hominis completur</head> 
<div3 n="1"><head>1 </head>
<p><milestone id="n. 1" unit="section"/><A NAME="26119"/>Ex praemissis autem evidenter apparet quod in illa felicitate quae provenit ex visione divina, omne desiderium humanum impletur, secundum illud Psalmi, <hi>qui replet in bonis desiderium tuum</hi>; et omne humanum studium ibi suam consummationem accipit.
	Quod quidem patet discurrenti per singula.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26120"/>Est enim quoddam desiderium hominis inquantum intellectualis est, de cognitione veritatis: quod quidem desiderium homines prosequuntur per studium contemplativae vitae.
	Et hoc quidem manifeste in illa visione consummabitur, quando, per visionem primae veritatis, omnia quae intellectus naturaliter scire desiderat, ei innotescent, ut ex supra dictis apparet.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26121"/>Est etiam quoddam hominis desiderium secundum quod habet rationem, qua inferiora disponere potest: quod prosequuntur homines per studium activae et civilis vitae.
	Quod quidem desiderium principaliter ad hoc est, ut tota hominis vita secundum rationem disponatur, quod est vivere secundum virtutem: cuiuslibet enim virtuosi finis in operando est propriae virtutis bonum, sicut fortis ut fortiter agat.
	Hoc autem desiderium tunc omnino complebitur: quia ratio in summo vigore erit, divino lumine illustrata, ne a recto deficere possit.
	Consequuntur etiam civilem vitam quaedam bona quibus homo indiget ad civiles operationes.
	Sicut honoris sublimitas: quam homines inordinate appetentes, superbi et ambitiosi fiunt.
	Ad summam autem honoris altitudinem per illam visionem homines sublimantur, inquantum Deo quodam modo uniuntur, ut supra ostensum est.
	Et propter hoc, sicut ipse Deus rex saeculorum est, ita et beati ei coniuncti reges dicuntur, Apoc. 20-6: <hi>regnabunt cum Christo</hi>.
	Consequitur etiam civilem vitam aliud appetibile, quod est famae celebritas: per cuius inordinatum appetitum homines inanis gloriae cupidi dicuntur.
	Beati autem per illam visionem redduntur celebres, non secundum hominum, qui et decipi et decipere possunt, opinionem sed secundum verissimam cognitionem et Dei et omnium beatorum.
	Et ideo illa beatitudo in sacra Scriptura frequentissime gloria nominatur: sicut in Psalmo dicitur: <hi>exultabunt sancti in gloria</hi>.
	Est etiam et aliud in civili vita appetibile, scilicet divitiae: per cuius inordinatum appetitum et amorem homines illiberales et iniusti fiunt.
	In illa autem beatitudine est bonorum omnium sufficientia: inquantum beati perfruuntur illo qui comprehendit omnium bonorum perfectionem.
	Propter quod dicitur Sap. 7-11: <hi>venerunt mihi omnia bona pariter cum illa</hi>.
	Unde et in Psalmo dicitur: <hi>gloria et divitiae in domo eius</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26122"/>Est etiam tertium hominis desiderium, quod est sibi et aliis animalibus commune, ut delectationibus perfruatur: quod homines maxime prosequuntur secundum vitam voluptuosam; et per eius immoderantiam homines intemperati et incontinentes fiunt.
	In illa vero felicitate est delectatio perfectissima: tanto quidem perfectior ea quae secundum sensus est, qua etiam bruta animalia perfrui possunt, quanto intellectus est altior sensu; quanto etiam illud bonum in quo delectabimur, maius est omni sensibili bono, et magis intimum, et magis continue delectans; quanto etiam illa delectatio est magis pura ab omni permixtione contristantis, aut sollicitudinis alicuius molestantis; de qua dicitur in Psalmo: <hi>inebriabuntur ab ubertate domus tuae, et torrente voluptatis tuae potabis eos</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26123"/>Est etiam et naturale desiderium, omnibus rebus commune, per quod conservationem sui desiderant, secundum quod possibile est: per cuius immoderantiam homines timidi redduntur, et nimis a laboribus sibi parcentes.
	Quod quidem desiderium tunc omnino complebitur, quando beati perfectam sempiternitatem consequentur, ab omni nocumento securi: secundum illud Isaiae 49-10 et Apoc. 21: <hi>non esurient neque sitient amplius, neque cadet super illos sol neque ullus aestus</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26124"/>Sic igitur patet quod per visionem divinam consequuntur intellectuales substantiae veram felicitatem, in qua omnino desideria quietantur, et in qua est plena sufficientia omnium bonorum, quae, secundum Aristotelem, ad felicitatem requiritur.
	Unde et Boetius dicit quod <hi>beatitudo est status omnium bonorum congregatione perfectus</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26125"/>Huius autem ultimae et perfectae felicitatis in hac vita nihil est adeo simile sicut vita contemplantium veritatem, secundum quod est possibile in hac vita.
	Et ideo philosophi, qui de illa felicitate ultima plenam notitiam habere non potuerunt, in contemplatione quae est possibilis in hac vita, ultimam felicitatem hominis posuerunt.
	Propter hoc etiam, inter alias vitas, in Scriptura divina magis contemplativa commendatur, dicente domino, Lucae 10-42: <hi>Maria optimam partem elegit</hi>, scilicet contemplationem veritatis, <hi>quae non auferetur ab ea</hi>.
	Incipit enim contemplatio veritatis in hac vita, sed in futura consummatur: activa vero et civilis vita huius vitae terminos non transcendit.</p>

</div3></div2>
<div2 n="64"><head>Caput 64: Quod Deus sua providentia gubernat res</head> 
<div3 n="1"><head>1 </head>
<p><milestone id="n. 1" unit="section"/><A NAME="26127"/>Ex his autem quae praemissa sunt, sufficienter habetur quod Deus est rerum omnium finis.
	Ex quo haberi potest ulterius quod ipse sua providentia gubernet vel regat universa.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26128"/>Quandocumque enim aliqua ordinantur ad aliquem finem, omnia dispositioni illius subiacent ad quem principaliter pertinet ille finis, sicut in exercitu apparet: omnes enim partes exercitus, et eorum opera, ordinantur ad bonum ducis, quod est victoria, sicut in ultimum finem; et propter hoc ad ducem pertinet totum exercitum gubernare.
	Similiter ars quae est de fine, imperat et dat leges arti quae est de his quae sunt ad finem: ut civilis militari, et militaris equestri, et ars gubernatoria navifactivae.
	Cum igitur omnia ordinentur ad bonitatem divinam sicut in finem, ut ostensum est, oportet quod Deus, ad quem principaliter illa bonitas pertinet, sicut substantialiter habita et intellecta et amata, sit gubernator omnium rerum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26129"/>Adhuc.
	Quicumque facit aliquid propter finem, utitur illo ad finem.
	Ostensum autem est supra quod omnia quae habent esse quocumque modo, sunt effectus Dei; et quod Deus omnia facit propter finem qui est ipse.
	Ipse igitur utitur omnibus dirigendo ea in finem.
	Hoc autem est gubernare.
	Est igitur Deus per suam providentiam omnium gubernator.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26130"/>Amplius.
	Ostensum est quod Deus est primum movens non motum.
	Primum autem movens non minus movet quam secunda moventia, sed magis: quia sine eo non movent alia.
	Omnia autem quae moventur, moventur propter finem, ut supra ostensum est.
	Movet igitur Deus omnia ad fines suos.
	Et per intellectum: ostensum enim est supra quod non agit per necessitatem naturae, sed per intellectum et voluntatem.
	Nihil est autem aliud regere et gubernare per providentiam quam movere per intellectum aliqua ad finem.
	Deus igitur per suam providentiam gubernat et regit omnia quae moventur in finem: sive moveantur corporaliter; sive spiritualiter, sicut desiderans dicitur moveri a desiderato.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26131"/>Item.
	Probatum est quod corpora naturalia moventur et operantur propter finem, licet finem non cognoscant, ex hoc quod semper vel frequentius accidit in eis quod melius est; et non aliter fierent si fierent per artem.
	Impossibile est autem quod aliqua non cognoscentia finem operentur propter finem et ordinate perveniant in ipsum nisi sint mota ab aliquo habente cognitionem finis: sicut sagitta dirigitur ad signum a sagittante.
	Oportet ergo quod tota operatio naturae ab aliqua cognitione ordinetur.
	Et hoc quidem vel mediate vel immediate oportet reducere in Deum: oportet enim quod omnis inferior ars et cognitio a superiori principia accipiat, sicut etiam in scientiis speculativis et operativis apparet.
	Deus igitur sua providentia mundum gubernat.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26132"/>Adhuc.
	Ea quae sunt secundum suam naturam distincta, in unum ordinem non conveniunt nisi ab uno ordinante colligantur in unum.
	In universitate autem rerum sunt res distinctas et contrarias naturas habentes, quae tamen omnes in unum ordinem conveniunt, dum quaedam operationes quorundam excipiunt, quaedam etiam a quibusdam iuvantur vel imperantur.
	Oportet igitur quod sit universorum unus ordinator et gubernator.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26133"/>Amplius.
	Eorum quae circa caelestium corporum motus apparent, ratio assignari non potest ex necessitate naturae: cum quaedam eorum habeant plures motus quibusdam, et omnino difformes.
	Oportet igitur quod illorum motuum ordinatio sit ab aliqua providentia.
	Et per consequens omnium inferiorum motuum et operationum, qui per illos motus disponuntur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26134"/>Item.
	Quanto aliquid propinquius est causae, tanto plus participat de effectu ipsius.
	Unde, si aliquid tanto participatur perfectius ab aliquibus quanto alicui rei magis appropinquant, signum est quod illa res sit causa illius quod diversimode participatur: sicut, si aliqua magis sunt calida secundum quod magis appropinquant igni, signum est quod ignis sit causa caloris.
	Inveniuntur autem tanto aliqua perfectius ordinata esse, quanto magis sunt Deo propinqua: nam in corporibus inferioribus, quae sunt maxime a Deo distantia naturae dissimilitudine, invenitur esse defectus aliquando ab eo quod est secundum cursum naturae, sicut patet in monstruosis et aliis casualibus; quod nunquam accidit in corporibus caelestibus, quae tamen sunt aliquo modo mutabilia; quod non accidit in substantiis intellectualibus separatis.
	Manifestum est ergo quod Deus est causa totius ordinis rerum.
	Est igitur ipse per suam providentiam gubernator totius universitatis rerum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26135"/>Adhuc.
	Sicut supra probatum est, Deus res omnes in esse produxit, non ex necessitate naturae, sed per intellectum et voluntatem.
	Intellectus autem et voluntatis ipsius non potest esse alius finis ultimus nisi bonitas eius, ut scilicet eam rebus communicaret, sicut ex praemissis apparet.
	Res autem participant divinam bonitatem per modum similitudinis, inquantum ipsae sunt bonae.
	Id autem quod est maxime bonum in rebus causatis, est bonum ordinis universi, quod est maxime perfectum, ut philosophus dicit: cui etiam consonat Scriptura divina, Gen. 1, cum dicitur, <hi>vidit Deus cuncta quae fecerat, et erant valde bona</hi>, cum de singulis operibus dixisset simpliciter quod <hi>erant bona</hi>.
	Bonum igitur ordinis rerum causatarum a Deo est id quod est praecipue volitum et causatum a Deo.
	Nihil autem aliud est gubernare aliqua quam eis ordinem imponere.
	Ipse igitur Deus omnia suo intellectu et voluntate gubernat.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26136"/>Amplius.
	Unumquodque intendens aliquem finem, magis curat de eo quod est propinquius fini ultimo: quia hoc etiam est finis aliorum.
	Ultimus autem finis divinae voluntatis est bonitas ipsius, cui propinquissimum in rebus creatis est bonum ordinis totius universi: cum ad ipsum ordinetur, sicut ad finem, omne particulare bonum huius vel illius rei, sicut minus perfectum ordinatur ad id quod est perfectius; unde et quaelibet pars invenitur esse propter suum totum.
	Id igitur quod maxime curat Deus in rebus creatis, est ordo universi.
	Est igitur gubernator ipsius.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26137"/>Item.
	Quaelibet res creata consequitur suam ultimam perfectionem per operationem propriam: nam oportet quod ultimus finis et perfectio rei sit vel ipsa operatio, vel operationis terminus aut effectus, forma vero secundum quam res est, est perfectio prima, ut patet in II de anima.
	Ordo autem rerum causatarum secundum distinctionem naturarum et gradum ipsarum, procedit ex divina sapientia, sicut in secundo est ostensum.
	Ergo et ordo operationum, per quas res causatae magis appropinquant ad ultimum finem.
	Ordinare autem actiones aliquarum rerum ad finem, est gubernare ipsa.
	Deus igitur per suae sapientiae providentiam rebus gubernationem et regimen praestat.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26138"/>Hinc est quod sacra Scriptura Deum dominum et regem profitetur, secundum illud Psalmi, <hi>dominus ipse est Deus</hi>, et item, <hi>rex omnis terrae Deus</hi>: regis enim et domini est suo imperio regere et gubernare subiectos.
	Unde et rerum cursum sacra Scriptura divino praecepto adscribit, Iob 9-7, <hi>qui praecipit soli et non oritur, et stellas claudit quasi sub signaculo</hi>; et in Psalmo, <hi>praeceptum posuit et non praeteribit</hi>.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26139"/>Per hoc autem excluditur error antiquorum naturalium, qui dicebant omnia ex necessitate materiae provenire: ex quo sequebatur omnia casu accidere, et non ex aliquo providentiae ordine.</p>
</div3></div2>
<div2 n="65"><head>Caput 65: Quod Deus conservat res in esse</head> 
<div3 n="1"><head>1 </head>
<p><milestone id="n. 1" unit="section"/><A NAME="26141"/>Ex eo autem quod Deus res sua providentia regit, sequitur quod in esse conservet.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26142"/>Ad gubernationem enim aliquorum pertinet omne illud per quod suum finem consequuntur: secundum hoc enim aliqua regi vel gubernari dicuntur, quod ordinantur in finem.
	In finem autem ultimum quem Deus intendit, scilicet bonitatem divinam, ordinantur res non solum per hoc quod operantur, sed etiam per hoc quod sunt: quia inquantum sunt, divinae bonitatis similitudinem gerunt, quod est finis rerum, ut supra ostensum est.
	Ad divinam igitur providentiam pertinet quod res conserventur in esse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26143"/>Item.
	Oportet quod idem sit causa rei, et conservationis ipsius: nam conservatio rei non est nisi continuatio esse ipsius.
	Ostensum est autem supra quod Deus per suum intellectum et voluntatem est causa essendi omnibus rebus.
	Igitur per suum intellectum et voluntatem conservat res omnes in esse.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26144"/>Item.
	Nullum particulare agens univocum potest esse simpliciter causa speciei: sicut hic homo non potest esse causa speciei humanae; esset enim causa omnis hominis, et per consequens sui ipsius, quod est impossibile.
	Est autem causa hic homo huius hominis, per se loquendo.
	Hic autem homo est per hoc quod natura humana est in hac materia, quae est individuationis principium.
	Hic igitur homo non est causa hominis nisi inquantum est causa quod forma humana fiat in hac materia.
	Hoc autem est esse principium generationis huius hominis.
	Patet ergo quod nec hic homo, nec aliquod aliud agens univocum in natura, est causa nisi generationis huius vel illius rei.
	Oportet autem ipsius speciei humanae esse aliquam per se causam agentem: quod ipsius compositio ostendit, et ordinatio partium, quae eodem modo se habet in omnibus, nisi per accidens impediatur.
	Et eadem ratio est de omnibus aliis speciebus rerum naturalium.
	Haec autem causa est Deus, vel mediate vel immediate: ostensum enim est quod ipse est prima omnium rerum causa.
	Oportet ergo quod ipse hoc modo se habeat ad species rerum sicut se habet hic generans in natura ad generationem, cuius est per se causa.
	Generatio autem cessat, cessante operatione generantis.
	Ergo et omnes species rerum cessarent, cessante operatione divina.
	Igitur ipse per suam operationem conservat res in esse.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26145"/>Adhuc.
	Licet alicui existenti accidat motus, tamen motus est praeter esse rei.
	Nullum autem corporeum est causa alicuius rei nisi inquantum movetur: quia nullum corpus agit nisi per motum, ut Aristoteles probat.
	Nullum igitur corpus est causa esse alicuius rei inquantum est esse, sed est causa eius quod est moveri ad esse, quod est fieri rei.
	Esse autem cuiuslibet rei est esse participatum: cum non sit res aliqua praeter Deum suum esse, ut supra probatum est.
	Et sic oportet quod ipse Deus, qui est suum esse, sit primo et per se causa omnis esse.
	Sic igitur se habet ad esse rerum operatio divina, sicut motio corporis moventis ad fieri et moveri rerum factarum vel motarum.
	Impossibile autem est quod fieri et moveri alicuius rei maneat, cessante motione moventis.
	Impossibile ergo est quod esse alicuius rei remaneat nisi per operationem divinam.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26146"/>Amplius.
	Sicut opus artis praesupponit opus naturae, ita opus naturae praesupponit opus Dei creantis: nam materia artificialium est a natura, naturalium vero per creationem a Deo.
	Artificialia autem conservantur in esse virtute naturalium: sicut domus per soliditatem lapidum.
	Omnia igitur naturalia non conservantur in esse nisi virtute Dei.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26147"/>Item.
	Impressio agentis non remanet in effectu, cessante actione agentis, nisi vertatur in naturam effectus.
	Formae enim generatorum, et proprietates ipsorum, usque in finem manent in eis post generationem, quia efficiuntur eis naturales.
	Et similiter habitus sunt difficile mobiles, quia vertuntur in naturam: dispositiones autem et passiones, sive corporales sive animales, manent aliquantum post actionem agentis, sed non semper, quia insunt ut in via ad naturam.
	Quod autem pertinet ad naturam superioris generis, nullo modo manet post actionem agentis: sicut lumen non manet in diaphano, recedente illuminante.
	Esse autem non est natura vel essentia alicuius rei creatae, sed solius Dei, ut in primo ostensum est.
	Nulla igitur res remanere potest in esse, cessante operatione divina.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26148"/>Adhuc.
	Circa rerum originem duplex est positio: una fidei, quod res de novo fuerint a Deo productae in esse; et positio quorundam philosophorum, quod res a Deo ab aeterno effluxerint.
	Secundum autem utramque positionem oportet dicere quod res conserventur in esse a Deo.
	Nam si res a Deo productae sunt in esse postquam non fuerant, oportet quod esse rerum divinam voluntatem consequatur, et similiter non esse: quia permisit res non esse quando voluit, et fecit res esse cum voluit.
	Tandiu igitur sunt quandiu eas esse vult.
	Sua igitur voluntas conservatrix est rerum.
	Si autem res ab aeterno a Deo effluxerunt, non est dare tempus aut instans in quo primo a Deo effluxerint.
	Aut igitur nunquam a Deo productae sunt: aut semper a Deo esse earum procedit quandiu sunt.
	Sua igitur operatione res in esse conservat.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26149"/>Hinc est quod dicitur Hebr. 1-3: <hi>portans omnia verbo virtutis suae</hi>.
	Et Augustinus dicit, IV super Gen. ad Litt.: <hi>creatoris potentia, et omnipotentis atque omnitenentis virtus, causa est subsistendi omnis creaturae.
	Quae virtus ab eis quae creata sunt regendis si aliquando cessaret, simul et eorum cessaret species, omnisque natura concideret.
	Neque enim sicut structuram aedium cum fabricaverit quis, abscedit atque, illo cessante atque abscedente, stat opus eius, ita mundus vel in ictu oculi stare poterit, si ei regimen Deus subtraxerit</hi>.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26150"/>Per hoc autem excluditur quorundam loquentium in lege Maurorum positio, qui, ad hoc quod sustinere possent mundum Dei conservatione indigere, posuerunt omnes formas esse accidentia, et quod nullum accidens durat per duo instantia, ut sic semper rerum formatio esset in fieri: quasi res non indigeret causa agente nisi dum est in fieri.
	Unde et aliqui eorum ponere dicuntur quod corpora indivisibilia, ex quibus omnes substantias dicunt esse compositas, quae sola, secundum eos, firmitatem habent, possunt ad horam aliquam remanere, si Deus suam gubernationem rebus subtraheret.
	Quorum etiam quidam dicunt quod res esse non desineret nisi Deus in ipsa accidens desitionis causaret.
	Quae omnia patet esse absurda.</p>
</div3></div2>
<div2 n="66"><head>Caput 66: Quod nihil dat esse nisi inquantum agit in virtute divina</head> 
<div3 n="1"><head>1 </head>
<p><milestone id="n. 1" unit="section"/><A NAME="26152"/>Ex hoc autem manifestum est quod omnia inferiora agentia non dant esse nisi inquantum agunt in virtute divina.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26153"/>Nihil enim dat esse nisi inquantum est ens actu.
	Deus autem conservat res in esse per suam providentiam, ut ostensum est.
	Ex virtute igitur divina est quod aliquid det esse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26154"/>Amplius.
	Quando aliqua agentia diversa sub uno agente ordinantur, necesse est quod effectus qui ab eis communiter fit, sit eorum secundum quod uniuntur in participando motum et virtutem illius agentis: non enim plura faciunt unum nisi inquantum unum sunt; sicut patet quod omnes qui sunt in exercitu operantur ad victoriam causandam, quam causant secundum quod sunt sub ordinatione ducis, cuius proprius effectus victoria est.
	Ostensum est autem in primo quod primum agens est Deus.
	Cum igitur esse sit communis effectus omnium agentium, nam omne agens facit esse actu; oportet quod hunc effectum producunt inquantum ordinantur sub primo agente, et agunt in virtute ipsius.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26155"/>Adhuc.
	In omnibus causis agentibus ordinatis illud quod est ultimum in generatione et primum in intentione, est proprius effectus primi agentis: sicut forma domus, quae est proprius effectus aedificatoris, posterius provenit quam praeparatio caementi et lapidis et lignorum, quae fiunt per artifices inferiores, qui subsunt aedificatori.
	In omni autem actione esse in actu est principaliter intentum, et ultimum in generatione: nam, eo habito, quiescit agentis actio et motus patientis.
	Est igitur esse proprius effectus primi agentis, scilicet Dei: et omnia quae dant esse, hoc habent inquantum agunt in virtute Dei.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26156"/>Amplius.
	Ultimum in bonitate et perfectione inter ea in quae potest agens secundum, est illud in quod potest ex virtute agentis primi: nam complementum virtutis agentis secundi est ex agente primo.
	Quod autem est in omnibus effectibus perfectissimum, est esse: quaelibet enim natura vel forma perficitur per hoc quod est actu; et comparatur ad esse in actu sicut potentia ad actum.
	Ipsum igitur esse est quod agentia secunda agunt in virtute agentis primi.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26157"/>Item.
	Secundum ordinem causarum est ordo effectuum.
	Primum autem in omnibus effectibus est esse: nam omnia alia sunt quaedam determinationes ipsius.
	Igitur esse est proprius effectus primi agentis, et omnia alia agunt ipsum inquantum agunt in virtute primi agentis.
	Secunda autem agentia, quae sunt quasi particulantes et determinantes actionem primi agentis, agunt sicut proprios effectus alias perfectiones, quae determinant esse.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26158"/>Praeterea.
	Quod est per essentiam tale, est propria causa eius quod est per participationem tale: sicut ignis est causa omnium ignitorum.
	Deus autem solus est ens per essentiam suam, omnia autem alia sunt entia per participationem: nam in solo Deo esse est sua essentia.
	Esse igitur cuiuslibet existentis est proprius effectus eius, ita quod omne quod producit aliquid in esse, hoc facit inquantum agit in virtute Dei.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26159"/>Hinc est quod dicitur Sap. 1-14: <hi>creavit Deus ut essent omnia</hi>.
	Et in pluribus Scripturae locis dicitur quod Deus omnia facit.
	In libro etiam de causis dicitur quod nec intelligentia dat esse nisi inquantum est divina, idest, inquantum agit in virtute divina.</p>
</div3></div2>
<div2 n="67"><head>Caput 67: Quod Deus est causa operandi omnibus operantibus</head> 
<div3 n="1"><head>1 </head>
<p><milestone id="n. 1" unit="section"/><A NAME="26161"/>Ex hoc autem apparet quod Deus causa est omnibus operantibus ut operentur.
	Omne enim operans est aliquo modo causa essendi, vel secundum esse substantiale, vel accidentale.
	Nihil autem est causa essendi nisi inquantum agit in virtute Dei, ut ostensum est.
	Omne igitur operans operatur per virtutem Dei.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26162"/>Adhuc.
	Omnis operatio quae consequitur aliquam virtutem, attribuitur sicut causae illi rei quae dedit illam virtutem: sicut motus gravium et levium naturalis consequitur formam ipsorum, secundum quam sunt gravia et levia, et ideo causa motus ipsorum dicitur esse generans, qui dedit formam.
	Omnis autem virtus cuiuscumque agentis est a Deo, sicut a primo principio omnis perfectionis.
	Ergo, cum omnis operatio consequatur aliquam virtutem, oportet quod cuiuslibet operationis causa sit Deus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26163"/>Amplius.
	Manifestum est quod omnis actio quae non potest permanere cessante impressione alicuius agentis, est ab illo agente: sicut manifestatio colorum non posset esse cessante actione solis qua aerem illuminat, unde non est dubium quin sol sit causa manifestationis colorum.
	Et similiter patet de motu violento, qui cessat cessante violentia impellentis.
	Sicut autem Deus non solum dedit esse rebus cum primo esse incoeperunt, sed quandiu sunt, esse in eis causat, res in esse conservans, ut ostensum est; ita non solum cum primo res conditae sunt, eis virtutes operativas dedit, sed semper eas in rebus causat.
	Unde, cessante influentia divina, omnis operatio cessaret.
	Omnis igitur rei operatio in ipsum reducitur sicut in causam.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26164"/>Item.
	Quicquid applicat virtutem activam ad agendum, dicitur esse causa illius actionis: artifex enim applicans virtutem rei naturalis ad aliquam actionem, dicitur esse causa illius actionis, sicut coquus decoctionis, quae est per ignem.
	Sed omnis applicatio virtutis ad operationem est principaliter et primo a Deo.
	Applicantur enim virtutes operativae ad proprias operationes per aliquem motum vel corporis, vel animae.
	Primum autem principium utriusque motus est Deus.
	Est enim primum movens omnino immobile, ut supra ostensum est.
	Similiter etiam omnis motus voluntatis quo applicantur aliquae virtutes ad operandum, reducitur in Deum sicut in primum appetibile et in primum volentem.
	Omnis igitur operatio debet attribui Deo sicut primo et principali agenti.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26165"/>Adhuc.
	In omnibus causis agentibus ordinatis semper oportet quod causae sequentes agant in virtute causae primae: sicut in rebus naturalibus corpora inferiora agunt in virtute corporum caelestium; et in rebus voluntariis omnes artifices inferiores operantur secundum imperium supremi architectoris.
	In ordine autem causarum agentium Deus est prima causa, ut in primo ostensum est.
	Ergo omnes causae inferiores agentes agunt in virtute ipsius.
	Causa autem actionis magis est illud cuius virtute agitur quam etiam illud quod agit: sicut principale agens magis quam instrumentum.
	Deus igitur principalius est causa cuiuslibet actionis quam etiam secundae causae agentes.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26166"/>Item.
	Omne operans per suam operationem ordinatur ad finem ultimum: oportet enim quod vel operatio ipsa sit finis; vel operatum, quod est operationis effectus.
	Ordinare autem res in finem est ipsius Dei, sicut supra ostensum est.
	Oportet igitur dicere quod omne agens virtute divina agat.
	Ipse est igitur qui est causa actionis omnium rerum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26167"/>Hinc est quod dicitur Isaiae 26-12, <hi>omnia opera nostra operatus es in nobis, domine</hi>; et Ioan. 15-5, <hi>sine me nihil potestis facere</hi>, et Philip. 2-13, <hi>Deus est qui operatur in nobis velle et perficere pro bona voluntate</hi>.
	Et hac ratione frequenter in Scripturis naturae effectus operationi divinae attribuuntur, quia ipse est qui operatur in omni operante per naturam vel per voluntatem: sicut illud Iob 10-10 <hi>nonne sicut lac mulsisti me, et sicut caseum me coagulasti? Pelle et carnibus vestisti me, ossibus et nervis compegisti me</hi>; et in Psalmo, <hi>intonuit de caelo dominus, et altissimus dedit vocem suam, grando et carbones ignis</hi>.</p>
</div3></div2>
<div2 n="68"><head>Caput 68: Quod Deus est ubique</head> 
<div3 n="1"><head>1 </head>
<p><milestone id="n. 1" unit="section"/><A NAME="26169"/>Ex hoc autem apparet quod necesse est Deum esse ubique et in omnibus rebus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26170"/>Movens enim et motum oportet esse simul, ut probat philosophus in VII physicorum.
	Deus autem omnia movet ad suas operationes, ut ostensum est.
	Est igitur in omnibus rebus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26171"/>Item.
	Omne quod est in loco, vel in re quacumque, aliquo modo contingit ipsam: res enim corporea est in aliquo sicut in loco secundum contactum quantitatis dimensivae; res autem incorporea in aliquo esse dicitur secundum contactum virtutis, cum careat dimensiva quantitate.
	Sic igitur se habet res incorporea ad hoc quod sit in aliquo per virtutem suam, sicut se habet res corporea ad hoc quod sit in aliquo per quantitatem dimensivam.
	Si autem esset aliquod corpus habens quantitatem dimensivam infinitam, oporteret illud esse ubique.
	Ergo, si sit aliqua res incorporea habens virtutem infinitam, oportet quod sit ubique.
	Ostensum est autem in primo Deum esse infinitae virtutis.
	Est igitur ubique.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26172"/>Adhuc.
	Sicut se habet causa particularis ad particularem effectum, ita se habet causa universalis ad universalem effectum.
	Oportet autem causam particularem proprio effectui particulari adesse simul: sicut ignis per suam essentiam calefacit, et anima per suam essentiam vitam corpori confert.
	Cum igitur Deus sit causa universalis totius esse, ut in secundo ostensum est, oportet quod in quocumque est invenire esse, ei adsit divina praesentia.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26173"/>Amplius.
	Quodcumque agens est praesens tantum uni suorum effectuum, eius actio non potest derivari ad alia nisi illo mediante, eo quod agens et patiens oportet esse simul: sicut vis motiva non movet alia membra nisi mediante corde.
	Si igitur Deus esset praesens uni tantum suorum effectuum, utpote primo mobili, quod ab eo immediate movetur, sequeretur quod eius actio non posset ad alia derivari nisi illo mediante.
	Hoc autem est inconveniens.
	Si enim alicuius agentis actio non potest derivari ad alia nisi mediante aliquo primo, oportet quod illud proportionaliter respondeat agenti secundum totam eius virtutem, aliter enim non posset agens tota sua virtute uti: sicut videmus quod omnes motus quos potest causare virtus motiva, expleri possunt per cor.
	Non est autem aliqua creatura per quam posset expleri quicquid divina virtus facere potest: cum divina virtus excedat in infinitum quamlibet rem creatam, ut apparet ex his quae in primo ostensa sunt.
	Inconveniens est igitur dicere quod divina actio non se extendat ad alia nisi mediante uno primo.
	Non est igitur praesens in uno tantum suorum effectuum, sed in omnibus.
	Eadem enim ratione opinabitur si quis dicat eum esse in aliquibus, et non in omnibus: quia quotcumque effectus divini accipiantur, non sufficienter explere poterunt divinae virtutis executionem.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26174"/>Praeterea.
	Necesse est ut causa agens sit simul cum suo effectu proximo et immediato.
	In qualibet autem re est aliquis effectus proximus et immediatus ipsius Dei.
	Ostensum est enim in secundo quod solus Deus creare potest.
	In qualibet autem re est aliquid quod per creationem causatur: in rebus quidem corporalibus prima materia; in rebus autem incorporeis simplices earum essentiae; ut apparet ex his quae in secundo sunt determinata.
	Oportet igitur simul Deum adesse in omnibus rebus: praesertim cum ea quae de non esse ad esse produxit, continuo et semper in esse conservet, ut ostensum est.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26175"/>Hinc est quod dicitur Ier. 24, <hi>caelum et terram ego impleo</hi>; et in Psalmo, <hi>si ascendero in caelum, tu illic es; et si descendero ad Infernum, ades</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26176"/>Per hoc autem excluditur error quorundam dicentium Deum in aliqua parte mundi determinata esse, puta in primo caelo et in parte orientis, unde est principium motus caeli.
	Quorum tamen dictum sustineri posset si sane accipiatur: ut scilicet non intelligamus Deum aliqua determinata mundi parte esse conclusum; sed quia omnium corporearum motionum principium, secundum naturae ordinem, ab aliqua determinata incipit parte, Deo movente.
	Propter quod et in sacra Scriptura Deus dicitur specialiter esse in caelo: secundum illud Isaiae ult., <hi>caelum mihi sedes est</hi>; et in Psalmo, <hi>caelum caeli domino</hi>, et cetera.
	Sed ex hoc quod, praeter naturae ordinem, etiam in infimis corporibus Deus aliquid operatur quod virtute caelestis corporis causari non potest, manifeste ostenditur Deum non solum caelesti corpori, sed etiam infimis rebus immediate adesse.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26177"/>Non est autem aestimandum Deum sic esse ubique quod per locorum spatia dividatur, quasi una pars eius sit hic et alia alibi, sed totus ubique est.
	Deus enim, cum sit omnino simplex, partibus caret.
	Neque sic simplex est quemadmodum punctus, qui est terminus continui, et propter hoc determinatum situm in continuo habet: unde non potest unus punctus nisi in uno loco indivisibili esse.
	Deus autem indivisibilis est quasi omnino extra genus continui existens.
	Unde non determinatur ad locum, vel magnum vel parvum, ex necessitate suae essentiae, quasi oporteat eum esse in aliquo loco: cum ipse fuerit ab aeterno ante omnem locum.
	Sed immensitate suae virtutis attingit omnia quae sunt in loco: cum sit universalis causa essendi, ut dictum est.
	Sic igitur ipse totus est ubicumque est: quia per simplicem suam virtutem universa attingit.
	Non est tamen aestimandum quod sic sit in rebus quasi in rebus mixtus: ostensum est enim in primo quod neque materia neque forma est alicuius.
	Sed est in omnibus per modum causae agentis.</p>
</div3></div2>
<div2 n="69"><head>Caput 69: De opinione eorum qui rebus naturalibus proprias subtrahunt actiones</head> 
<div3 n="1"><head>1 </head>
<p><milestone id="n. 1" unit="section"/><A NAME="26179"/>Ex hoc autem quidam occasionem errandi sumpserunt, putantes quod nulla creatura habet aliquam actionem in productione effectuum naturalium: ita scilicet quod ignis non calefacit, sed Deus causat calorem praesente igne; et similiter dicunt in omnibus aliis effectibus naturalibus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26180"/>Hunc autem errorem rationibus confirmare conati sunt, ostendentes nullam formam, neque substantialem neque accidentalem, nisi per viam creationis produci in esse.
	Non enim possunt formae et accidentia fieri ex materia: cum non habeant materiam partem sui.
	Unde, si fiunt, oportet quod fiant ex nihilo, quod est creari.
	Et quia creatio solius Dei actus est, ut in secundo ostensum est, sequi videtur quod solus Deus tam formas substantiales quam accidentales in natura producat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26181"/>Huic autem positioni partim etiam quorundam philosophorum opinio concordavit.
	Quia enim omne quod per se non est, ab eo quod est per se derivatum invenitur, videtur quod formae rerum quae non sunt per se existentes sed in materia, proveniant ex formis quae per se sine materia sint: quasi formae in materia existentes sint quaedam participationes illarum formarum quae sine materia sunt.
	Et propter hoc Plato posuit species rerum sensibilium esse quasdam formas separatas, quae sunt causae essendi his sensibilibus, secundum quod eas participant.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26182"/>Avicenna, vero posuit omnes formas substantiales ab intelligentia agente effluere.
	Accidentales autem formas esse ponebat materiae dispositiones, quae ex actione inferiorum agentium materiam disponentium proveniebant: in quo a priore stultitia declinabat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26183"/>Huius autem signum esse videbatur quod nulla virtus activa invenitur esse in istis corporibus nisi accidentalis forma, sicut qualitates activae et passivae, quae non videntur esse ad hoc sufficientes quod formas substantiales causare possint.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26184"/>Inveniuntur etiam quaedam in istis inferioribus quae non generantur ex sibi similibus, sicut animalia ex putrefactione generata.
	Unde videtur quod horum formae ex altioribus principiis proveniant.
	Et pari ratione aliae formae, quarum quaedam sunt multo nobiliores.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26185"/>Quidam vero ad hoc argumentum assumunt ex naturalium corporum imbecillitate ad agendum.
	Nam omnis corporis forma est adiuncta quantitati.
	Quantitas autem impedit actionem et motum: cuius signum ponunt quia quantum additur in quantitate alicui corpori, tanto fit ponderosius, et tardatur motus eius.
	Unde ex hoc concludunt quod nullum corpus sit activum, sed passivum tantum.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26186"/>Hoc etiam ostendere nituntur per hoc quod omne patiens est subiectum agenti; et omne agens praeter primum, quod creat, requirit subiectum inferius se.
	Nulla autem substantia est inferior corporali.
	Unde videtur quod nullum corpus sit activum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26187"/>Addunt etiam ad hoc quod corporalis substantia est in ultima distantia a primo agente: unde non videtur eis quod virtus activa perveniat usque ab substantiam corporalem; sed, sicut Deus est agens tantum, ita substantia corporalis, cum sit infima in genere rerum, sit passiva tantum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26188"/>Propter has igitur rationes ponit Avicebron, in libro fontis vitae, quod nullum corpus est activum; sed virtus substantiae spiritualis, pertransiens per corpora, agit actiones quae per corpora fieri videntur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26189"/>Quidam etiam loquentes in lege Maurorum dicuntur ad hoc rationem inducere quod etiam accidentia non sint ex actione corporum, quia accidens non transit a subiecto in subiectum.
	Unde reputant impossibile quod calor transeat a corpore calido in aliud corpus ab ipso calefactum: sed dicunt omnia huiusmodi accidentia creari a Deo.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26190"/>Ad praemissas autem positiones multa inconvenientia sequuntur.
	Si enim nulla inferior causa, et maxime corporalis, aliquid operatur, sed Deus operatur in omnibus solus; Deus autem non variatur per hoc quod operatur in rebus diversis: non sequetur diversus effectus ex diversitate rerum in quibus Deus operatur.
	Hoc autem ad sensum apparet falsum: non enim ex appositione calidi sequitur infrigidatio, sed calefactio tantum; neque ex semine hominis sequitur generatio nisi hominis.
	Non ergo causalitas effectuum inferiorum est ita attribuenda divinae virtuti quod subtrahatur causalitas inferiorum agentium.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26191"/>Item.
	Contra rationem sapientiae est ut sit aliquid frustra in operibus sapientis.
	Si autem res creatae nullo modo operarentur ad effectus producendos, sed solus Deus operaretur omnia immediate, frustra essent adhibitae ab ipso aliae res ad producendos effectus.
	Repugnat igitur praedicta positio divinae sapientiae.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26192"/>Adhuc.
	Quod dat alicui aliquod principale, dat eidem omnia quae consequuntur ad illud: sicut causa quae dat corpori elementari gravitatem, dat ei motum deorsum.
	Facere autem aliquid actu consequitur ad hoc quod est esse actu, ut patet in Deo: ipse enim est actus purus, et est etiam prima causa essendi omnibus, ut supra ostensum est.
	Si igitur communicavit aliis similitudinem suam quantum ad esse, inquantum res in esse produxit, consequens est quod communicaverit eis similitudinem suam quantum ad agere, ut etiam res creatae habeant proprias actiones.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="26193"/>Amplius.
	Perfectio effectus demonstrat perfectionem causae: maior enim virtus perfectiorem effectum inducit.
	Deus autem est perfectissimum agens.
	Oportet igitur quod res ab ipso creatae perfectionem ab ipso consequantur.
	Detrahere ergo perfectioni creaturarum est detrahere perfectioni divinae virtutis.
	Sed si nulla creatura habet aliquam actionem ad aliquem effectum producendum, multum detrahitur perfectioni creaturae: ex abundantia enim perfectionis est quod perfectionem quam aliquid habet, possit alteri communicare.
	Detrahit igitur haec positio divinae virtuti.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="26194"/>Item.
	Sicut est boni bonum facere, ita est summi boni aliquid optime facere.
	Deus autem est summum bonum, ut in primo ostensum est.
	Igitur eius est optime facere omnia.
	Melius autem est quod bonum alicui collatum sit multorum commune, quam quod sit proprium: quia bonum commune semper invenitur esse divinius quam bonum unius tantum.
	Sed bonum unius fit multis commune si ab uno in alia derivatur, quod non potest esse nisi inquantum diffundit ipsum in alia per propriam actionem: si vero potestatem non habet illud in alia transfundendi, manet sibi ipsi proprium.
	Sic igitur Deus rebus creatis suam bonitatem communicavit ut una res, quod accepit, possit in aliam transfundere.
	Detrahere ergo actiones proprias rebus, est divinae bonitati derogare.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="26195"/>Adhuc.
	Subtrahere ordinem rebus creatis est eis subtrahere id quod optimum habent: nam singula in seipsis sunt bona, simul autem omnia sunt optima, propter ordinem universi; semper enim totum est melius partibus et finis ipsarum.
	Si autem rebus subtrahantur actiones, subtrahitur ordo rerum ad invicem: rerum enim quae sunt diversae secundum suas naturas, non est colligatio in ordinis unitatem nisi per hoc quod quaedam agunt et quaedam patiuntur.
	Inconveniens igitur est dicere quod res non habeant proprias actiones.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="26196"/>Amplius.
	Si effectus non producuntur ex actione rerum creatarum, sed solum ex actione Dei, impossibile est quod per effectus manifestetur virtus alicuius causae creatae: non enim effectus ostendit virtutem causae nisi ratione actionis quae, a virtute procedens, ad effectum terminatur.
	Natura autem causae non cognoscitur per effectum nisi inquantum per ipsum cognoscitur virtus eius, quae naturam consequitur.
	Si igitur res creatae non habeant actiones ad producendos effectus, sequetur quod nunquam natura alicuius rei creatae poterit cognosci per effectum.
	Et sic subtrahitur nobis omnis cognitio scientiae naturalis, in qua praecipue demonstrationes per effectum sumuntur.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="26197"/>Item.
	Apparet per inductionem in omnibus quod simile agat suum simile.
	Id autem quod generatur in rebus inferioribus non est forma tantum, sed compositum ex materia et forma: nam omnis generatio ex aliquo est, scilicet ex materia, et ad aliquid, scilicet formam.
	Oportet ergo quod generans non sit forma tantum, sed compositum ex materia et forma.
	Non igitur species rerum separatae, ut Platonici posuerunt; neque intelligentia agens, ut posuit Avicenna, est causa formarum quae sunt in materiis, sed magis hoc compositum ex materia et forma.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="26198"/>Item.
	Si agere sequitur ad esse in actu, inconveniens est quod actus perfectior actione destituatur.
	Perfectior autem actus est forma substantialis quam accidentalis.
	Si igitur formae accidentales quae sunt in rebus corporalibus habent proprias actiones, multo magis forma substantialis habet aliquam propriam actionem.
	Non est autem eius propria actio disponere materiam: quia hoc fit per alterationem, ad quam sufficiunt formae accidentales.
	Igitur forma substantialis generantis est principium actionis ut forma substantialis introducatur in generatum.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="26199"/>Rationes autem quas inducunt facile est solvere.
	Cum enim ad hoc aliquid fiat ut sit, sicut forma non dicitur ens quasi ipsa habeat esse, sed quia per eam compositum est; ita nec forma proprie fit, sed incipit esse per hoc quod compositum sit reductum de potentia in actum, qui est forma.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="26200"/>Neque etiam oportet ut omne quod habet aliquam formam quasi participatam, recipiat eam immediate ab eo quod est essentialiter forma: sed immediate quidem ab alio quod habet similem formam, simili modo scilicet participatam, quod tamen agat in virtute illius formae separatae, si qua sit talis.
	Sic enim agens similem sibi effectum producit.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="26201"/>Similiter etiam non oportet quod, quia omnis actio inferiorum corporum fit per qualitates activas et passivas, quae sunt accidentia, quod non producatur ex actione eorum nisi accidens.
	Quia illae formae accidentales, sicut causantur a forma substantiali, quae simul cum materia est causa omnium propriorum accidentium, ita agunt virtute formae substantialis.
	Quod autem agit in virtute alterius, producit effectum similem non sibi tantum, sed magis ei in cuius virtute agit: sicut ex actione instrumenti fit in artificiato similitudo formae artis.
	Ex quo sequitur quod ex actione formarum accidentalium producuntur formae substantiales, inquantum agunt instrumentaliter in virtute substantialium formarum.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="26202"/>In animalibus autem quae ex putrefactione generantur, causatur forma substantialis ex agente corporali, scilicet corpore caelesti, quod est primum alterans, unde oportet quod omnia moventia ad formam in istis inferioribus, agant in virtute illius.
	Et propter hoc, ad producendas aliquas formas imperfectas sufficit virtus caelestis, absque agente univoco.
	Ad producendas autem formas perfectiores, sicut sunt animae animalium perfectorum, requiritur etiam cum agente caelesti agens univocum: talia enim animalia non generantur nisi ex semine.
	Et propter hoc dicit Aristoteles, in II Phys., quod <hi>homo generat hominem et sol</hi>.</p>
</div3> 
<div3 n="25"><head>25 </head>
<p><milestone id="n. 25" unit="section"/><A NAME="26203"/>Non est autem verum quod quantitas impediat actionem formae, nisi per accidens: inquantum scilicet omnis quantitas continua est in materia; forma autem in materia existens, cum sit minoris actualitatis, est per consequens minoris virtutis in agendo.
	Unde corpus quod habet minus de materia et plus de forma, scilicet ignis, est magis activum.
	Supposito autem modo actionis quam forma in materia existens habere potest, quantitas coauget magis quam minuat actionem.
	Nam quanto corpus calidum fuerit maius, supposita aeque intensa caliditate, tanto magis calefacit; et supposita gravitate aeque intensa, quanto maius fuerit corpus grave, tanto velocius movebitur motu naturali; et inde est quod tardius movetur motu innaturali.
	Quod ergo corpora gravia sunt tardioris motus innaturalis cum fuerint maioris quantitatis, non ostendit quod quantitas impediat actionem, sed magis quod coaugeat ipsam.</p>
</div3> 
<div3 n="26"><head>26 </head>
<p><milestone id="n. 26" unit="section"/><A NAME="26204"/>Non oportet etiam quod corpus omne careat actione propter hoc quod in ordine rerum substantia corporalis est infima secundum suum genus.
	Quia etiam inter corpora unum est superius altero, et formalius et magis activum: sicut ignis respectu inferiorum corporum.
	Nec tamen etiam infimum corpus excluditur ab agendo.
	Manifestum est enim quod corpus non potest agere se toto, cum sit compositum ex materia, quae est ens in potentia, et ex forma, quae est actus: agit enim unumquodque secundum quod est actu.
	Et propter hoc omne corpus agit secundum suam formam: ad quam comparatur aliud corpus, scilicet patiens, secundum suam materiam ut subiectum, inquantum materia eius est in potentia ad formam agentis.
	Si autem e converso ad formam corporis patientis sit in potentia materia corporis agentis, erunt agentia et patientia ad invicem: sicut accidit in duobus corporibus elementaribus.
	Sin autem, erit unum tantum agens, et alterum tantum patiens respectu illius: sicut est comparatio corporis caelestis ad corpus elementare.
	Sic igitur corpus agens agit in subiectum non ratione totius corporis, sed formae per quam agit.</p>
</div3> 
<div3 n="27"><head>27 </head>
<p><milestone id="n. 27" unit="section"/><A NAME="26205"/>Non est etiam verum quod corpora sint in ultima remotione a Deo.
	Cum enim Deus sit actus purus, secundum hoc aliqua magis vel minus ab eo distant, quod sunt plus vel minus in actu vel in potentia.
	Illud igitur in entibus est extreme distans a Deo quod est potentia tantum, scilicet materia prima.
	Unde eius est pati tantum et non agere.
	Corpora vero, cum sint composita ex materia et forma, accedunt ad divinam similitudinem inquantum habent formam, quam Aristoteles, in I Phys., nominat <hi>divinum quiddam</hi>.
	Et propter hoc, secundum quod habent formam, agunt: secundum vero quod habent materiam, patiuntur.</p>
</div3> 
<div3 n="28"><head>28 </head>
<p><milestone id="n. 28" unit="section"/><A NAME="26206"/>Ridiculum autem est dicere quod ideo corpus non agat quia accidens non transit de subiecto in subiectum.
	Non enim hoc modo dicitur corpus calidum calefacere quod idem numero calor qui est in calefaciente corpore, transeat ad corpus calefactum: sed quia virtute caloris qui est in corpore calefaciente, alius calor numero fit actu in corpore calefacto, qui prius erat in eo in potentia.
	Agens enim naturale non est traducens propriam formam in alterum subiectum: sed reducens subiectum quod patitur, de potentia in actum.</p>
</div3> 
<div3 n="29"><head>29 </head>
<p><milestone id="n. 29" unit="section"/><A NAME="26207"/>Non igitur auferimus proprias actiones rebus creatis, quamvis omnes effectus rerum creatarum Deo attribuamus quasi in omnibus operanti.</p>
</div3></div2>
<div2 n="70"><head>Caput 70: Quomodo idem effectus sit a Deo et a natura agente</head> 
<div3 n="1"><head>1 </head>
<p><milestone id="n. 1" unit="section"/><A NAME="26209"/>Quibusdam autem difficile videtur ad intelligendum quod effectus naturales et Deo attribuantur et naturali agenti.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26210"/>Nam una actio a duobus agentibus non videtur progredi posse.
	Si igitur actio per quam effectus naturalis producitur, procedit a corpore naturali, non procedit a Deo.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26211"/>Item.
	Quod potest fieri sufficienter per unum, superfluum est si per multa fiat: videmus enim quod natura non facit per duo instrumenta quod potest facere per unum.
	Cum igitur virtus divina sufficiens sit ad producendos effectus naturales, superfluum est adhibere ad eosdem effectus producendos etiam naturales virtutes: vel, si virtus naturalis sufficienter proprium effectum producit, superfluum est quod divina ad eundem effectum agat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26212"/>Praeterea.
	Si Deus totum effectum naturalem producit, nihil relinquitur de effectu naturali agenti ad producendum.
	Non videtur igitur esse possibile quod eosdem effectus Deus producere dicatur quos res naturales producunt.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26213"/>Haec autem difficultatem non afferunt si praemissa considerentur.
	In quolibet enim agente est duo considerare, scilicet rem ipsam quae agit, et virtutem qua agit: sicut ignis calefacit per calorem.
	Virtus autem inferioris agentis dependet a virtute superioris agentis, inquantum superius agens dat virtutem ipsam inferiori agenti per quam agit; vel conservat eam; aut etiam applicat eam ad agendum, sicut artifex applicat instrumentum ad proprium effectum; cui tamen non dat formam per quam agit instrumentum, nec conservat, sed dat ei solum motum.
	Oportet ergo quod actio inferioris agentis non solum sit ab eo per virtutem propriam, sed per virtutem omnium superiorum agentium: agit enim in virtute omnium.
	Et sicut agens infimum invenitur immediatum activum, ita virtus primi agentis invenitur immediata ad producendum effectum: nam virtus infimi agentis non habet quod producat hunc effectum ex se, sed ex virtute proximi superioris; et virtus illius hoc habet ex virtute superioris; et sic virtus supremi agentis invenitur ex se productiva effectus, quasi causa immediata; sicut patet in principiis demonstrationum, quorum primum est immediatum.
	Sicut igitur non est inconveniens quod una actio producatur ex aliquo agente et eius virtute, ita non est inconveniens quod producatur idem effectus ab inferiori agente et Deo: ab utroque immediate, licet alio et alio modo.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26214"/>Patet etiam quod, etsi res naturalis producat proprium effectum, non est superfluum quod Deus illum producat: quia res naturalis non producit ipsum nisi virtute divina.
	Neque est superfluum, si Deus per seipsum potest omnes effectus naturales producere, quod per quasdam alias causas producantur.
	Non enim hoc est ex insufficientia divinae virtutis, sed ex immensitate bonitatis ipsius, per quam suam similitudinem rebus communicare voluit non solum quantum ad hoc quod essent, sed etiam quantum ad hoc quod aliorum causae essent: his enim duobus modis creaturae communiter omnes divinam similitudinem consequuntur, ut supra ostensum est.
	Per hoc etiam decor ordinis in rebus creatis apparet.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26215"/>Patet etiam quod non sic idem effectus causae naturali et divinae virtuti attribuitur quasi partim a Deo, et partim a naturali agente fiat, sed totus ab utroque secundum alium modum: sicut idem effectus totus attribuitur instrumento, et principali agenti etiam totus.</p>
</div3></div2>
<div2 n="71"><head>Caput 71: Quod divina providentia non excludit totaliter malum a rebus</head> 
<div3 n="1"><head>1 </head>
<p><milestone id="n. 1" unit="section"/><A NAME="26217"/>Ex his autem apparet quod divina providentia, qua res gubernat, non impedit quin corruptio et defectus et malum in rebus inveniatur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26218"/>Divina enim gubernatio, qua Deus operatur in rebus, non excludit operationem causarum secundarum, sicut iam ostensum est.
	Contingit autem provenire defectum in effectu propter defectum causae secundae agentis, absque eo quod sit defectus in primo agente: sicut cum in effectu artificis habentis perfecte artem, contingit aliquis defectus propter instrumenti defectum; et sicut hominem cuius vis motiva est fortis, contingit claudicare, non propter defectum virtutis motivae, sed propter tibiae curvitatem.
	Contingit igitur in his quae aguntur et gubernantur a Deo, aliquem defectum et aliquod malum inveniri, propter defectum agentium secundorum, licet in ipso Deo nullus sit defectus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26219"/>Amplius.
	Perfecta bonitas in rebus creatis non inveniretur nisi esset ordo bonitatis in eis, ut scilicet quaedam sint aliis meliora: non enim implerentur omnes gradus possibiles bonitatis; neque etiam aliqua creatura Deo similaretur quantum ad hoc quod alteri emineret.
	Tolleretur etiam summus decor a rebus, si ab eis ordo distinctorum et disparium tolleretur.
	Et quod est amplius, tolleretur multitudo a rebus, inaequalitate bonitatis sublata: cum per differentias quibus res ad invicem differunt, unum altero melius existat; sicut animatum inanimato, et rationale irrationali.
	Et sic, si aequalitas omnimoda esset in rebus, non esset nisi unum bonum creatum: quod manifeste perfectioni derogat creaturae.
	Gradus autem bonitatis superior est ut aliquid sit bonum quod non possit a bonitate deficere: inferior autem eo est quod potest a bonitate deficere.
	Utrumque igitur gradum bonitatis perfectio universi requirit.
	Ad providentiam autem gubernantis pertinet perfectionem in rebus gubernatis servare, non autem eam minuere.
	Igitur non pertinet ad divinam providentiam ut omnino excludat a rebus potentiam deficiendi a bono.
	Hanc autem potentiam sequitur malum: quia quod potest deficere, quandoque deficit.
	Et ipse defectus boni malum est, ut supra ostensum est.
	Non est igitur ad divinam providentiam pertinens ut omnino malum a rebus prohibeat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26220"/>Adhuc.
	Optimum in gubernatione qualibet est ut rebus gubernatis secundum modum suum provideatur: in hoc enim regiminis iustitia consistit.
	Sicut igitur esset contra rationem humani regiminis si impedirentur a gubernatore civitatis homines agere secundum sua officia - nisi forte quandoque ad horam, propter aliquam necessitatem,- ita esset contra rationem divini regiminis si non sineret res creatas agere secundum modum propriae naturae.
	Ex hoc autem quod creaturae sic agunt, sequitur corruptio et malum in rebus: cum, propter contrarietatem et repugnantiam quae est in rebus, una res sit alterius corruptiva.
	Non est igitur ad divinam providentiam pertinens malum omnino a rebus gubernatis excludere.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26221"/>Item.
	Impossibile est quod agens operetur aliquod malum nisi propter hoc quod intendit aliquod bonum, sicut ex superioribus apparet.
	Prohibere autem cuiuscumque boni intentionem universaliter a rebus creatis, non pertinet ad providentiam eius qui est omnis boni causa: sic enim multa bona subtraherentur ab universitate rerum; sicut, si subtraheretur igni intentio generandi sibi simile, ad quam sequitur hoc malum quod est corruptio rerum combustibilium, tolleretur hoc bonum quod est generatio ignis, et conservatio ipsius secundum suam speciem.
	Non est igitur divinae providentiae malum totaliter a rebus excludere.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26222"/>Adhuc.
	Multa bona sunt in rebus quae, nisi mala essent, locum non haberent: sicut non esset patientia iustorum si non esset malignitas persequentium; nec esset locus iustitiae vindicanti si delicta non essent; in rebus etiam naturalibus non esset unius generatio nisi esset alterius corruptio.
	Si ergo malum totaliter ab universitate rerum per divinam providentiam excluderetur, oporteret etiam bonorum multitudinem diminui.
	Quod esse non debet: quia virtuosius est bonum in bonitate quam in malitia malum, sicut ex superioribus patet.
	Igitur non debet per divinam providentiam totaliter malum excludi a rebus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26223"/>Amplius.
	Bonum totius praeminet bono partis.
	Ad providum igitur gubernatorem pertinet negligere aliquem defectum bonitatis in parte, ut fiat augmentum bonitatis in toto: sicut artifex abscondit fundamenta sub terra ut tota domus habeat firmitatem.
	Sed si malum a quibusdam partibus universi subtraheretur, multum deperiret perfectionis universi, cuius pulchritudo ex ordinata malorum et bonorum adunatione consurgit, dum mala ex bonis deficientibus proveniunt, et tamen ex eis quaedam bona consequuntur, ex providentia gubernantis: sicut et silentii interpositio facit cantilenam esse suavem.
	Non igitur per divinam providentiam debuit malum a rebus excludi.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26224"/>Adhuc.
	Res aliae, et praecipue inferiores, ad bonum hominis ordinantur sicut ad finem.
	Si autem nulla mala essent in rebus, multum de bono hominis diminueretur, et quantum ad cognitionem, et quantum ad boni desiderium vel amorem.
	Nam bonum ex comparatione mali magis cognoscitur; et dum aliqua mala perpetimur, ardentius bona optamus; sicut quantum bonum sit sanitas, infirmi maxime cognoscunt; qui etiam ad eam magis exardent quam sani.
	Non igitur pertinet ad divinam providentiam mala a rebus totaliter excludere.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26225"/>Propter quod dicitur, Isaiae 45-7: <hi>faciens pacem et creans malum</hi>.
	Et Amos 3-6: <hi>non est malum in civitate quod Deus non faciat</hi>.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26226"/>Per haec autem excluditur quorundam error qui, propter hoc quod mala in mundo evenire videbant, dicebant Deum non esse: sicut Boetius, in I de Cons., introducit quendam philosophum quaerentem: <hi>si Deus est, unde malum?</hi> Esset autem e contrario arguendum: si malum est, Deus est.
	Non enim esset malum sublato ordine boni, cuius privatio est malum.
	Hic autem ordo non esset, si Deus non esset.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26227"/>Tollitur etiam et erroris occasio per praemissa illis qui divinam providentiam usque ad haec corruptibilia extendi negabant, propter hoc quod in eis multa mala evenire conspiciebant; sola autem incorruptibilia divinae providentiae subdi dicebant, in quibus nullus defectus, nec malum aliquod invenitur.
	Per haec etiam tollitur errandi occasio Manichaeis, qui duo prima principia agentia posuerunt, bonum et malum, quasi malum sub providentia boni Dei locum habere non posset.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26228"/>Solvitur etiam et quorundam dubitatio: utrum scilicet actiones malae sint a Deo? Nam cum ostensum sit omne agens actionem suam producere inquantum agit virtute divina, et ex hoc, Deum esse omnium et effectuum et actionum causam; itemque ostensum sit quod malum et defectus in his quae providentia divina reguntur, accidat ex conditione secundarum causarum, in quibus potest esse defectus: manifestum est quod actiones malae, secundum quod deficientes sunt, non sunt a Deo, sed a causis proximis deficientibus; quantum autem ad id quod de actione et entitate habent, oportet quod sint a Deo; sicut claudicatio est a virtute motiva quantum ad id quod habet de motu, quantum vero ad id quod habet de defectu, est ex curvitate cruris.</p>
</div3></div2>
<div2 n="72"><head>Caput 72: Quod divina providentia non excludit contingentiam a rebus</head> 
<div3 n="1"><head>1 </head>
<p><milestone id="n. 1" unit="section"/><A NAME="26230"/>Sicut autem divina providentia non excludit universaliter malum a rebus, ita etiam non excludit contingentiam, nec necessitatem rebus imponit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26231"/>Iam enim ostensum est quod operatio providentiae qua Deus operatur in rebus, non excludit causas secundas, sed per eas impletur, inquantum agunt virtute Dei.
	Ex causis autem proximis aliqui effectus dicuntur necessarii vel contingentes, non autem ex causis remotis: nam fructificatio plantae est effectus contingens propter causam proximam, quae est vis germinativa, quae potest impediri et deficere; quamvis causa remota, scilicet sol, sit causa ex necessitate agens.
	Cum igitur inter causas proximas multae sint quae deficere possunt, non omnes effectus qui providentiae subduntur, erunt necessarii, sed plurimi sunt contingentes.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26232"/>Adhuc.
	Ad divinam providentiam pertinet ut gradus entium qui possibiles sunt, adimpleantur, ut ex supra dictis patet.
	Ens autem dividitur per contingens et necessarium: et est per se divisio entis.
	Si igitur divina providentia excluderet omnem contingentiam, non omnes gradus entium conservarentur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26233"/>Amplius.
	Quanto aliqua sunt propinquiora Deo, tanto magis de similitudine ipsius participant: et quanto magis distant, tanto magis a similitudine ipsius deficiunt.
	Illa autem quae sunt Deo propinquissima, sunt omnino immobilia: scilicet substantiae separatae, quae maxime ad Dei similitudinem accedunt, qui est omnino immobilis.
	Quae autem sunt his proxima, et moventur immediate ab his quae semper eodem modo se habent, quandam immobilitatis speciem retinent, in hoc quod semper eodem modo moventur, sicut corpora caelestia.
	Consequitur ergo quod ea quae consequuntur ad ista, et ab eis sunt mota, longius ab immobilitate Dei distant, ut scilicet non semper eodem modo moveantur.
	Et in hoc ordinis pulchritudo apparet.
	Omne autem necessarium, inquantum huiusmodi, semper eodem modo se habet.
	Repugnaret igitur divinae providentiae, ad quam pertinet ordinem in rebus statuere et conservare, si omnia ex necessitate evenirent.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26234"/>Praeterea.
	Quod necessarium est esse, semper est.
	Nullum autem corruptibile semper est.
	Si igitur divina providentia hoc requirit quod omnia sint necessaria, sequitur quod nihil sit in rebus corruptibile: et per consequens nec generabile.
	Subtraheretur ergo a rebus tota pars generabilium et corruptibilium.
	Quod perfectioni derogat universi.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26235"/>Adhuc.
	In omni motu est quaedam generatio et corruptio: nam in eo quod movetur, aliquid incipit et aliquid desinit esse.
	Si igitur omnis generatio et corruptio subtraheretur, subtracta contingentia rerum, ut ostensum est, consequens est quod etiam motus subtraheretur a rebus, et omnia mobilia.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26236"/>Item.
	Debilitatio virtutis alicuius substantiae, et eius impedimentum ex aliquo contrario agente, est ex aliqua eius immutatione.
	Si ergo divina providentia non impedit motum a rebus, neque etiam impedietur debilitatio virtutis ipsarum, aut impedimentum ex resistentia alterius.
	Ex virtutis autem debilitate, et eius impedimento, contingit quod res naturalis non semper eodem modo operatur, sed quandoque deficit ab eo quod competit sibi secundum suam naturam, ut sic naturales effectus non ex necessitate proveniant.
	Non igitur pertinet ad providentiam divinam quod rebus provisis necessitatem imponat.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26237"/>Amplius.
	In his quae providentia debite reguntur, non debet esse aliquid frustra.
	Cum igitur manifestum sit causas aliquas esse contingentes, ex eo quod impediri possunt ut non producant suos effectus, patet quod contra rationem providentiae esset quod omnia ex necessitate contingerent.
	Non igitur divina providentia necessitatem rebus imponit, contingentiam a rebus universaliter excludens.</p>
</div3></div2>
<div2 n="73"><head>Caput 73: Quod divina providentia non excludit arbitrii libertatem</head> 
<div3 n="1"><head>1 </head>
<p><milestone id="n. 1" unit="section"/><A NAME="26239"/>Ex quo etiam patet quod providentia voluntatis libertati non repugnat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26240"/>Cuiuslibet enim providentis gubernatio ad perfectionem rerum gubernatarum ordinatur vel adipiscendam, vel augendam, vel conservandam.
	Quod igitur perfectionis est, magis conservandum est per providentiam quam quod est imperfectionis et defectus.
	In rebus autem inanimatis causarum contingentia ex imperfectione et defectu est: secundum enim suam naturam sunt determinata ad unum effectum, quem semper consequuntur nisi sit impedimentum vel ex debilitate virtutis, vel ex aliquo exteriori agente, vel ex materiae indispositione; et propter hoc causae naturales agentes non sunt ad utrumque, sed ut frequentius eodem modo suum effectum producunt, deficiunt autem raro.
	Quod autem voluntas sit causa contingens, ex ipsius perfectione provenit: quia non habet virtutem limitatam ad unum, sed habet in potestate producere hunc effectum vel illum; propter quod est contingens ad utrumlibet.
	Magis igitur pertinet ad providentiam divinam conservare libertatem voluntatis quam contingentiam in naturalibus causis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26241"/>Amplius.
	Ad providentiam divinam pertinet ut rebus utatur secundum modum earum.
	Modus autem agendi cuiuslibet rei consequitur formam eius, quae est principium actionis.
	Forma autem per quam agit voluntarie agens, non est determinata: agit enim voluntas per formam apprehensam ab intellectu, nam bonum apprehensum movet voluntatem ut eius obiectum; intellectus autem non habet unam formam effectus determinatam, sed de ratione sua est ut multitudinem formarum comprehendat.
	Et propter hoc voluntas multiformes effectus producere potest.
	Non igitur ad rationem providentiae pertinet quod excludat voluntatis libertatem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26242"/>Item.
	Per gubernationem cuiuscumque providentis res gubernatae deducuntur ad finem convenientem: unde et de providentia divina Gregorius Nyssenus dicit quod <hi>est voluntas Dei per quam omnia quae sunt, convenientem deductionem accipiunt</hi>.
	Finis autem ultimus cuiuslibet creaturae est ut consequatur divinam similitudinem, sicut supra ostensum est.
	Esset igitur providentiae repugnans si alicui rei subtraheretur illud per quod assequitur similitudinem divinam.
	Agens autem voluntarium assequitur divinam similitudinem in hoc quod libere agit: ostensum est enim in primo liberum arbitrium in Deo esse.
	Non igitur per providentiam subtrahitur voluntatis libertas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26243"/>Adhuc.
	Providentia est multiplicativa bonorum in rebus gubernatis.
	Illud ergo per quod multa bona subtraherentur a rebus, non pertinet ad providentiam.
	Si autem libertas voluntatis tolleretur, multa bona subtraherentur.
	Tolleretur enim laus virtutis humanae, quae nulla est si homo libere non agit.
	Tolleretur etiam iustitia praemiantis et punientis, si non libere homo ageret bonum vel malum.
	Cessaret etiam circumspectio in consiliis, quae de his quae ex necessitate aguntur, frustra tractantur.
	Esset igitur contra providentiae rationem si subtraheretur voluntatis libertas.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26244"/>Hinc est quod dicitur Eccli. 15-14 <hi>Deus ab initio constituit hominem, et reliquit eum in manu consilii sui</hi>.
	Et iterum: 18 <hi>ante hominem vita et mors, bonum et malum: quod placuerit ei, dabitur illi</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26245"/>Per haec autem excluditur opinio Stoicorum, qui <hi>secundum ordinem quendam causarum intransgressibilem, quem Graeci ymarmenen vocabant</hi>, omnia ex necessitate dicebant provenire.</p>
</div3></div2>
<div2 n="74"><head>Caput 74: Quod divina providentia non excludit fortunam et casum</head> 
<div3 n="1"><head>1 </head>
<p><milestone id="n. 1" unit="section"/><A NAME="26247"/>Ex praemissis etiam apparet quod divina providentia non subtrahit a rebus fortunam et casum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26248"/>In his enim quae in minori parte accidunt, dicitur esse fortuna et casus.
	Si autem non provenirent aliqua ut in minori parte, omnia ex necessitate acciderent: nam ea quae sunt contingentia ut in pluribus, in hoc solo a necessariis differunt, quod possunt in minori parte deficere.
	Esset autem contra rationem providentiae divinae si omnia ex necessitate contingerent, ut ostensum est.
	Igitur et contra rationem providentiae divinae esset si nihil foret fortuitum et casuale in rebus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26249"/>Amplius.
	Contra rationem providentiae esset si res providentiae subiectae non agerent propter finem: cum providentiae sit omnia ordinare in finem.
	Esset etiam contra perfectionem universi si nulla res corruptibilis esset, nec aliqua virtus deficere potens, ut ex supra dictis patet.
	Ex hoc autem quod aliquod agens propter finem deficit ab eo quod intendit, sequitur aliqua casu contingere.
	Esset igitur contra rationem providentiae, et perfectionis rerum, si non essent aliqua casualia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26250"/>Adhuc.
	Multitudo et diversitas causarum ex ordine divinae providentiae et dispositionis procedit.
	Supposita autem causarum diversitate, oportet unam alteri quandoque concurrere per quam impediatur, vel iuvetur, ad suum effectum producendum.
	Ex concursu autem duarum vel plurium causarum contingit aliquid casualiter evenire, dum finis non intentus ex concursu alicuius causae provenit: sicut inventio debitoris ab eo qui ibat ad forum causa emendi aliquid, provenit ex hoc quod debitor etiam ad forum ivit.
	Non est igitur divinae providentiae contrarium quod sint aliqua fortuita et casualia in rebus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26251"/>Item.
	Quod non est, non potest esse alicuius causa.
	Unde oportet quod unumquodque, sicut se habet ad esse, ita se habeat ad hoc quod sit causa.
	Oportet igitur quod secundum diversitatem ordinis in entibus sit etiam diversitas ordinis in causis.
	Ad perfectionem autem rerum requiritur quod non solum sint in rebus entia per se, sed etiam entia per accidens: res enim quae non habent in sua substantia ultimam perfectionem, oportet quod perfectionem aliquam consequantur per accidentia; et tanto per plura, quanto magis distant a simplicitate Dei.
	Ex hoc autem quod aliquod subiectum habet multa accidentia, sequitur quod sit aliquod ens per accidens: nam subiectum et accidens, et etiam duo accidentia unius subiecti, sunt unum et ens per accidens; sicut homo albus, et musicum album.
	Oportet igitur ad perfectionem rerum quod sint etiam causae quaedam per accidens.
	Ea autem quae ex causis aliquibus procedunt per accidens, dicuntur accidere a casu vel fortuna.
	Non est igitur contra rationem providentiae, quae perfectionem rerum conservat, ut aliqua fiant a casu vel fortuna.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26252"/>Praeterea.
	Ad ordinem divinae providentiae pertinet ut sit ordo et gradus in causis.
	Quanto autem aliqua causa est superior, tanto est maioris virtutis: unde eius causalitas ad plura se extendit.
	Nullius autem causae naturalis intentio se extendit ultra virtutem eius: esset enim frustra.
	Oportet ergo quod intentio causae particularis non se extendat ad omnia quae contingere possunt.
	Ex hoc autem contingit aliquid casualiter vel fortuito, quod eveniunt aliqua praeter intentionem agentium.
	Ordo igitur divinae providentiae exigit quod sit casus et fortuna in rebus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26253"/>Hinc est quod dicitur Eccle. 9-11: <hi>vidi nec velocium esse cursum</hi> etc., <hi>sed tempus casumque in omnibus</hi>, scilicet inferioribus.</p>
</div3></div2>
<div2 n="75"><head>Caput 75: Quod providentia Dei sit singularium contingentium</head> 
<div3 n="1"><head>1 </head>
<p><milestone id="n. 1" unit="section"/><A NAME="26255"/>Ex his autem quae ostensa sunt, manifestum fit quod divina providentia pervenit usque ad singularia generabilium et corruptibilium.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26256"/>Non enim videtur horum non esse providentia nisi propter eorum contingentiam, et quia multa in eis casualiter et fortuito eveniunt: in hoc enim solum differunt ab incorruptibilibus et universalibus corruptibilium, quorum dicunt providentiam esse.
	Providentiae autem non repugnat contingentia, et casus et fortuna, neque voluntarium, ut ostensum est.
	Nihil igitur prohibet et horum providentiam esse, sicut incorruptibilium et universalium.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26257"/>Adhuc.
	Si Deus horum singularium providentiam non habet, aut hoc est quia non cognoscit ea; aut quia non potest; aut quia non vult eorum curam habere.
	Non autem potest dici quod Deus singularia non cognoscat: ostensum enim est supra quod Deus eorum notitiam habet.
	Neque etiam potest dici quod Deus eorum curam habere non possit: cum eius potentia sit infinita, ut supra probatum est.
	Nec etiam haec singularia gubernationis non capacia sunt: cum videamus ea gubernari rationis industria, sicut patet in hominibus; et per naturalem instinctum, sicut patet in apibus et multis animalibus brutis, quae quodam naturali instinctu gubernantur.
	Neque etiam potest dici quod Deus non velit ea gubernare: cum voluntas ipsius sit universaliter omnis boni; bonum autem eorum quae gubernantur, in ordine gubernationis maxime consistit.
	Non igitur potest dici quod Deus horum singularium curam non habeat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26258"/>Amplius.
	Omnes causae secundae, in hoc quod causae existunt, divinam similitudinem consequuntur, ut ex supra dictis patet.
	Invenitur autem hoc communiter in causis producentibus aliquid, quod curam habent eorum quae producunt: sicut animalia naturaliter nutriunt foetus suos.
	Deus igitur curam habet eorum quorum causa existit.
	Est autem causa etiam istorum particularium, ut ex supra dictis patet.
	Habet igitur eorum curam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26259"/>Item.
	Ostensum est supra quod Deus in rebus creatis non ex necessitate naturae agit, sed per voluntatem et intellectum.
	Ea autem quae aguntur per intellectum et voluntatem, curae providentis subduntur, quae in hoc consistere videtur quod per intellectum aliqua dispensentur.
	Divinae ergo providentiae subduntur ea quae ab ipso aguntur.
	Ostensum est autem supra quod Deus operatur in omnibus causis secundis, et omnes earum effectus reducuntur in Deum sicut in causam: et sic oportet quod ea quae in istis singularibus aguntur, sint ipsius opera.
	Igitur haec singularia, et motus et operationes ipsorum, divinae providentiae subiacent.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26260"/>Praeterea.
	Stulta est providentia alicuius qui non curat ea sine quibus ea quae curat esse non possunt.
	Constat autem quod, si omnia deficerent particularia, quod universalia eorum remanere non possent.
	Si igitur Deus universalia tantum curat, singularia vero ista omnino derelinquit, stulta et imperfecta erit eius providentia.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26261"/>Si autem dicat aliquis quod horum singularium Deus curam habet usque ad hoc quod conserventur in esse, non autem quantum ad alia: hoc omnino esse non potest.
	Nam omnia alia quae circa singularia accidunt, ad eorum conservationem vel corruptionem ordinantur.
	Si ergo Deus habet curam singularium quantum ad eorum conservationem, habet curam omnium circa ea contingentium.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26262"/>Potest autem aliquis dicere quod sola cura universalium sufficit ad particularium conservationem in esse.
	Provisa sunt enim cuilibet speciei ea per quae quodlibet individuum speciei illius potest conservari in esse: sicut data sunt animalibus organa ad cibum sumendum et digerendum, et cornua ad protegendum se.
	Utilitates autem horum non deficiunt nisi in minori parte: cum ea quae sunt a natura, producant effectus suos vel semper, vel frequenter.
	Et sic non possunt omnia individua deficere, etsi aliquod deficiat.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26263"/>Sed secundum hanc rationem, omnia quae circa individua contingunt, providentiae subiacebunt, sicut et conservatio eorum in esse: quia circa singularia alicuius speciei nihil potest accidere quod non reducatur aliquo modo ad principia illius speciei.
	Sic igitur singularia non magis subiacent divinae providentiae quantum ad conservationem in esse, quam quantum ad alia.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26264"/>Praeterea.
	In comparatione rerum ad finem talis ordo apparet quod accidentia sunt propter substantias, ut per ea perficiantur; in substantiis vero materia est propter formam; per hanc enim participat divinam bonitatem, propter quam omnia facta sunt, ut supra ostensum est.
	Ex quo patet quod singularia sunt propter naturam universalem.
	Cuius signum est quod in his in quibus potest natura universalis conservari per unum individuum, non sunt multa individua unius speciei: sicut patet in sole et luna.
	Cum autem providentia sit ordinativa aliquorum in finem, oportet quod ad providentiam pertineant et fines, et ea quae sunt ad finem.
	Subiacent igitur providentiae non solum universalia, sed etiam singularia.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26265"/>Adhuc.
	Haec est differentia inter cognitionem speculativam et practicam, quod cognitio speculativa, et ea quae ad ipsam pertinent, perficiuntur in universali; ea vero quae pertinent ad cognitionem practicam, perficiuntur in particulari: nam finis speculativae est veritas, quae primo et per se in immaterialibus consistit et in universalibus; finis vero practicae est operatio, quae est circa singularia.
	Unde medicus non curat hominem in universali, sed hunc hominem: et ad hoc est tota scientia medicinae ordinata.
	Constat autem quod providentia ad practicam cognitionem pertinet: cum sit ordinativa rerum in finem.
	Esset igitur imperfectissima Dei providentia si in universalibus consisteret, et usque ad singularia non perveniret.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26266"/>Item.
	Cognitio speculativa magis perficitur in universali quam in particulari: quia magis sciuntur universalia quam particularia; et propter hoc universalissimorum principiorum cognitio omnibus est communis.
	Ille vero perfectior est in scientia speculativa qui non solum universalem, sed propriam cognitionem de rebus habet: nam qui cognoscit in universali tantum, cognoscit rem solum in potentia.
	Propter quod discipulus de universali cognitione principiorum reducitur in propriam cognitionem conclusionum per magistrum, qui utramque cognitionem habet: sicut aliquid reducitur de potentia in actum per ens actu.
	Multo igitur magis in scientia practica perfectior est qui non solum in universali, sed etiam in particulari res disponit ad actum.
	Divina igitur providentia, quae est perfectissima, usque ad singularia se extendit.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26267"/>Amplius.
	Cum Deus sit causa entis inquantum est ens, ut supra ostensum est, oportet quod ipse sit provisor entis inquantum est ens: providet enim rebus inquantum est causa earum.
	Quicquid ergo quocumque modo est, sub eius providentia cadit.
	Singularia autem sunt entia, et magis quam universalia: quia universalia non subsistunt per se, sed sunt solum in singularibus.
	Est igitur divina providentia etiam singularium.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26268"/>Item.
	Res creatae providentiae divinae subduntur prout ab ipso in finem ultimum ordinantur, qui est bonitas sua.
	Participatio ergo divinae bonitatis a rebus creatis est per providentiam divinam.
	Bonitatem autem divinam participant etiam singularia contingentia.
	Oportet ergo quod etiam ad ea divina providentia se extendat.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="26269"/>Hinc est quod dicitur Matth. 6: <hi>duo passeres asse veneunt, et unus ex eis non cadit in terra sine patre meo</hi>.
	Et Sap. 8-1: <hi>attingit a fine usque ad finem fortiter</hi>: idest, a primis creaturis usque ad infimas earum.
	Ezechiel etiam 9-9 arguitur opinio quorundam qui dicebant, <hi>dereliquit dominus terram, dominus non videt</hi>; et Iob 22-14, <hi>circa cardines caeli perambulat, nec nostra considerat</hi>.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="26270"/>Per haec autem excluditur opinio quorundam qui dixerunt quod divina providentia non se extendit usque ad haec singularia.
	Quam quidem opinionem quidam Aristoteli imponunt, licet ex verbis eius haberi non possit.</p>
</div3></div2>
<div2 n="76"><head>Caput 76: Quod providentia Dei sit omnium singularium immediate</head> 
<div3 n="1"><head>1 </head>
<p><milestone id="n. 1" unit="section"/><A NAME="26272"/>Quidam autem concesserunt providentiam divinam usque ad haec singularia procedere, sed quibusdam mediantibus causis.
	Posuit enim Plato, ut Gregorius Nyssenus dicit, triplicem providentiam.
	Quarum prima est summi Dei, qui primo et principaliter providet propriis, idest omnibus spiritualibus et intellectualibus; consequenter vero toti mundo quantum ad genera et species, et universales causas, quae sunt corpora caelestia.
	Secunda vero est qua providetur singularibus animalium et plantarum, et aliorum generabilium et corruptibilium, quantum ad eorum generationem et corruptionem et alias mutationes.
	Quam quidem providentiam Plato attribuit diis qui caelum circumeunt.
	Aristoteles vero horum causalitatem attribuit obliquo circulo.
	Tertiam vero providentiam ponit rerum quae ad humanam vitam pertinent.
	Quam quidem attribuit quibusdam Daemonibus circa terram existentibus, qui sunt, secundum ipsum, humanarum actionum custodes.
	Sed tamen, secundum Platonem, secunda et tertia providentia a prima dependet: nam Deus summus secundos et tertios statuit provisores.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26273"/>Haec autem positio Catholicae fidei consonat quantum ad hoc quod omnium providentiam reducit in Deum sicut in primum auctorem.
	Videtur autem sententiae fidei repugnare quantum ad hoc, quod non omnia particularia divinae providentiae immediate dicit esse subiecta.
	Quod ex praemissis ostendi potest.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26274"/>Habet enim Deus immediatam singularium cognitionem, non quasi ea in suis causis cognoscens tantum, sed etiam in seipsis, sicut in primo huius operis ostensum est.
	Inconveniens autem videtur quod, singularia cognoscens, eorum ordinem non velit, in quo bonum praecipuum eorum constat: cum voluntas sua sit totius bonitatis principium.
	Oportet ergo quod, sicut immediate singularia cognoscit, ita immediate eorum ordinem statuat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26275"/>Amplius.
	Ordo qui per providentiam in rebus gubernatis statuitur, ex ordine illo provenit quem provisor in sua mente disponit: sicut et forma artis quae fit in materia, ab ea procedit quae est in mente artificis.
	Oportet autem, ubi sunt multi provisores unus sub alio, quod ordinem conceptum superior inferiori tradat: sicut ars inferior accipit principia a superiori.
	Si igitur secundi et tertii provisores ponuntur esse sub primo provisore, qui est Deus summus, oportet quod ordinem statuendum in rebus a summo Deo accipiant.
	Non est autem possibile quod iste ordo sit in eis perfectior quam in summo Deo: quinimmo omnes perfectiones per modum descensus ab eo in alia proveniunt, ut ex superioribus patet.
	Oportet autem quod ordo rerum sit in secundis provisoribus non solum in universali, sed etiam quantum ad singularia: alias non possent sua providentia in singularibus ordinem statuere.
	Multo igitur magis ordo singularium est in divinae providentiae dispositione.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26276"/>Adhuc.
	In his quae humana providentia reguntur, invenitur quod aliquis superior provisor circa quaedam magna et universalia per seipsum excogitat qualiter sint ordinanda, minimorum vero ordinem ipse non excogitat, sed aliis inferioribus excogitandum relinquit.
	Et hoc quidem contingit propter eius defectum: inquantum vel singularium minimorum conditiones ignorat; vel non sufficit ad omnium ordinem excogitandum, propter laborem et temporis prolixitatem quae requireretur.
	Huiusmodi autem defectus longe sunt a Deo: nam ipse omnia singularia cognoscit; nec in intelligendo laborat, aut tempus requirit, cum intelligendo seipsum, omnia alia cognoscat, sicut supra ostensum est.
	Ipse igitur omnium et singularium ordinem excogitat.
	Eius igitur providentia est omnium singularium immediate.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26277"/>Item.
	In rebus humanis inferiores provisores per suam industriam ordinem excogitant in his quorum gubernatio eis a praesidente committitur.
	Quam quidem industriam a praesidente homine non habent, nec usum ipsius: si vero a superiore eam haberent, iam ordinatio per superiorem fieret, ipsi autem essent illius ordinationis non provisores, sed executores.
	Constat autem per supra dicta quod omnis sapientia et intellectus a summo Deo in omnibus intelligentibus causatur; nec intellectus aliquis potest aliquid intelligere nisi virtute divina, sicut nec aliquod agens operatur nisi inquantum agit in virtute ipsius.
	Est igitur ipse Deus immediate sua providentia omnia dispensans: quicumque vero sub ipso provisores dicuntur, sunt providentiae ipsius executores.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26278"/>Praeterea.
	Superior providentia dat regulas providentiae inferiori: sicut politicus dat regulas et leges duci exercitus, qui dat leges et regulas centurionibus et tribunis.
	Si igitur sub prima providentia Dei summi sunt aliae providentiae, oportet quod Deus illis secundis vel tertiis provisoribus det regulas sui regiminis.
	Aut ergo dat eis regulas et leges universales, aut particulares.
	Si autem dat eis universales regulas regiminis, cum universales regulae non possint semper ad particularia applicari, maxime in rebus mobilibus, quae non semper eodem modo se habent; oporteret quod illi provisores secundi vel tertii quandoque praeter regulas sibi datas ordinarent de rebus suae provisioni subiectis.
	Haberent ergo iudicium super regulas acceptas: quando secundum eas oporteret agere, et quando eas praetermittere oporteret.
	Quod esse non potest: quia hoc iudicium ad superiorem pertinet; nam eius est interpretari leges et dispensare in eis, cuius est eas condere.
	Hoc igitur iudicium de regulis universalibus datis, oportet quod fiat per supremum provisorem.
	Quod quidem esse non posset si se ordinationi horum singularium immediate non immisceret.
	Oportet igitur, secundum hoc, quod sit horum immediatus provisor.
	Si vero secundi et tertii provisores a summo provisore particulares regulas et leges accipiunt, manifeste apparet quod horum singularium ordinatio fit immediate per divinam providentiam.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26279"/>Amplius.
	Semper provisor superior habet iudicium de his quae ab inferioribus provisoribus ordinantur: utrum sint bene ordinata necne.
	Si igitur secundi provisores vel tertii sunt sub Deo primo provisore, oportet quod Deus iudicium habeat de his quae ab his ordinantur.
	Quod quidem esse non potest, si horum singularium ordinem non consideret.
	Habet igitur ipse per seipsum curam de his singularibus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26280"/>Adhuc.
	Si Deus per seipsum immediate haec inferiora singularia non curat, hoc non est nisi vel quia ea despicit; vel ne eis eius dignitas inquinetur, ut quidam dicunt.
	Hoc autem irrationabile est.
	Nam dignius est provide aliquorum ordinationem excogitare, quam in eis operari.
	Si igitur Deus in omnibus operatur, sicut supra ostensum est, nec in hoc aliquid eius dignitati derogatur, quinimmo pertinet ad eius universalem et summam virtutem; nullo modo despiciendum est ei, vel eius dignitatem commaculat, si circa haec singularia immediate providentiam habeat.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26281"/>Item.
	Omnis sapiens qui provide sua virtute utitur, in agendo moderatur suae virtutis usum, ordinans ad quid et quantum perveniat: alias virtus in agendo sapientiam non sequeretur.
	Constat autem ex praemissis quod divina virtus in operando usque ad infima rerum pervenit.
	Igitur divina sapientia est ordinativa qui, et quot, et qualiter ex eius virtute progrediantur effectus, etiam in infimis rebus.
	Est igitur ipse immediate sua providentia omnium rerum ordinem excogitans.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26282"/>Hinc est quod dicitur Rom. 13-1: <hi>quae a Deo sunt, ordinata sunt</hi>.
	Et Iudith. 9-4: <hi>tu fecisti priora, et illa post illa cogitasti, et hoc factum est quod ipse voluisti</hi>.</p>
</div3></div2>
<div2 n="77"><head>Caput 77: Quod executio divinae providentiae fit mediantibus causis secundis</head> 
<div3 n="1"><head>1 </head>
<p><milestone id="n. 1" unit="section"/><A NAME="26284"/>Attendendum est autem quod ad providentiam duo requiruntur: ordinatio, et ordinis executio.
	Quorum primum fit per virtutem cognoscitivam: unde qui perfectioris cognitionis sunt, ordinatores aliorum dicuntur, sapientis enim est ordinare.
	Secundum vero fit per virtutem operativam.
	E contrario autem se habet in his duobus: nam tanto perfectior est ordinatio, quanto magis descendit ad minima; minimorum autem executio condecet inferiorem virtutem, effectui proportionatam.
	In Deo autem quantum ad utrumque summa perfectio invenitur: est enim in eo perfectissima sapientia ad ordinandum, virtus perfectissima ad operandum.
	Oportet ergo quod ipse omnium ordines per sapientiam suam disponat, etiam minimorum: exequatur vero minima per alias inferiores virtutes, per quas ipse operetur, sicut virtus universalis et altior per inferiorem et particularem virtutem.
	Conveniens est igitur quod sint inferiores agentes divinae providentiae executores.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26285"/>Item.
	Ostensum est supra quod divina operatio non excludit operationes causarum secundarum.
	Ea vero quae ex operationibus causarum secundarum proveniunt, divinae providentiae subiacent: cum Deus omnia singularia ordinet per seipsum, ut ostensum est.
	Sunt igitur secundae causae divinae providentiae executrices.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26286"/>Adhuc.
	Quanto virtus alicuius agentis est fortior, tanto in magis remota suam operationem extendit: sicut ignis, quanto est maior, magis remota calefacit.
	Hoc autem non contingit in agente quod non agit per medium: quia quidlibet in quod agit, est sibi proximum.
	Cum igitur virtus divinae providentiae sit maxima, per aliqua media ad ultima suam operationem perducere debet.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26287"/>Amplius.
	Ad dignitatem regentis pertinet ut habeat multos ministros, et diversos sui regiminis executores: quia tanto altius et maius ostendetur suum dominium, quanto plures in diversis gradibus ei subduntur.
	Nulla autem dignitas alicuius regentis est comparabilis dignitati divini regiminis.
	Conveniens igitur est quod per diversos gradus agentium fiat divinae providentiae executio.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26288"/>Praeterea.
	Convenientia ordinis perfectionem providentiae demonstrat: cum ordo sit proprius providentiae effectus.
	Ad convenientiam autem ordinis pertinet ut nihil inordinatum relinquatur.
	Perfectio igitur divinae providentiae requirit ut excessum aliquarum rerum supra alias ad ordinem convenientem reducat.
	Hoc autem fit cum ex abundantia aliquorum magis habentium, provenit aliquod bonum minus habentibus.
	Cum igitur perfectio universi requirat quod quaedam aliis abundantius divinam bonitatem participent, ut supra ostensum est, exigit divinae providentiae perfectio ut per ea quae plenius divinam bonitatem participant, executio divini regiminis compleatur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26289"/>Adhuc.
	Nobilior est ordo causarum quam effectuum: sicut et causa potior est effectu.
	Magis igitur in eo perfectio providentiae demonstratur.
	Si autem non essent aliquae causae mediae exequentes divinam providentiam non esset in rebus ordo causarum, sed effectuum tantum.
	Exigit igitur divinae providentiae perfectio quod sint causae mediae executrices ipsius.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26290"/>Hinc est quod in Psalmo dicitur: <hi>benedicite domino omnes virtutes eius, ministri eius, qui facitis voluntatem eius</hi>; et alibi: <hi>ignis, grando, nix, spiritus procellarum, quae faciunt verbum eius</hi>.</p>
</div3></div2>
<div2 n="78"><head>Caput 78: Quod mediantibus creaturis intellectualibus aliae creaturae reguntur a Deo</head> 
<div3 n="1"><head>1 </head>
<p><milestone id="n. 1" unit="section"/><A NAME="26292"/>Quia vero ad providentiam divinam pertinet ut ordo servetur in rebus; congruus autem ordo est ut a supremis ad infima proportionaliter descendatur: oportet quod divina providentia secundum quandam proportionem usque ad res ultimas perveniat.
	Haec autem proportio est ut, sicut supremae creaturae sunt sub Deo et gubernantur ab ipso, ita inferiores creaturae sint sub superioribus et regantur ab ipsis.
	Inter omnes autem creaturas sunt supremae intellectuales, sicut ex superioribus patet.
	Exigit igitur divinae providentiae ratio ut ceterae creaturae per creaturas rationales regantur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26293"/>Amplius.
	Quaecumque creatura exequitur divinae providentiae ordinem, hoc habet inquantum participat aliquid de virtute primi providentis: sicut et instrumentum non movet nisi inquantum per motum participat aliquid de virtute principalis agentis.
	Quae igitur amplius de virtute divinae providentiae participant, sunt executiva divinae providentiae in illa quae minus participant.
	Creaturae autem intellectuales plus aliis de ipsa participant: nam, cum ad providentiam requiratur et dispositio ordinis, quae fit per cognoscitivam virtutem, et executio, quae fit per operativam, creaturae rationales utramque virtutem participant, reliquae vero creaturae virtutem operativam tantum.
	Per creaturas igitur rationales omnes aliae creaturae sub divina providentia reguntur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26294"/>Adhuc.
	Cuicumque datur a Deo aliqua virtus, datur ei in ordine ad effectum ipsius virtutis: sic enim optime omnia disponuntur, dum unumquodque ordinatur ad omnia bona quae ex ipso nata sunt provenire.
	Virtus autem intellectiva de se est ordinativa et regitiva: unde videmus quod, quando coniunguntur in eodem, virtus operativa sequitur regimen intellectivae virtutis; sicut in homine videmus quod ad imperium voluntatis moventur membra.
	Idem etiam apparet si in diversis existant: nam illi homines qui excedunt in virtute operativa, oportet quod dirigantur ab illis qui in virtute intellectiva excedunt.
	Exigit igitur divinae providentiae ratio quod creaturae aliae per intellectuales creaturas regantur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26295"/>Item.
	Virtutes particulares natae sunt moveri a virtutibus universalibus: ut patet tam in arte quam in natura.
	Constat autem quod virtus intellectiva est universalior omni alia virtute operativa: nam virtus intellectiva continet formas universales, omnis autem virtus operativa tantum est ex aliqua forma propria operantis.
	Oportet igitur quod per virtutes intellectuales moveantur et regantur omnes aliae creaturae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26296"/>Praeterea.
	In omnibus potentiis ordinatis una est directiva alterius, quae magis rationem cognoscit: unde videmus in artibus quod ars illa ad quam pertinet finis, ex quo sumitur ratio totius artificii, dirigit illam, et imperat ei, quae artificium operatur, sicut ars gubernatoria navifactivae; et illa quae formam inducit, imperat ei quae materiam disponit.
	Instrumenta vero, quae non cognoscunt aliquam rationem, reguntur tantum.
	Cum igitur solae intellectuales creaturae rationes ordinis creaturarum cognoscere possint, earum erit regere et gubernare omnes alias creaturas.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26297"/>Adhuc.
	Quod est per se, est causa eius quod est per aliud.
	Solae autem creaturae intellectuales operantur per seipsas, utpote suarum operationum per liberum voluntatis arbitrium dominae existentes: aliae vero creaturae ex necessitate naturae operantur, tanquam ab alio motae.
	Creaturae igitur intellectuales per suam operationem sunt motivae et regitivae aliarum creaturarum.</p>
</div3></div2>
<div2 n="79"><head>Caput 79: Quod substantiae intellectivae inferiores reguntur per superiores</head> 
<div3 n="1"><head>1 </head>
<p><milestone id="n. 1" unit="section"/><A NAME="26299"/>Cum autem inter creaturas intellectuales quaedam sint aliis altiores, ut ex superioribus patet, oportet quod etiam inferiores intellectualium naturarum per superiores gubernentur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26300"/>Adhuc.
	Virtutes magis universales sunt motivae virtutum particularium, sicut dictum est.
	Superiores autem inter intellectuales naturas habent formas magis universales, ut supra ostensum est.
	Sunt igitur ipsae regitivae inferiorum intellectualium naturarum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26301"/>Item.
	Potentia intellectiva quae est propinquior principio, semper invenitur regitiva intellectualis virtutis quae magis a principio distat.
	Quod quidem apparet tam in scientiis speculativis quam in activis: scientia enim speculativa quae accipit ab alia principia ex quibus demonstrat, dicitur esse illi subalternata; et scientia activa quae est propinquior fini, qui est principium in operativis, est architectonica respectu magis distantis.
	Cum ergo inter intellectuales substantias quaedam sint primo principio, scilicet Deo, propinquiores, ut in secundo ostensum est, ipsae erunt aliarum regitivae.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26302"/>Adhuc.
	Superiores intellectuales substantiae perfectius divinae sapientiae influentiam in seipsis recipiunt: cum unumquodque recipiat aliquid secundum modum suum.
	Per sapientiam autem divinam omnia gubernantur.
	Et sic oportet quod ea quae magis divinam sapientiam participant, sint gubernativa eorum quae minus participant.
	Substantiae igitur intellectuales inferiores gubernantur per superiores.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26303"/>Dicuntur ergo superiores spiritus et Angeli, inquantum inferiores spiritus dirigunt quasi eis annuntiando, nam Angeli quasi nuntii dicuntur; et ministri, inquantum per suam operationem exequuntur, etiam in corporalibus, divinae providentiae ordinem, nam minister est <hi>quasi instrumentum animatum</hi>, secundum philosophum.
	Et hoc est quod dicitur in Psalmo. <hi>Qui facit Angelos suos spiritus, et ministros suos flammam ignis</hi>.</p>
</div3></div2>
<div2 n="80"><head>Caput 80: De ordinatione Angelorum ad invicem</head> 
<div3 n="1"><head>1 </head>
<p><milestone id="n. 1" unit="section"/><A NAME="26305"/>Cum autem corporalia per spiritualia regantur, ut ostensum est, corporalium autem est quidam ordo: oportet quod superiora corpora per superiores intellectuales substantias regantur, inferiora vero per inferiores.
	Quia etiam quanto aliqua substantia est superior, tanto virtus eius est universalior; virtus vero intellectualis substantiae est universalior virtute corporis: superiores quidem inter intellectuales substantias habent virtutes non explicabiles per aliquam virtutem corpoream, et ideo non sunt corporibus unitae; inferiores vero habent virtutes particulatas explicabiles per aliqua corporea instrumenta, et ideo oportet quod corporibus uniantur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26306"/>Sicut autem superiores inter substantias intellectuales sunt universalioris virtutis, ita etiam perfectius divinam dispositionem ab ipso recipiunt, in hoc quod usque ad singula ordinis rationem cognoscunt per hoc quod a Deo accipiunt.
	Haec autem divinae ordinationis manifestatio divinitus facta usque ad ultimas intellectualium substantiarum pertingit: sicut dicitur Iob 25-3: <hi>nunquid est numerus militum eius, et super quem non splendet lumen eius?</hi> Sed inferiores intellectus non in ea perfectione ipsam recipiunt quod per eam singula quae ad ordinem providentiae spectant, ab ipsis exequenda, cognoscere possint, sed solum in quadam communitate: quantoque sunt inferiores, tanto per primam illuminationem divinitus acceptam minus in speciali divini ordinis cognitionem accipiunt; in tantum quod intellectus humanus, qui est infimus secundum naturalem cognitionem, solum quorundam universalissimorum notitiam habet.
	Sic igitur substantiae intellectuales superiores perfectionem cognitionis praedicti ordinis immediate consequuntur a Deo, quam quidem perfectionem oportet quod aliae inferiores per eas consequantur: sicut supra diximus quod universalis discipuli cognitio per cognitionem magistri, qui in speciali cognoscit, perducitur ad perfectum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26307"/>Hinc est quod Dionysius de supremis intellectualibus substantiis, quas <hi>primae hierarchiae</hi>, idest sacri principatus nominat, 7 cap.
	Cael.
	Hier., dicit quod <hi>non per alias substantias sanctificatae, sed ab ipsa divinitate, in ipsam immediate extenduntur et ad immaterialem et invisibilem pulchritudinem, quantum fas est, in contemplationem adducuntur et ad divinorum operum scibiles rationes</hi>; et per has dicit <hi>suppositas caelestium essentiarum dispositiones erudiri</hi>.
	Sic ergo altiores intellectus in altiori principio cognitionis perfectionem suscipiunt.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26308"/>In qualibet autem dispositione providentiae ipsa ordinatio effectuum ex forma agentis derivatur: oportet enim effectus a causa secundum aliquam similitudinem procedere.
	Quod autem agens suae formae similitudinem effectibus communicet, est propter aliquem finem.
	Primum ergo principium in dispositione providentiae est finis; secundum, forma agentis; tertium, ipsa dispositio ordinis effectuum.
	Supremum igitur in ordine intellectus est quod in fine ordinis ratio attendatur; secundum autem, quod in forma; tertium vero, quod ipsa ordinis dispositio in seipsa, non in aliquo altiori principio cognoscatur.
	Unde et ars quae considerat finem, est architectonica respectu eius quae considerat formam, sicut gubernatoria respectu navis factivae; ea vero quae considerat formam, respectu eius quae considerat solum ordines motuum qui ordinantur ad formam, sicut navis factiva respectu manu artificum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26309"/>Sic ergo inter illos intellectus qui immediate in ipso Deo perfectam cognitionem ordinis providentiae divinae percipiunt, est quidam ordo, quia supremi et primi ordinis providentiae rationem percipiunt in ipso ultimo fine, qui est divina bonitas; quidam tamen eorum aliis clarius.
	Et isti dicuntur Seraphim, quasi ardentes vel incendentes, quia per incendium designari solet intensio amoris vel desiderii, quae sunt de fine.
	Unde Dionysius dicit, 7 cap.
	Cael.
	Hier., quod ex hoc eorum nomine designatur mobilitas eorum circa divina, fervens et flexibilis, et reductio inferiorum in Deum, sicut in finem.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26310"/>Secundi autem rationem ordinis providentiae in ipsa forma divina perfecte cognoscunt.
	Et hi dicuntur Cherubim, quod interpretatur scientiae plenitudo: scientia enim per formam scibilis perficitur.
	Unde dicit Dionysius quod talis nominatio significat, quod sunt <hi>contemplativi in prima operatrice virtute divinae pulchritudinis</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26311"/>Tertii vero ipsam dispositionem divinorum iudiciorum in seipsa considerant.
	Et hi dicuntur <hi>throni</hi>: nam per thronum potestas iudiciaria designatur, secundum illud: <hi>sedes super thronum et iudicas iustitiam</hi>.
	Unde dicit Dionysius quod per hanc nominationem designatur quod sunt deiferi, et ad omnes divinas susceptiones familiariter aperti.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26312"/>Non autem sic praemissa intelligenda sunt quasi aliud sit divina bonitas, aliud divina essentia, et aliud eius scientia rerum dispositionem continens: sed quia secundum haec alia et alia est eius consideratio.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26313"/>Inter ipsos etiam inferiores spiritus, qui divini ordinis per eos exequendi perfectam cognitionem per superiores spiritus consequuntur, oportet ordinem esse.
	Nam quae inter ea sunt altiora, virtutis etiam sunt universalioris in cognoscendo: unde cognitionem ordinis providentiae in principiis et causis magis universalibus adipiscuntur; inferiores vero in causis magis particularibus; altioris enim intellectus esset homo qui ordinem omnium naturalium considerare posset in corporibus caelestibus, quam qui indiget ad perfectam cognitionem ad inferiora corpora prospicere.
	Illi igitur qui in causis universalibus, quae sunt mediae inter Deum, qui est universalissima causa, et causas particulares, possunt ordinem providentiae perfecte cognoscere, medii sunt inter illos qui in ipso Deo rationem praedicti ordinis considerare sufficiunt, et eos qui in causis particularibus necesse habent considerare.
	Et hi a Dionysio ponuntur in media hierarchia, quae, sicut a suprema dirigitur, ita dirigit infimam: ut dicit in 8 cap.
	Cael.
	Hier.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26314"/>Inter has etiam intellectuales substantias oportet quod ordo quidam existat.
	Nam ipsa universalis providentiae dispositio distribuitur quidem, primo, in multos executores.
	Quod quidem fit per ordinem <hi>dominationum</hi>: dominorum enim est praecipere quid alii exequantur.
	Unde Dionysius dicit, 8 cap.
	Cael.
	Hier., quod <hi>nomen dominationis designat aliquam anagogen superpositam omni servituti, et omni subiectione superiorem</hi>.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26315"/>Secundo autem, ab operante et exequente distribuitur et multiplicatur ad varios effectus.
	Quod quidem fit per ordinem <hi>virtutum</hi>, quarum nomen, ut Dionysius ibidem dicit, significat <hi>quandam fortem virilitatem in omnes deiformes operationes, non relinquentem suimet imbecillitate aliquem deiformem motum</hi>.
	In quo patet quod principium universalis operationis ad hunc ordinem pertinet.
	Unde videtur quod ad hunc ordinem pertineat motus caelestium corporum, ex quibus, sicut ex quibusdam universalibus causis, consequuntur particulares effectus in natura: et ideo virtutes caelorum nominantur Luc. 21-26, ubi dicitur: <hi>virtutes caelorum movebuntur</hi>.
	Ad eos etiam spiritus pertinere videtur executio divinorum operum quae praeter naturae ordinem fiunt, nam ista sunt sublimissima in divinis ministeriis: propter quod Gregorius dicit quod <hi>virtutes dicuntur illi spiritus per quos signa frequentius fiunt</hi>.
	Et si quid aliud universale et primum est in ministeriis divinis exequendis, conveniens est ad hunc ordinem pertinere.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26316"/>Tertio vero, universalis providentiae ordo, iam in effectibus institutus, inconfusus custoditur, dum cohibentur ea quae possent hunc ordinem perturbare.
	Quod quidem pertinet ad ordinem <hi>potestatum</hi>.
	Unde Dionysius ibidem dicit quod nomen potestatum importat quandam bene ordinatam et inconfusam circa divinas susceptiones ordinationem.
	Et ideo Gregorius dicit quod ad hunc ordinem pertinet contrarias potestates arcere.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26317"/>Infimi autem inter superiores intellectuales substantias sunt qui ordinem divinae providentiae ut in particularibus causis cognoscibilem divinitus accipiunt: et hi immediate rebus humanis praeponuntur.
	Unde de eis Dionysius dicit quod ista tertia dispositio spirituum humanis hierarchiis per consequentiam praecipit.
	Per res autem humanas intelligendae sunt omnes inferiores naturae et causae particulares, quae ad hominem ordinantur et in usum hominis cedunt, sicut patet ex praemissis.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26318"/>Inter hos etiam quidam ordo existit.
	Nam in rebus humanis est aliquod bonum commune, quod quidem est bonum civitatis vel gentis, quod videtur ad <hi>principatuum</hi> ordinem pertinere.
	Unde Dionysius eodem capitulo dicit quod nomen principatuum designat quiddam ductivum cum ordine sacro.
	Propter quod et Dan. 10, fit mentio de Michaele principe Iudaeorum, et principe Persarum, et Graecorum.
	Et sic dispositio regnorum, et mutatio dominationis a gente in gentem, ad ministerium huius ordinis pertinere oportet.
	Instructio etiam eorum qui inter homines existunt principes, de his quae ad administrationem sui regiminis pertinent, ad hunc ordinem spectare videtur.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="26319"/>Est etiam aliquod humanum bonum quod non in communitate consistit, sed ad unum aliquem pertinet secundum seipsum, non tamen uni soli utile, sed multis: sicut quae sunt ab omnibus et singulis credenda et observanda, sicut ea quae sunt fidei, et cultus divinus, et alia huiusmodi.
	Et hoc ad <hi>Archangelos</hi> pertinet, de quibus Gregorius dicit quod <hi>summa nuntiant</hi>: sicut Gabrielem Archangelum nominamus, qui virgini verbi incarnationem nuntiavit ab omnibus credendam.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="26320"/>Quoddam vero humanum bonum est ad unumquemque singulariter pertinens.
	Et huiusmodi ad ordinem pertinent <hi>Angelorum</hi>, de quibus Gregorius dicit quod <hi>infima nuntiant</hi>: unde et hominum custodes esse dicuntur, secundum illud Psalmi: <hi>Angelis suis Deus mandavit de te, ut custodiant te in omnibus viis tuis</hi>.
	Unde et Dionysius dicit quod Archangeli medii sunt inter principatus et Angelos, habentes aliquid commune cum utrisque: cum principatibus quidem, inquantum inferioribus Angelis ducatum praestant, nec immerito, quia quae sunt propria in humanis, secundum ea quae sunt communia dispensari oportet; cum Angelis vero, quia annuntiant Angelis, et per Angelos nobis, quorum est manifestare hominibus, quae ad eos pertinent secundum uniuscuiusque analogiam.
	Propter quod et commune nomen ultimus ordo quasi speciale sibi assumit: quia scilicet officium habet nobis immediate nuntiandi.
	Et propter hoc Archangeli nomen compositum habent ex utroque: dicuntur enim Archangeli quasi principes Angeli.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="26321"/>Assignat autem et Gregorius aliter caelestium spirituum ordinationem: nam principatus inter medios spiritus connumerat, post dominationes immediate; virtutes vero inter infimos, ante Archangelos.
	Sed, diligenter inspicientibus, utraque ordinatio in modico differt.
	Nam secundum Gregorium, principatus dicuntur, non qui gentibus praeponuntur, sed <hi>qui etiam ipsis bonis spiritibus principantur</hi>, quasi primi existentes in ministeriorum divinorum executione: dicit enim quod <hi>principari est inter alios priorem existere</hi>.
	Hoc autem, secundum assignationem ante dictam, diximus ad virtutum ordinem pertinere.
	Virtutes autem, secundum Gregorium, sunt quae ad quasdam particulares operationes ordinantur, cum in aliquo speciali casu, praeter communem ordinem, oportet aliqua miraculose fieri.
	Secundum quam rationem satis convenienter cum infimis ordinantur.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="26322"/>Utraque autem ordinatio ex verbis apostoli auctoritatem habere potest.
	Dicit enim Ephes. 1-20 <hi>constituens illum</hi>, scilicet Christum, <hi>ad dexteram suam in caelestibus, supra omnem principatum et potestatem et virtutem et dominationem</hi>.
	In quo patet quod, ascendendo, supra principatus potestates posuit, et supra has virtutes, supra quas dominationes collocavit.
	Quem ordinem Dionysius observavit.
	Ad Colossenses autem, loquens de Christo, dicit: <hi>sive throni, sive dominationes, sive principatus, sive potestates, omnia per ipsum et in ipso creata sunt</hi>.
	In quo patet quod, a thronis incipiens, descendendo, sub eis dominationes, sub quibus principatus, et sub his potestates posuit.
	Quem ordinem Gregorius observavit.
	De Seraphim autem fit mentio Isaiae 6; de Cherubim, Ezech. 1; de Archangelis, in canonica Iudae, <hi>cum Michael Archangelus cum Diabolo disputans</hi> etc.; de Angelis autem in Psalmis, ut dictum est.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="26323"/>Est autem in omnibus ordinatis virtutibus hoc commune, quod in vi superioris virtutis omnes inferiores agunt.
	Unde id quod diximus ad Seraphim ordinem pertinere, omnes inferiores ex virtute ipsius exequuntur.
	Et similiter etiam est in aliis ordinibus considerandum.</p>
</div3></div2>
<div2 n="81"><head>Caput 81: De ordinatione hominum ad invicem et ad alia</head> 
<div3 n="1"><head>1 </head>
<p><milestone id="n. 1" unit="section"/><A NAME="26325"/>Inter alias vero intellectuales substantias humanae animae infimum gradum habent: quia, sicut supra dictum est, in prima sui institutione cognitionem ordinis providentiae divinae in sola quadam universali cognitione suscipiunt; ad perfectam vero ordinis secundum singula cognitionem, oportet quod ex ipsis rebus, in quibus ordo divinae providentiae iam particulariter institutus est, perducatur.
	Unde oportuit quod haberet organa corporea, per quae a rebus corporalibus cognitionem hauriret.
	Ex quibus tamen, propter debilitatem intellectualis luminis, perfectam notitiam eorum quae ad hominem spectant, adipisci non valent nisi per superiores spiritus adiuventur, hoc exigente divina dispositione, ut inferiores per superiores spiritus perfectionem acquirant, ut supra ostensum est.
	Quia tamen aliquid homo de lumine intellectuali participat, ei secundum providentiae divinae ordinem subduntur animalia bruta, quae intellectu nullo modo participant.
	Unde dicitur Gen. 1-26: <hi>faciamus hominem ad imaginem et similitudinem nostram</hi>, scilicet secundum quod intellectum habet, <hi>et praesit piscibus maris, et volatilibus caeli, et bestiis terrae</hi>.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26326"/>Animalia vero bruta, etsi intellectu careant, quia tamen cognitionem aliquam habent, plantis, et aliis quae cognitione carent, secundum divinae providentiae ordinem praeferuntur.
	Unde dicitur Gen. 1-29 <hi>ecce, dedi vobis omnem herbam afferentem semen super terram, et universa ligna quae habent in semetipsis sementem generis sui, ut sint vobis in escam, et cunctis animantibus terrae</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26327"/>Inter ea vero quae penitus cognitione carent, unum subiacet alteri secundum quod est unum altero potentius in agendo.
	Non enim participant aliquid de dispositione providentiae, sed solum de executione.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26328"/>Quia vero homo habet et intellectum et sensum et corporalem virtutem, haec in ipso ad invicem ordinantur, secundum divinae providentiae dispositionem, ad similitudinem ordinis qui in universo invenitur, nam virtus corporea subditur sensitivae et intellectivae virtuti, velut exequens earum imperium; ipsa sensitiva potentia intellectivae subditur, et eius imperio continetur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26329"/>Ex eadem autem ratione, et inter ipsos homines ordo invenitur.
	Nam illi qui intellectu praeminent, naturaliter dominantur; illi vero qui sunt intellectu deficientes, corpore vero robusti, a natura videntur instituti ad serviendum; sicut Aristoteles dicit in sua politica.
	Cui etiam concordat sententia Salomonis, qui dicit, Proverb. 11-29: <hi>qui stultus est, serviet sapienti</hi>.
	Et Exod. 18 dicitur: <hi>provide de omni plebe viros sapientes et timentes Deum, qui iudicent populum omni tempore</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26330"/>Sicut autem in operibus unius hominis ex hoc inordinatio provenit quod intellectus sensualem virtutem sequitur; sensualis vero virtus propter corporis indispositionem trahitur ad corporis motum, ut in claudicantibus apparet: ita et in regimine humano inordinatio provenit ex eo quod non propter intellectus praeminentiam aliquis praeest, sed vel robore corporali dominium sibi usurpat, vel propter sensualem affectionem aliquis ad regendum praeficitur.
	Quam quidem inordinationem nec Salomon tacet, qui dicit, Eccle. 10-5 <hi>est et malum quod vidi sub sole, quasi per errorem egrediens a facie principis, positum stultum in dignitate sublimi</hi>.
	Huiusmodi autem inordinatio divinam providentiam non excludit: provenit enim, permissione divina, ex defectu inferiorum agentium; sicut et de aliis malis dictum est.
	Neque per huiusmodi inordinationem totaliter naturalis ordo pervertitur: nam stultorum dominium infirmum est, nisi sapientum consilio roboretur.
	Unde dicitur Proverb. 20-18: <hi>cogitationes consiliis roborabuntur et gubernaculis tractanda sunt bella</hi>; et 24-5 <hi>vir sapiens fortis est et vir doctus validus et robustus: quia cum dispositione initur bellum, et erit salus ubi multa consilia</hi>.
	Et quia consilians regit eum qui consilium accipit, et quodammodo ei dominatur, dicitur Proverb. 17-2, quod <hi>servus sapiens dominabitur filiis stultis</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26331"/>Patet ergo quod divina providentia ordinem omnibus rebus imponit: ut sic verum sit quod dicit apostolus, Rom. 13-1: <hi>quae a Deo sunt, ordinata sunt</hi>.</p>
</div3></div2>
<div2 n="82"><head>Caput 82: Quod inferiora corpora reguntur a Deo per corpora caelestia</head> 
<div3 n="1"><head>1 </head>
<p><milestone id="n. 1" unit="section"/><A NAME="26333"/>Sicut autem in substantiis intellectualibus est superius et inferius, ita etiam in substantiis corporalibus.
	Substantiae autem intellectuales reguntur a superioribus, ut dispositio divinae providentiae proportionaliter descendat usque ad infima, sicut iam dictum est.
	Ergo, pari ratione, inferiora corpora per superiora disponuntur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26334"/>Amplius.
	Quanto aliquod corpus est superius loco, tanto invenitur esse formalius et propter hoc etiam rationabiliter est locus inferioris, nam formae est continere, sicut et loci; aqua enim est formalior terra, aer aqua, ignis aere.
	Sed corpora caelestia sunt omnibus loco superiora.
	Ipsa igitur sunt magis formalia omnibus aliis.
	Ergo magis activa.
	Agunt ergo in inferiora corpora.
	Et sic per ea inferiora disponuntur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26335"/>Item.
	Quod est in sua natura perfectum absque contrarietate, est universalioris virtutis quam illud quod in sua natura non perficitur nisi cum contrarietate: contrarietas enim est ex differentiis determinantibus et contrahentibus genus; unde in acceptione intellectus, quia est universalis, species contrariorum non sunt contrariae, cum sint simul.
	Corpora autem caelestia sunt in suis naturis absque omni contrarietate perfecta: non enim sunt levia neque gravia, neque calida neque frigida.
	Corpora vero inferiora non perficiuntur in suis naturis nisi cum aliqua contrarietate.
	Et hoc etiam motus eorum demonstrant: nam motui circulari corporum caelestium non est aliquid contrarium, unde nec in eis violentia esse potest; motui autem inferiorum corporum contrarii sunt, scilicet motus deorsum motui sursum.
	Corpora ergo caelestia sunt universalioris virtutis quam corpora inferiora.
	Universales autem virtutes sunt motivae particularium, sicut ex dictis patet.
	Corpora igitur caelestia movent et disponunt corpora inferiora.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26336"/>Adhuc.
	Ostensum est supra quod per substantias intellectuales alia omnia reguntur.
	Corpora autem caelestia sunt similiora substantiis intellectualibus quam alia corpora, inquantum sunt incorruptibilia.
	Sunt etiam eis propinquiora, inquantum ab eis immediate moventur, ut supra ostensum est.
	Per ipsa igitur reguntur inferiora corpora.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26337"/>Praeterea.
	Oportet primum principium motus esse aliquid immobile.
	Quae ergo magis accedunt ad immobilitatem, debent esse aliorum motiva.
	Corpora autem caelestia magis accedunt ad immobilitatem primi principii quam inferiora: quia non moventur nisi una specie motus, scilicet motu locali; alia vero corpora moventur omnibus speciebus motus.
	Corpora igitur caelestia sunt motiva et regitiva inferiorum corporum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26338"/>Amplius.
	Primum in quolibet genere est causa eorum quae sunt post.
	Inter omnes autem alios motus, primus est motus caeli.
	Primo quidem, quia motus localis est primus inter omnes motus.
	Et tempore: quia solus potest esse perpetuus, ut probatur in VIII Phys.
	Et naturaliter: quia sine eo non potest esse aliquis aliorum; non enim augmentatur aliquid nisi praeexistente alteratione, per quam quod prius erat dissimile, convertatur et fiat simile; neque alteratio potest esse nisi praeexistente loci mutatione, quia ad hoc quod fiat alteratio, oportet quod alterans magis sit propinquum alterato nunc quam prius.
	Est etiam perfectione prior: quia motus localis non variat rem secundum aliquid ei inhaerens, sed solum secundum aliquid extrinsecum; et propter hoc est rei iam perfectae.
	Secundo, quia etiam inter motus locales est motus circularis prior.
	Et tempore: quia solus ipse potest esse perpetuus, ut probatur in VIII Phys.
	Et naturaliter: quia est magis simplex et unus, cum non distinguatur in principium, medium et finem, sed totus sit quasi medium.
	Et etiam perfectione: quia reflectitur ad principium.
	Tertio, quia solus motus caeli invenitur semper regularis et uniformis: in motibus enim naturalibus gravium et levium fit additio velocitatis in fine, in violentis autem additio tarditatis.
	Oportet ergo quod motus caeli sit causa omnium aliorum motuum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26339"/>Adhuc.
	Sicut se habet immobile simpliciter ad motum simpliciter, ita se habet immobile secundum hunc motum ad motum talem.
	Id autem quod est immobile simpliciter, est principium omnis motus, ut supra probatum est.
	Quod ergo est immobile secundum alterationem, est principium omnis alterationis.
	Corpora autem caelestia sola inter corporalia sunt inalterabilia: quod demonstrat dispositio eorum, quae semper eadem invenitur.
	Est ergo corpus caeleste causa omnis alterationis in his quae alterantur.
	Alteratio autem in his inferioribus est principium omnis motus: nam per alterationem pervenitur ad augmentum et generationem; generans autem est motor per se in motu locali gravium et levium.
	Oportet ergo quod caelum sit causa omnis motus in istis inferioribus corporibus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26340"/>Sic ergo patet quod corpora inferiora a Deo per corpora caelestia reguntur.</p>
</div3></div2>
<div2 n="83"><head>Caput 83: Epilogus praedictorum</head> 
<div3 n="1"><head>1 </head>
<p><milestone id="n. 1" unit="section"/><A NAME="26342"/>Ex omnibus autem quae ostensa sunt colligere possumus quod, quantum ad ordinis excogitationem rebus imponendum, Deus omnia per seipsum disponit.
	Unde super illud Iob 33, <hi>quem posuit alium super orbem quem fabricatus est?</hi> Dicit Gregorius: <hi>mundum quippe per seipsum regit qui per seipsum condidit</hi>.
	Et Boetius, in III de Consol.: <hi>Deus per se solum cuncta disponit</hi>.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26343"/>Sed quantum ad executionem, inferiora per superiora dispensat.
	Corporalia quidem per spiritualia.
	Unde Gregorius dicit, in IV Dialog.: <hi>in hoc mundo visibili nihil nisi per invisibilem creaturam disponi potest</hi>.
	Inferiores vero spiritus per superiores.
	Unde dicit Dionysius, IV cap.
	Cael.
	Hier., quod <hi>caelestes essentiae intellectuales primo in seipsas divinam edunt illuminationem, et in nos deferunt quae supra nos sunt manifestationes</hi>.
	Inferiora etiam corpora per superiora.
	Unde dicit Dionysius, IV cap., de Div.
	Nom., quod <hi>sol generationem visibilium corporum confert, et ad vitam ipsam movet, et nutrit et auget et perficit, et mundat et renovat</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26344"/>De his autem omnibus simul dicit Augustinus, in III de Trin.: <hi>quemadmodum corpora crassiora et inferiora per subtiliora et potentiora quodam ordine reguntur, ita omnia corpora per spiritum vitae rationalem; et spiritus rationalis peccator per spiritum rationalem iustum</hi>.</p>
</div3></div2>
<div2 n="84"><head>Caput 84: Quod corpora caelestia non imprimant in intellectus nostros</head> 
<div3 n="1"><head>1 </head>
<p><milestone id="n. 1" unit="section"/><A NAME="26346"/>Ex his autem quae praemissa sunt, in promptu apparet quod eorum quae sunt circa intellectum, corpora caelestia causae esse non possunt.
	Iam enim ostensum est quod divinae providentiae ordo est ut per superiora regantur inferiora et moveantur.
	Intellectus autem naturae ordine omnia corpora excedit: ut etiam ex praedictis patet.
	Impossibile est igitur quod corpora caelestia agant in intellectum directe.
	Non igitur possunt esse causa per se eorum quae sunt circa intellectum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26347"/>Adhuc.
	Nullum corpus agit nisi per motum: ut probatur in VIII Physicor.
	Quae autem sunt immobilia, non causantur ex motu: nihil enim causatur ex motu alicuius agentis nisi inquantum movet passum dum movetur.
	Quae igitur sunt omnino extra motum, non possunt esse causata a corporibus caelestibus.
	Sed ea quae sunt circa intellectum, sunt omnino extra motum, per se loquendo, sicut patet per philosophum in VII Phys.: <hi>quinimmo per quietem a motibus fit anima prudens et sciens</hi>, ut ibidem dicitur.
	Impossibile est ergo quod corpora caelestia sint per se causa eorum quae circa intellectum sunt.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26348"/>Amplius.
	Si nihil causatur ab aliquo corpore nisi inquantum movet dum movetur, oportet omne illud quod recipit impressionem alicuius corporis, moveri.
	Nihil autem movetur nisi corpus, ut probatur in VI Phys.
	Oportet ergo omne quod recipit impressionem alicuius corporis, esse corpus, vel aliquam virtutem corpoream.
	Ostensum est autem in secundo quod intellectus neque est corpus neque virtus corporea.
	Impossibile est igitur quod corpora caelestia directe imprimant in intellectum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26349"/>Item.
	Omne quod movetur ab aliquo, reducitur ab eo de potentia in actum.
	Nihil autem reducitur ab aliquo de potentia in actum nisi per id quod est actu.
	Oportet ergo omne agens et movens esse aliquo modo in actu respectu eorum ad quae passum et motum est in potentia.
	Corpora autem caelestia non sunt actu intelligibilia: cum sint quaedam singularia sensibilia.
	Cum igitur intellectus noster non sit in potentia nisi ad intelligibilia in actu, impossibile est quod corpora caelestia directe agant in intellectum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26350"/>Adhuc.
	Propria operatio rei consequitur naturam ipsius, quae rebus generatis per generationem acquiritur, simul cum propria operatione: sicut patet de gravi et levi, quae habent statim proprium motum in termino suae generationis, nisi sit aliquid impediens, ratione cuius generans dicitur movens.
	Illud ergo quod secundum principium suae naturae non est subiectum actionibus corporum caelestium, neque secundum suam operationem potest esse eis subiectum.
	Pars autem intellectiva non causatur ab aliquibus principiis corporalibus, sed est omnino ab extrinseco, ut supra est probatum.
	Operatio igitur intellectus non subiacet directe corporibus caelestibus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26351"/>Amplius.
	Ea quae causantur ex motibus caelestibus, tempori subduntur, quod est numerus primi motus caelestis.
	Quae igitur omnino abstrahunt a tempore, non sunt caelestibus subiecta.
	Intellectus autem in sua operatione abstrahit a tempore, sicut et a loco: considerat enim universale, quod est abstractum ab hic et nunc.
	Non igitur operatio intellectualis subditur caelestibus motibus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26352"/>Adhuc.
	Nihil agit ultra suam speciem.
	Ipsum autem intelligere transcendit speciem et formam cuiuscumque corporis agentis: quia omnis forma corporea est materialis et individuata; ipsum autem intelligere habet speciem a suo obiecto, quod est universale et immateriale.
	Unde nullum corpus per formam suam corpoream intelligere potest.
	Multo igitur minus potest quodcumque corpus causare ipsum intelligere in alio.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26353"/>Item.
	Secundum illud quo aliquid unitur superioribus, non est inferioribus subiectum.
	Anima autem nostra, secundum quod intelligit, unitur substantiis intellectualibus, quae sunt superiores ordine naturae corporibus caelestibus: non enim potest anima nostra intelligere nisi secundum quod lumen intellectuale inde sortitur.
	Impossibile est ergo quod intellectualis operatio directe motibus caelestibus subdatur.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26354"/>Praeterea.
	Huic rei fidem faciet si consideremus ea quae a philosophis circa hoc sunt dicta.
	Antiqui enim philosophi naturales, ut Democritus, Empedocles, et huiusmodi, posuerunt quod intellectus non differt a sensu: ut patet in IV Metaph., et in III de anima.
	Et ideo sequebatur quod, cum sensus sit quaedam virtus corporea sequens corporum transmutationem, quod ita esset etiam de intellectu.
	Et propter hoc dixerunt quod, cum transmutatio inferiorum corporum sequatur transmutationem corporum superiorum, intellectualis operatio sequatur corporum caelestium motus: secundum illud Homeri: <hi>talis est intellectus in diis et hominibus terrenis qualem in die ducit pater virorum deorumque</hi>: idest sol; vel magis Iupiter, quem dicebant summum Deum, intelligentes per ipsum totum caelum, ut patet per Augustinum, in libro de civitate Dei.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26355"/>Hinc etiam processit Stoicorum opinio, qui dicebant cognitionem intellectus causari ex hoc quod imagines corporum nostris mentibus imprimuntur, sicut speculum quoddam, vel sicut pagina recipit litteras impressas, absque hoc quod aliquid agat: ut Boetius narrat in V de consolatione.
	Secundum quorum sententiam sequebatur quod maxime ex impressione corporum caelestium intellectuales notiones nobis imprimerentur.
	Unde et Stoici fuerunt qui praecipue necessitate quadam fatali hominum vitam duci posuerunt.
	Sed haec positio inde falsa apparet, ut Boetius ibidem dicit, quia intellectus componit et dividit, et comparat suprema ad infima et cognoscit universalia et simplices formas, quae in corporibus non inveniuntur.
	Et sic manifestum est quod intellectus non est sicut recipiens tantum imagines corporum, sed habet aliquam virtutem corporibus altiorem: nam sensus exterior, qui solum imagines corporum recipit, ad praedicta non se extendit.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26356"/>Omnes autem sequentes philosophi, intellectum a sensu discernentes, causam nostrae scientiae non aliquibus corporibus, sed rebus immaterialibus attribuerunt: sicut Plato posuit causam nostrae scientiae esse ideas; Aristoteles autem <hi>intellectum agentem</hi>.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26357"/>Ex his omnibus est accipere quod ponere corpora caelestia esse causam nobis intelligendi, est consequens opinioni eorum qui ponebant intellectum a sensu non differre: ut patet etiam per Aristotelem, in libro de anima.
	Hanc autem opinionem manifestum est esse falsam.
	Igitur manifestum est et eam esse falsam quae ponit corpora caelestia esse nobis causa intelligendi directe.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26358"/>Hinc est etiam quod sacra Scriptura causam nostrae intelligentiae attribuit, non alicui corpori, sed Deo: Iob 35-10 <hi>ubi est Deus qui fecit me, qui dedit carmina in nocte, qui docet nos super iumenta terrae, super volucres caeli erudit nos?</hi> Et in Psalmo, <hi>qui docet hominem scientiam</hi>.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26359"/>Sciendum est tamen quod, licet corpora caelestia directe intelligentiae nostrae causae esse non possint, aliquid tamen ad hoc operantur indirecte.
	Licet enim intellectus non sit virtus corporea, tamen in nobis operatio intellectus compleri non potest sine operatione virtutum corporearum, quae sunt imaginatio et vis memorativa et cogitativa, ut ex superioribus patet.
	Et inde est quod, impeditis harum virtutum operationibus propter aliquam corporis indispositionem, impeditur operatio intellectus: sicut patet in phreneticis et lethargicis, et aliis huiusmodi.
	Et propter hoc etiam bonitas dispositionis corporis humani facit aptum ad bene intelligendum, inquantum ex hoc praedictae vires fortiores existunt: unde dicitur in II de anima quod <hi>molles carne bene aptos mente videmus</hi>.
	Dispositio autem corporis humani subiacet caelestibus motibus.
	Dicit enim Augustinus, in V de civitate Dei, quod <hi>non usquequaque absurde dici potest ad solas corporum differentias afflatus quosdam valere sidereos</hi>.
	Et Damascenus dicit in secundo libro, quod alii et alii planetae <hi>diversas complexiones et habitus et dispositiones in nobis constituunt</hi>.
	Et ideo indirecte corpora caelestia ad bonitatem intelligentiae operantur.
	Et sic, sicut medici possunt iudicare de bonitate intellectus ex corporis complexione sicut ex dispositione proxima, ita astrologus ex motibus caelestibus sicut ex causa remota talis dispositionis.
	Et per hunc modum potest verificari quod Ptolomaeus in Centilogio dicit: <hi>cum fuerit Mercurius in nativitate alicuius in aliqua domorum Saturni, et ipse fortis in esse suo, dat bonitatem intelligentiae medullitus in rebus</hi>.</p>
</div3></div2>
<div2 n="85"><head>Caput 85: Quod corpora caelestia non sunt causae voluntatum et electionum nostrarum</head> 
<div3 n="1"><head>1 </head>
<p><milestone id="n. 1" unit="section"/><A NAME="26361"/>Ex hoc autem ulterius apparet quod corpora caelestia non sunt causa voluntatum nostrarum neque nostrarum electionum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26362"/>Voluntas enim in parte intellectiva animae est: ut patet per philosophum in III de anima.
	Si igitur corpora caelestia non possunt imprimere directe in intellectum nostrum, ut ostensum est, neque etiam in voluntatem nostram directe imprimere poterunt.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26363"/>Amplius.
	Omnis electio et actualis voluntas in nobis immediate ex apprehensione intelligibili causatur: bonum enim intellectum est obiectum voluntatis, ut patet in III de anima et propter hoc non potest sequi perversitas in eligendo nisi intellectus iudicium deficiat in particulari eligibili, ut patet per philosophum in VII Ethicorum.
	Corpora autem caelestia non sunt causa intelligentiae nostrae.
	Ergo neque electionis nostrae possunt esse causa.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26364"/>Item.
	Quaecumque ex impressione corporum caelestium in istis inferioribus eveniunt, naturaliter contingunt: cum haec inferiora sint naturaliter sub illis ordinata.
	Si ergo electiones nostrae eveniunt ex impressione corporum caelestium, oportet quod naturaliter eveniant: ut scilicet sic naturaliter homo eligat operari suas operationes, sicut naturali instinctu bruta operantur, et naturaliter corpora inanimata moventur.
	Non ergo erunt propositum et natura duo principia agentia, sed unum tantum, quod est natura.
	Cuius contrarium patet per Aristotelem in II physicorum.
	Non est igitur verum quod ex impressione corporum caelestium nostrae electiones proveniant.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26365"/>Praeterea.
	Ea quae naturaliter fiunt, determinatis mediis perducuntur ad finem, unde semper eodem modo contingunt: natura enim determinata est ad unum.
	Electiones autem humanae diversis viis tendunt in finem, tam in moralibus quam in artificialibus.
	Non igitur electiones humanae sunt naturaliter.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26366"/>Amplius.
	Ea quae naturaliter fiunt, ut plurimum recte fiunt: natura enim non deficit nisi in paucioribus.
	Si igitur homo naturaliter eligeret, ut in pluribus electiones essent rectae.
	Quod patet esse falsum.
	Non igitur homo naturaliter eligit.
	Quod oporteret si ex impulsu corporum caelestium eligeret.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26367"/>Item.
	Ea quae sunt eiusdem speciei, non diversificantur in operationibus naturalibus quae naturam speciei consequuntur: unde omnis hirundo similiter facit nidum, et omnis homo similiter intelligit prima principia, quae sunt naturaliter nota.
	Electio autem est operatio consequens speciem humanam.
	Si igitur homo naturaliter eligeret, oporteret quod omnes homines eodem modo eligerent.
	Quod patet esse falsum, tam in moralibus quam in artificialibus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26368"/>Adhuc.
	Virtutes et vitia sunt electionum principia propria: nam virtuosus et vitiosus differunt ex hoc quod contraria eligunt.
	Virtutes autem politicae et vitia non sunt nobis a natura, sed ex assuetudine: ut probat philosophus, in II Ethic., ex hoc quod quales operationes assuescimus, et maxime a puero, ad tales habitum habemus.
	Ergo electiones nostrae non sunt nobis a natura.
	Non ergo causantur ex impressione corporum caelestium, secundum quam res naturaliter procedunt.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26369"/>Adhuc.
	Corpora caelestia non imprimunt directe nisi in corpora, ut ostensum est.
	Si igitur sint causa electionum nostrarum, aut hoc erit inquantum imprimunt in corpora nostra, aut inquantum imprimunt in exteriora.
	Neutro autem modo sufficienter possunt esse causa electionis nostrae.
	Non enim est sufficiens causa nostrae electionis quod aliqua corporalia nobis exterius praesententur: patet enim quod ad occursum alicuius delectabilis, puta cibi vel mulieris, temperatus non movetur ad eligendum ipsum, intemperatus autem movetur.
	Similiter etiam non sufficit ad nostram electionem quaecumque immutatio possit esse in nostro corpore ab impressione caelestis corporis: cum per hoc non sequantur in nobis nisi quaedam passiones, vel magis vel minus vehementes; passiones autem, quantumcumque vehementes, non sunt causa sufficiens electionis, quia per easdem passiones incontinens inducitur ad eas sequendum per electionem, continens autem non inducitur.
	Non potest igitur dici quod corpora caelestia sunt causae nostrarum electionum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26370"/>Amplius.
	Nulla virtus datur alicui rei frustra.
	Homo autem habet virtutem iudicandi et consiliandi de omnibus quae per ipsum operabilia sunt, sive in usu exteriorum rerum, sive in admittendo vel repellendo intrinsecas passiones.
	Quod quidem frustra esset, si electio nostra causaretur a corporibus caelestibus, non existens in nostra potestate.
	Non igitur corpora caelestia sunt causa nostrae electionis.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26371"/>Praeterea.
	Homo naturaliter est animal politicum, vel sociale.
	Quod quidem ex hoc apparet quod unus homo non sufficit sibi si solus vivat, propterea quod natura in paucis homini providit sufficienter, dans ei rationem, per quam posset sibi omnia necessaria ad vitam praeparare, sicut cibum, indumenta, et alia huiusmodi ad quae omnia operanda non sufficit unus homo.
	Unde naturaliter est inditum homini ut in societate vivat.
	Sed ordo providentiae non aufert alicui rei quod est sibi naturale, sed magis unicuique providetur secundum suam naturam, ut ex dictis patet.
	Non igitur per ordinem providentiae sic est homo ordinatus ut vita socialis tollatur.
	Tolleretur autem si electiones nostrae ex impressionibus corporum caelestium provenirent, sicut naturales instinctus aliorum animalium.
	Frustra etiam darentur leges et praecepta vivendi, si homo suarum electionum dominus non esset.
	Frustra etiam adhiberentur poenae et praemia bonis aut malis, ex quo non est in nobis haec vel illa eligere.
	His autem desinentibus, statim socialis vita corrumpitur.
	Non igitur homo est sic secundum ordinem providentiae institutus ut electiones eius ex motibus caelestium corporum proveniant.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26372"/>Adhuc.
	Electiones hominum ad bona et mala se habent.
	Si igitur electiones nostrae ex motibus stellarum provenirent, sequeretur quod stellae per se essent causa malarum electionum.
	Quod autem est malum, non habet causam in natura: nam malum incidit ex defectu alicuius causae, et non habet causam per se, ut supra ostensum est.
	Non igitur est possibile quod electiones nostrae directe et per se a corporibus caelestibus proveniant sicut ex causis.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26373"/>Potest autem aliquis huic rationi obviare dicendo quod omnis mala electio ex alicuius boni appetitu provenit, ut supra ostensum est: sicut electio adulteri provenit appetitu boni delectabilis quod est in venereis.
	Ad quod quidem bonum universale aliqua stella movet.
	Et hoc necessarium est ad generationes animalium perficiendas: nec debuit hoc commune bonum praetermitti propter malum particulare huius, qui ex hoc instinctu eligit malum.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26374"/>Haec autem responsio sufficiens non est, si ponantur corpora caelestia per se causa electionum nostrarum, utpote per se imprimentia in intellectum et voluntatem.
	Nam impressio universalis causae recipitur in unoquoque secundum modum suum.
	Effectus ergo stellae moventis ad delectationem quae est in coniunctione ordinata ad generationem, recipietur in quolibet secundum modum proprium sibi: sicut videmus quod diversa animalia habent diversa tempora et diversos modos commixtionis, secundum congruentiam suae naturae, ut Aristoteles dicit in libro de historiis animalium.
	Recipient ergo intellectus et voluntas impressionem illius stellae secundum modum suum.
	Cum autem aliquid appetitur secundum modum, intellectus et rationis, non accidit peccatum in electione, quae quidem semper ex hoc mala est quod non est secundum rationem rectam.
	Non igitur, si corpora caelestia essent causa electionum nostrarum, esset unquam in nobis electio mala.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="26375"/>Amplius.
	Nulla virtus activa se extendit ad ea quae sunt supra speciem et naturam agentis: quia omne agens agit per suam formam.
	Sed ipsum velle transcendit omnem speciem corporalem, sicut et ipsum intelligere: sicut enim intelligimus universalia, ita et voluntas nostra in aliquod universale fertur, puta quod odimus omne latronum genus, ut philosophus dicit in sua rhetorica.
	Nostrum igitur velle non causatur a corpore caelesti.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="26376"/>Praeterea.
	Ea quae sunt ad finem, proportionantur fini.
	Electiones autem humanae ordinantur ad felicitatem sicut ad ultimum finem.
	Quae quidem non consistit in aliquibus corporalibus bonis, sed in hoc quod anima coniungatur per intellectum rebus divinis: ut supra ostensum est, tam secundum sententiam fidei, quam secundum philosophorum opiniones.
	Corpora igitur caelestia non possunt esse causa electionum nostrarum.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="26377"/>Hinc est quod dicitur Ier. 10-2 <hi>a signis caeli nolite metuere, quae gentes timent: quia leges populorum vanae sunt</hi>.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="26378"/>Per haec autem excluditur positio Stoicorum, qui ponebant omnes actus nostros, et etiam electiones nostras, secundum corpora caelestia disponi.
	Quae etiam fuisse dicitur positio antiqua Pharisaeorum apud Iudaeos.
	Priscillianistae etiam huius erroris rei fuerunt, ut dicitur in libro de haeresibus.
	Haec etiam fuit opinio antiquorum naturalium, qui ponebant sensum et intellectum non differre.
	Unde Empedocles dixit quod <hi>voluntas augetur in hominibus, sicut in aliis animalibus, ad praesens</hi>, idest, secundum praesens momentum, ex motu caeli causante tempus, ut Aristoteles introducit in libro de anima.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="26379"/>Sciendum tamen est quod, licet corpora caelestia non sint directe causa electionum nostrarum quasi directe in voluntates nostras imprimentia, indirecte tamen ex eis aliqua occasio nostris electionibus praestatur, secundum quod habent impressionem super corpora.
	Et hoc dupliciter.
	Uno quidem modo, secundum quod impressiones corporum caelestium in exteriora corpora est nobis occasio alicuius electionis: sicut, cum per corpora caelestia disponitur aer ad frigus intensum, eligimus calefieri ad ignem, vel aliqua huiusmodi facere quae congruunt tempori.
	Alio modo, secundum quod imprimunt in corpora nostra: ad quorum immutationem insurgunt in nobis aliqui motus passionum: vel per eorum impressionem efficimur habiles ad aliquas passiones, sicut cholerici sunt proni ad iram; vel etiam secundum quod ex eorum impressione causatur in nobis aliqua dispositio corporalis quae est occasio alicuius electionis, sicut cum, nobis infirmantibus, eligimus accipere medicinam.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="26380"/>Interdum etiam ex corporibus caelestibus actus humanus causatur inquantum ex indispositione corporis aliqui amentes efficiuntur, usu rationis privati.
	In quibus proprie electio non est, sed moventur aliquo naturali instinctu, sicut et bruta.
	Manifestum autem est, et experimento cognitum, quod tales occasiones, sive sint exteriores sive sint interiores, non sunt causa necessaria electionis: cum homo per rationem possit eis resistere vel obedire.
	Sed plures sunt qui impetus naturales sequuntur, pauciores autem, scilicet soli sapientes, qui occasiones male agendi et naturales impetus non sequuntur.
	Et propter hoc dicit Ptolomaeus in Centilogio quod <hi>anima sapiens adiuvat opus stellarum</hi>; et quod <hi>non poterit astrologus dare iudicia secundum stellas nisi vim animae et complexionem naturalem bene cognoverit</hi>; et quod <hi>astrologus non debet dicere rem specialiter, sed universaliter</hi>: quia scilicet impressio stellarum in pluribus sortitur effectum, qui non resistunt inclinationi quae est ex corpore; non autem semper in hoc vel in illo, qui forte per rationem naturali inclinationi resistit.</p>
</div3></div2>
<div2 n="86"><head>Caput 86: Quod corporales effectus in istis inferioribus non sequuntur ex necessitate a corporibus caelestibus</head> 
<div3 n="1"><head>1 </head>
<p><milestone id="n. 1" unit="section"/><A NAME="26382"/>Non solum autem corpora caelestia humanae electioni necessitatem inferre non possunt, sed nec etiam corporales effectus in istis inferioribus ex necessitate ab eis procedunt.
	Impressiones enim causarum universalium recipiuntur in effectibus secundum recipientium modum.
	Haec autem inferiora sunt fluxibilia et non semper eodem modo se habentia: propter materiam, quae est in potentia ad plures formas; et propter contrarietatem formarum et virtutum.
	Non igitur impressiones corporum caelestium recipiuntur in istis inferioribus per modum necessitatis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26383"/>Item.
	A causa remota non sequitur effectus de necessitate nisi etiam sit causa media necessaria: sicut et in syllogismis ex maiori de necesse et minori de contingenti non sequitur conclusio de necesse.
	Corpora autem caelestia sunt causae remotae: proximae autem causae inferiorum effectuum sunt virtutes activae et passivae in istis inferioribus, quae non sunt causae necessariae, sed contingentes; possunt enim deficere ut in paucioribus.
	Non ergo ex corporibus caelestibus sequuntur in istis inferioribus corporibus effectus de necessitate.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26384"/>Praeterea.
	Motus caelestium corporum semper est eodem modo.
	Si igitur effectus caelestium corporum in istis inferioribus ex necessitate proveniret, semper eodem modo se haberent quae in inferioribus sunt.
	Non autem semper eodem modo se habent, sed ut in pluribus.
	Non ergo ex necessitate proveniunt.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26385"/>Adhuc.
	Ex multis contingentibus non potest fieri unum necessarium: quia, sicut quodlibet contingentium per se deficere potest ab effectu, ita et omnia simul.
	Constat autem quod singula quae in istis inferioribus fiunt ex impressione caelestium corporum, sunt contingentia.
	Non igitur connexio eorum quae in inferioribus contingunt ex impressione caelestium corporum, est necessaria: manifestum est enim quod quodlibet eorum potest impediri.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26386"/>Amplius.
	Corpora caelestia sunt agentia naturaliter, quae requirunt materiam in quam agant.
	Non igitur ex actione corporum caelestium tollitur id quod materia requirit.
	Materia autem in quam agunt corpora caelestia, sunt corpora inferiora: quae, cum sint corruptibilia secundum suam naturam, sicut deficere possunt ab esse, ita ab operari; et sic eorum natura hoc habet ut non ex necessitate producant effectus.
	Non igitur ex necessitate proveniunt effectus caelestium corporum etiam in corporibus inferioribus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26387"/>Aliquis autem forte dicat quod necessarium est ut effectus caelestium corporum compleantur, nec tamen per hoc tollitur possibilitas a rebus inferioribus, eo quod quilibet effectus est in potentia antequam fiat, et tunc dicitur possibilis, quando autem iam est in actu, transit a possibilitate in necessitatem; et totum hoc subiacet caelestibus motibus; et sic non tollitur quin aliquando effectus sit possibilis, licet necessarium sit effectum illum quandoque produci:- sic enim Albumasar, in primo libro sui introductorii, defendere nititur <hi>possibile</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26388"/>Non est autem possibile quod per hunc modum possibile defendatur.
	Possibile enim quoddam est quod ad necessarium sequitur.
	Nam quod necesse est esse, possibile est esse: quod enim non possibile est esse, impossibile est esse; et quod impossibile est esse, necesse est non esse; igitur quod necesse est esse, necesse est non esse.
	Hoc autem est impossibile.
	Ergo impossibile est quod aliquid necesse sit esse, et tamen non sit possibile illud esse.
	Ergo possibile esse sequitur ad necesse esse.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26389"/>Hoc autem possibile non est necessarium defendere contra hoc quod effectus ex necessitate causari dicuntur, sed possibile quod opponitur necessario, prout dicitur possibile quod potest esse et non esse.
	Non dicitur autem aliquid per hunc modum possibile vel contingens ex hoc solum quod quandoque sit in potentia et quandoque in actu, ut praedicta responsio supponit: nam sic etiam in motibus caelestibus est possibile et contingens: non enim semper est coniunctio vel oppositio solis aut lunae in actu, sed quandoque quidem in actu, quandoque autem in potentia; quae tamen necessaria sunt, cum de his dentur demonstrationes.
	Sed possibile vel contingens quod opponitur necessario, hoc in sua ratione habet, quod non sit necesse illud fieri quando non est.
	Quod quidem est quia non de necessitate sequitur ex causa sua.
	Sic enim dicimus quod Socratem sessurum esse est contingens, ipsum autem esse moriturum est necessarium, quia secundum horum ex causa sua de necessitate sequitur, non autem primum.
	Si ergo ex motibus caelestibus de necessitate sequitur quod eorum effectus sint quandoque futuri, tollitur possibile et contingens quod necessario opponitur.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26390"/>Sciendum est autem quod ad probandum effectus caelestium corporum ex necessitate provenire, Avicenna, in sua metaphysica, utitur tali ratione.
	Si aliquis effectus caelestium corporum impeditur, oportet quod hoc sit per aliquam causam voluntariam vel naturalem.
	Omnis autem causa voluntaria vel naturalis reducitur ad aliquod caeleste principium.
	Ergo impedimentum etiam effectuum caelestium corporum procedit ex aliquibus caelestibus principiis.
	Impossibile est ergo quod, si totus ordo caelestium simul accipiatur, quod effectus eius unquam cassetur.
	Unde concludit quod corpora caelestia faciunt necessario esse debere effectus in his inferioribus, tam voluntarios quam naturales.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26391"/>Haec autem ratio, ut Aristoteles in II Phys. dicit, fuit quorundam antiquorum, qui negabant casum et fortunam, per hoc quod cuiuslibet effectus est aliqua causa determinata; posita autem causa, ponitur effectus de necessitate; et sic, cum omnia ex necessitate proveniant, non est aliquid fortuitum neque casuale.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26392"/>Hanc autem rationem ipse solvit in VI Metaphys., negando duas propositiones quibus haec ratio utitur.
	Quarum una est quod, posita causa quacumque, necesse sit eius effectum poni.
	Hoc enim non oportet in omnibus causis: quia aliqua causa, licet sit per se et propria causa et sufficiens alicuius effectus, potest tamen impediri ex concursu alterius causae, ut non sequatur effectus.
	Alia propositio est, quam negat, quod non omne quod est quocumque modo, habet causam per se, sed solum ea quae sunt per se; quae autem sunt per accidens, non habent aliquam causam; sicut quod sit musicum, habet aliquam causam in homine, quod autem homo sit simul albus et musicus, non habet aliquam causam.
	Quaecumque enim sunt simul propter aliquam causam, ordinem habent ad invicem ex illa causa: quae autem sunt per accidens, non habent ordinem ad invicem.
	Non igitur sunt ex aliqua causa per se agente, sed solum per accidens hoc evenit: accidit enim docenti musicam quod doceat hominem album, est enim praeter eius intentionem, sed intendit docere disciplinae susceptibilem.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26393"/>Sic igitur, proposito aliquo effectu, dicemus quod habuit aliquam causam ex qua non de necessitate sequebatur: quia poterat impediri ex aliqua alia causa concurrente per accidens.
	Et licet illam causam concurrentem sit reducere in aliquam causam altiorem, tamen ipsum concursum, qui impedit, non est reducere in aliquam causam.
	Et sic non potest dici quod impedimentum huius effectus vel illius procedat ex aliquo caelesti principio.
	Unde non oportet dicere quod effectus corporum caelestium ex necessitate proveniant in istis inferioribus.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26394"/>Hinc est quod Damascenus dicit, in secundo libro, quod <hi>corpora caelestia non sunt causa generationis alicuius eorum quae fiunt, neque corruptionis eorum quae corrumpuntur</hi>: quia scilicet non ex necessitate ex eis effectus proveniunt.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26395"/>Aristoteles etiam dicit, in II de somno et vigilia, quod <hi>eorum quae in corporibus sunt signorum etiam caelestium, velut aquarum et ventorum, multa non eveniunt.
	Si enim alius vehementior isto accidat motus a quo futurum est signum, non fit: sicut et multa consulta bene, quae fieri expediebat, dissoluta sunt propter alias digniores inchoationes</hi>.
	Ptolomaeus etiam, in quadripartito, dicit: <hi>rursus, nec aestimare debemus quod superiora procedant inevitabiliter, ut ea quae divina dispositione contingunt et quae nullatenus sunt vitanda, necnon quae veraciter et ex necessitate proveniunt</hi>.
	In Centilogio etiam dicit: <hi>haec iudicia quae tibi trado, sunt media inter necessarium et possibile</hi>.</p>
</div3></div2>
<div2 n="87"><head>Caput 87: Quod motus caelestis corporis non sit causa electionum nostrarum ex virtute animae moventis, ut quidam dicunt</head> 
<div3 n="1"><head>1 </head>
<p><milestone id="n. 1" unit="section"/><A NAME="26397"/>Est tamen attendendum quod Avicenna vult quod motus caelestium corporum sint etiam nostrarum electionum causae, non quidem per occasionem tantum, sicut supra dictum est, sed per se.
	Ponit enim corpora caelestia esse animata.
	Unde oportet, cum motus caelestis sit ab anima et sit motus corporis, quod sicut, inquantum est motus corporis, habet virtutem transmutandi corpora, ita, inquantum est ab anima, habeat virtutem imprimendi in animas nostras, et sic motus caelestis sit causa nostrarum voluntatum et electionum.
	Ad quod etiam redire videtur positio Albumasar, in primo sui introductorii.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26398"/>Haec autem positio irrationabilis est.
	Omnem enim effectum, qui est per instrumentum aliquod ab efficiente procedens, oportet esse proportionatum instrumento, sicut et agenti: non enim quolibet instrumento utimur ad quemlibet effectum.
	Unde illud non potest fieri per aliquod instrumentum ad quod nullo modo se extendit actio instrumenti.
	Actio autem corporis nullo modo se extendit ad immutationem intellectus et voluntatis, ut ostensum est: nisi forte per accidens, inquantum ex his immutatur corpus, sicut praedictum est.
	Impossibile est ergo quod anima caelestis corporis, si sit animatum, in intellectum et voluntatem imprimat mediante motu caelestis corporis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26399"/>Amplius.
	Causa agens particularis similitudinem in agendo gerit causae agentis universalis, et est exemplum eius.
	Si autem anima humana in aliam animam humanam aliquid per operationem corporalem imprimeret, sicut cum per significationem vocis suam intelligentiam pandit, actio corporalis quae est ab una anima non pervenit ad aliam nisi mediante corpore: vox enim prolata immutat organum auditus, et, sic a sensu percepta, pervenit eius significatum usque ad intellectum.
	Si igitur anima caelestis aliquid imprimat in animas nostras per motum corporeum, actio illa non perveniet ad animam nostram nisi per immutationem corporis nostri.
	Quae quidem non est causa electionum nostrarum, sed occasio tantum, sicut ex praemissis patet.
	Non igitur erit motus caelestis causa nostrae electionis nisi per occasionem tantum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26400"/>Item.
	Cum movens et motum oporteat esse simul, ut probatur in VII Phys., oportet quod a primo movente perveniat motus usque ad ultimum quod movetur, quodam ordine: ut scilicet movens per id quod est sibi proximum, moveat illud quod est ab eo distans.
	Corpori autem caelesti, quod moveri ponitur ab anima sibi coniuncta, propinquius est corpus nostrum quam anima, quae non habet ordinem ad corpus caeleste nisi mediante corpore:- quod ex hoc patet, quia intellectus separati nullum ordinem habent ad corpus caeleste, nisi forte moventis ad motum.
	Immutatio igitur corporis caelestis ab anima eius procedens non pertingit ad animam nostram nisi mediante corpore.
	Ad motum autem corporis non movetur anima nisi per accidens, nec immutationem corporis sequitur electio nisi per occasionem, ut dictum est.
	Motus igitur caelestis non potest esse causa electionis nostrae per hoc quod est ab anima.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26401"/>Praeterea.
	Secundum positionem Avicennae, et quorundam aliorum philosophorum, intellectus agens est quaedam substantia separata, quae quidem agit in animas nostras inquantum facit intellecta in potentia esse intellecta in actu.
	Hoc autem fit per abstractionem ab omnibus materialibus dispositionibus: ut patet ex his quae dicta sunt in secundo.
	Quod igitur agit directe in animam, non agit in eam per motum corporeum, sed magis per abstractionem ab omni corporeo.
	Anima igitur caeli, si sit animatum, non potest esse causa electionum vel intelligentiarum nostrarum per motum caeli.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26402"/>Per easdem etiam rationes potest probari quod motus caeli non sit causa electionum nostrarum per virtutem substantiae separatae, si quis ponat caelum non esse animatum, sed a substantia separata moveri.</p>
</div3></div2>
<div2 n="88"><head>Caput 88: Quod substantiae separatae creatae non possunt esse causa directe electionum et voluntatum nostrarum, sed solus Deus</head> 
<div3 n="1"><head>1 </head>
<p><milestone id="n. 1" unit="section"/><A NAME="26404"/>Non est autem aestimandum quod animae caelorum, si quae sint, vel quaecumque aliae intellectuales substantiae separatae creatae, possint directe voluntatem nobis immittere, aut electionis nostrae causa esse.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26405"/>Omnium enim creatorum actiones sub ordine divinae providentiae continentur: unde praeter leges ipsius agere non possunt.
	Est autem providentiae lex ut unumquodque immediate a proxima sibi causa moveatur.
	Causa igitur superior creata, tali ordine praetermisso, nec movere nec aliquid agere potest.
	Proximum autem motivum voluntatis est bonum intellectum, quod est suum obiectum, et movetur ab ipso sicut visus a colore.
	Nulla igitur substantia creata potest movere voluntatem nisi mediante bono intellecto.
	Hoc autem est inquantum manifestat ei aliquid esse bonum ad agendum: quod est persuadere.
	Nulla igitur substantia creata potest agere in voluntatem, vel esse causa electionis nostrae, nisi per modum persuadentis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26406"/>Item.
	Ab illo agente aliquid natum est moveri et pati per cuius formam reduci potest in actum: nam omne agens agit per formam suam.
	Voluntas autem reducitur in actum per appetibile, quod motum desiderii eius quietat.
	In solo autem bono divino quietatur desiderium voluntatis sicut in ultimo fine, ut ex supra dictis patet.
	Solus igitur Deus potest movere voluntatem per modum agentis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26407"/>Adhuc.
	Sicut in re inanimata se habet inclinatio naturalis ad proprium finem, quae et appetitus naturalis dicitur; ita se habet in substantia intellectuali voluntas, quae dicitur appetitus intellectualis.
	Inclinationes autem naturales dare non est nisi illius qui naturam instituit.
	Ergo et voluntatem inclinare in aliquid non est nisi eius qui est naturae intellectualis causa.
	Hoc autem solius Dei est, sicut ex superioribus patet.
	Ipse igitur solus voluntatem nostram ad aliquid inclinare potest.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26408"/>Amplius.
	Violentum, ut dicitur in III Ethic., est cuius principium est extra, nil conferente vim passo.
	Si igitur voluntas moveatur ab aliquo exteriori principio, erit violentus motus:- dico autem moveri a principio extrinseco quod moveat per modum agentis, et non per modum finis.
	Violentum autem voluntario repugnat.
	Impossibile est ergo quod voluntas moveatur a principio extrinseco quasi ab agente, sed oportet quod omnis motus voluntatis ab interiori procedat.
	Nulla autem substantia creata coniungitur animae intellectuali quantum ad sua interiora nisi solus Deus, qui solus est causa esse ipsius, et sustinens eam in esse.
	A solo igitur Deo potest motus voluntarius causari.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26409"/>Adhuc.
	Violentum opponitur naturali et voluntario motui: quia utrumque oportet quod sit a principio intrinseco.
	Agens autem exterius sic solum naturaliter movet, inquantum causat in mobili intrinsecum principium motus: sicut generans, quod dat formam gravitatis corpori gravi generato, movet ipsum naturaliter deorsum.
	Nihil autem aliud extrinsecum movere potest absque violentia corpus naturale: nisi forte per accidens, sicut removens prohibens; quod magis utitur motu naturali vel actione quam causaret ipsum.
	Illud igitur solum agens potest causare motum voluntatis absque violentia, quod causat principium intrinsecum huius motus, quod est potentia ipsa voluntatis.
	Hoc autem est Deus, qui animam solus creat, ut in secundo ostensum est.
	Solus igitur Deus potest movere voluntatem, per modum agentis, absque violentia.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26410"/>Hinc est quod dicitur Prov. 21-1: <hi>cor regis in manu domini, et quocumque voluerit inclinabit illud</hi>.
	Et Philip. 2-13: <hi>Deus est qui operatur in nobis velle et perficere, pro bona voluntate</hi>.</p>
</div3></div2>
<div2 n="89"><head>Caput 89: Quod motus voluntatis causatur a Deo, et non solum potentia voluntatis</head> 
<div3 n="1"><head>1 </head>
<p><milestone id="n. 1" unit="section"/><A NAME="26412"/>Quidam vero, non intelligentes qualiter motum voluntatis Deus in nobis causare possit absque praeiudicio libertatis voluntatis, coacti sunt has auctoritates male exponere: ut scilicet dicerent quod <hi>Deus causat in nobis velle et perficere</hi>, inquantum causat nobis virtutem volendi, non autem sic quod faciat nos velle hoc vel illud; sicut Origenes exponit in III periarchon, liberum arbitrium defendens contra auctoritates praedictas.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26413"/>Et ex hoc processisse videtur opinio quorundam qui dicebant quod providentia non est de his quae subsunt libero arbitrio, scilicet de electionibus, sed providentia refertur ad exteriores eventus.
	Non enim qui eligit aliquid consequi vel perficere, puta aedificare vel ditari, semper poterit ad hoc pervenire: et sic eventus actionum nostrarum non subiacent libero arbitrio, sed providentia disponuntur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26414"/>Quibus quidem auctoritatibus sacrae Scripturae resistitur evidenter.
	Dicitur enim Isaiae 26-12: <hi>omnia opera nostra operatus es in nobis, domine</hi>.
	Unde non solum virtutem volendi a Deo habemus, sed etiam operationem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26415"/>Praeterea.
	Hoc ipsum quod Salomon dicit, <hi>quocumque voluerit, vertet illud</hi> ostendit non solum divinam causalitatem ad potentiam voluntatis extendi, sed etiam ad actum ipsius.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26416"/>Item.
	Deus non solum dat rebus virtutes, sed etiam nulla res potest propria virtute agere nisi agat in virtute ipsius, ut supra ostensum est.
	Ergo homo non potest virtute voluntatis sibi data uti nisi inquantum agit in virtute Dei.
	Illud autem in cuius virtute agens agit, est causa non solum virtutis, sed etiam actus.
	Quod in artifice apparet, in cuius virtute agit instrumentum, etiam quod ab hoc artifice propriam formam non accepit, sed solum ab ipso applicatur ad actum.
	Deus igitur est causa nobis non solum voluntatis, sed etiam volendi.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26417"/>Amplius.
	Perfectius invenitur ordo in spiritualibus quam in corporalibus.
	In corporalibus autem omnis motus causatur a primo motu.
	Oportet igitur quod et in spiritualibus omnis motus voluntatis a prima voluntate causetur, quae est voluntas Dei.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26418"/>Adhuc.
	Superius est ostensum quod Deus est causa omnis actionis, et operatur in omni agente.
	Est igitur causa motuum voluntatis.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26419"/>Item.
	Argumentatur ad hoc Aristoteles, in VIII Eudemicae Ethicae, per hunc modum.
	Huius quod aliquis intelligat et consilietur et eligat et velit, oportet aliquid esse causam: quia omne novum oportet quod habeat aliquam causam.
	Si autem est causa eius aliud consilium et alia voluntas praecedens, cum non sit procedere in his in infinitum, oportet devenire ad aliquid primum.
	Huiusmodi autem primum oportet esse aliquid quod est melius ratione.
	Nihil autem est melius intellectu et ratione nisi Deus.
	Est igitur Deus primum principium nostrorum consiliorum et voluntatum.</p>
</div3></div2>
<div2 n="90"><head>Caput 90: Quod electiones et voluntates humanae subduntur divinae providentiae</head> 
<div3 n="1"><head>1 </head>
<p><milestone id="n. 1" unit="section"/><A NAME="26421"/>Ex quo patet quod oportet etiam voluntates humanas et electiones divinae providentiae subditas esse.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26422"/>Omnia enim quae Deus agit, ex ordine providentiae suae agit.
	Cum igitur ipse sit causa electionis et voluntatis nostrae, electiones et voluntates nostrae divinae providentiae subduntur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26423"/>Amplius.
	Omnia corporalia per spiritualia administrantur, sicut superius est ostensum.
	Spiritualia autem agunt in corporalia per voluntatem.
	Si igitur electiones et motus voluntatum intellectualium substantiarum ad Dei providentiam non pertinent, sequitur quod etiam corporalia ipsius providentiae subtrahantur.
	Et sic totaliter nulla erit providentia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26424"/>Item.
	Quanto aliqua sunt nobiliora in universo, tanto oportet quod magis participent ordine, in quo bonum universi consistit.
	Unde Aristoteles, in II Phys., arguit antiquos philosophos, qui ponebant casum et fortunam in constitutione caelestium corporum, non autem in inferioribus rebus.
	Substantiae autem intellectuales sunt nobiliores substantiis corporalibus.
	Si ergo substantiae corporales, quantum ad suas substantias et actiones, cadunt sub ordine providentiae, multo magis substantiae intellectuales.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26425"/>Praeterea.
	Ea quae sunt propinquiora fini, magis cadunt sub ordine qui est ad finem: nam eis mediantibus etiam alia ordinantur in finem.
	Actiones autem substantiarum intellectualium propinquius ordinantur in Deum sicut in finem, quam actiones aliarum rerum, sicut supra ostensum est.
	Magis igitur cadunt actiones intellectualium substantiarum sub ordine providentiae, qua Deus omnia in seipsum ordinat, quam actiones aliarum rerum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26426"/>Adhuc.
	Gubernatio providentiae ex amore divino procedit, quo Deus res a se creatas amat: in hoc enim praecipue consistit amor, quod amans amato bonum velit.
	Quanto ergo Deus aliqua magis amat, magis sub eius providentia cadunt.
	Hoc autem et sacra Scriptura docet in Psalmo, dicens, <hi>custodit dominus omnes diligentes se</hi>; et etiam philosophus tradit, in X Ethicorum, dicens quod Deus maxime curat de his qui diligunt intellectum, tanquam de suis amicis.
	Ex quo etiam habetur quod maxime substantias intellectuales amet.
	Sub eius igitur providentia cadunt earum voluntates et electiones.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26427"/>Amplius.
	Bona interiora hominis, quae ex voluntate et actione dependent, sunt magis propria homini quam illa quae extra ipsum sunt, ut adeptio divitiarum, vel si quid aliud est huiusmodi: unde per haec homo dicitur esse bonus, non autem per illa.
	Si igitur electiones humanae et voluntatis motus non cadunt sub divina providentia, sed solum exteriores proventus, verius erit quod res humanae sint extra providentiam, quam quod providentiae subsint.
	Quod quidem ex persona blasphemantium inducitur, Iob 22-14, <hi>circa cardines caeli considerat, nec nostra considerat</hi>; et Ezech. 9-9, <hi>dereliquit dominus terram, dominus non videt</hi>; et Thren. 3-37, <hi>quis est iste qui dixit ut fieret, domino non iubente?</hi></p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26428"/>Videntur autem quaedam in sacra doctrina secundum praedictam sententiam sonare.
	Dicitur enim Eccli. 15-14: <hi>Deus ab initio constituit hominem, et reliquit illum in manu consilii sui</hi>.
	Et infra: 17 <hi>proposuit tibi aquam et ignem: ad quod volueris, porrige manum tuam.
	Ante hominem vita et mors, bonum et malum: quod placuerit ei, dabitur illi</hi>.
	Et Deut. 30-15: <hi>considera quod hodie proposuerit in conspectu tuo vitam et bonum, et e contrario mortem et malum</hi>.
	Haec autem verba ad hoc inducuntur ut hominem esse liberi arbitrii ostendatur: non ut eius electiones a divina providentia subtrahantur.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26429"/>Et similiter quod Gregorius Nyssenus dicit, in libro quem de homine fecit, <hi>providentia est eorum quae non sunt in nobis, non autem eorum quae sunt in nobis</hi>; et Damascenus eum sequens, dicit in secundo libro, quod <hi>ea quae sunt in nobis Deus praenoscit, sed non praedeterminat</hi>, exponenda sunt ut intelligantur ea quae sunt in nobis divinae providentiae determinationi non esse subiecta quasi ab ea necessitatem accipientia.</p>
</div3></div2>
<div2 n="91"><head>Caput 91: Quomodo res humanae ad superiores causas reducantur</head> 
<div3 n="1"><head>1 </head>
<p><milestone id="n. 1" unit="section"/><A NAME="26431"/>Ex his ergo quae supra ostensa sunt, colligere possumus quomodo humana ad superiores causas reducuntur, et non aguntur fortuito.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26432"/>Nam electiones et voluntatum motus immediate a Deo disponuntur.
	Cognitio vero humana ad intellectum pertinens a Deo mediantibus Angelis ordinatur.
	Ea vero quae ad corporalia pertinent, sive sint interiora sive exteriora, in usum hominis venientia, a Deo mediantibus Angelis et caelestibus corporibus dispensantur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26433"/>Huius autem ratio generaliter una est.
	Nam oportet omne multiforme, et mutabile, et deficere potens, reduci sicut in principium in aliquod uniforme, et immobile, et deficere non valens.
	Omnia autem quae in nobis sunt, inveniuntur esse multiplicia, variabilia, et defectibilia.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26434"/>Patet enim quod electiones nostrae multiplicitatem habent: cum in diversis et a diversis diversa eligantur.
	Mutabiles etiam sunt: tum propter animi levitatem, qui non est firmatus in ultimo fine; tum etiam propter mutationem rerum quae nos extra circumstant.
	Quod autem defectibiles sint, hominum peccata testantur.
	Divina autem voluntas uniformis est, quia unum volendo, omnia alia vult; et immutabilis et indeficiens; ut in primo ostensum est.
	Oportet ergo omnium voluntatum et electionum motus in divinam voluntatem reduci.
	Non autem in aliquam aliam causam: quia solus Deus nostrarum voluntatum et electionum causa est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26435"/>Similiter autem intelligentia nostra multiplicationem habet: quia ex multis sensibilibus veritatem intelligibilem quasi congregamus.
	Est etiam mutabilis: quia ex uno in aliud discurrendo procedit, ex notis ad ignota proveniens.
	Est etiam defectibilis, propter permixtionem phantasiae et sensus: ut errores hominum ostendunt.
	Angelorum autem cognitiones sunt uniformes: quia ab ipso uno veritatis fonte, scilicet Deo, accipiunt veritatis cognitionem.
	Est etiam immobilis: quia non discurrendo ab effectibus in causas, aut e converso, sed simplici intuitu puram veritatem de rebus intuentur.
	Est etiam indefectibilis: cum ipsas rerum naturas seu quidditates intueantur per seipsas, circa quas non potest intellectus errare, sicut nec sensus circa propria sensibilia.
	Nos autem quidditates rerum ex accidentibus et effectibus coniectamus.
	Oportet ergo quod nostra intellectualis cognitio reguletur per Angelorum cognitionem.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26436"/>Rursus, de corporibus humanis, et exterioribus quibus homines utuntur, manifestum est quod est in eis multiplicitas commixtionis et contrarietatis; et non semper eodem modo moventur, quia motus eorum non possunt esse continui; et quod defectibilia sunt per alterationem et corruptionem.
	Corpora autem caelestia sunt uniformia, utpote simplicia et absque omni contrarietate existentia.
	Motus etiam eorum sunt uniformes, continui, et semper eodem modo se habentes.
	Nec in eis potest esse corruptio aut alteratio.
	Unde necessarium est quod corpora nostra, et alia quae in usum nostrum veniunt, per motus caelestium corporum regulentur.</p>
</div3></div2>
<div2 n="92"><head>Caput 92: Quomodo dicitur aliquis bene fortunatus, et quomodo adiuvetur homo ex superioribus causis</head> 
<div3 n="1"><head>1 </head>
<p><milestone id="n. 1" unit="section"/><A NAME="26438"/>Ex his autem apparere potest quomodo aliquis possit dici bene fortunatus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26439"/>Dicitur enim alicui homini bene secundum fortunam contingere, quando aliquod bonum accidit sibi praeter intentionem: sicut cum aliquis, fodiens in agro, invenit thesaurum, quem non quaerebat.
	Contingit autem aliquem operantem praeter intentionem operari propriam, non tamen praeter intentionem alicuius superioris, cui ipse subest: sicut, si dominus aliquis praecipiat alicui servo quod vadat ad aliquem locum quo ipse alium servum iam miserat, illo ignorante, inventio conservi est praeter intentionem servi missi, non autem praeter intentionem domini mittentis; et ideo, licet per comparationem ad hunc servum sit fortuitum et casuale, non autem per comparationem ad dominum, sed est aliquid ordinatum.
	Cum igitur homo sit ordinatus secundum corpus sub corporibus caelestibus; secundum intellectum vero sub Angelis; secundum voluntatem autem sub Deo: potest contingere aliquid praeter intentionem hominis quod tamen est secundum ordinem caelestium corporum, vel dispositionem Angelorum, vel etiam Dei.
	Quamvis autem Deus solus directe ad electionem hominis operetur, tamen actio Angeli operatur aliquid ad electionem hominis per modum persuasionis: actio vero corporis caelestis per modum disponentis, inquantum corporales impressiones caelestium corporum in corpora nostra disponunt ad aliquas electiones.
	Quando igitur aliquis ex impressione superiorum causarum, secundum praedictum modum, inclinatur ad aliquas electiones sibi utiles, quarum tamen utilitatem propria ratione non cognoscit; et cum hoc, ex lumine intellectualium substantiarum, illuminatur intellectus eius ad eadem agenda; et ex divina operatione inclinatur voluntas eius ad aliquid eligendum sibi utile cuius rationem ignorat: dicitur esse bene fortunatus; et e contrario male fortunatus, quando ex superioribus causis ad contraria eius electio inclinatur; sicut de quodam dicitur Ierem. 22-30: <hi>scribe virum istum sterilem, qui in diebus suis non prosperabitur</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26440"/>Sed in hoc est attendenda differentia.
	Nam impressiones corporum caelestium in corpora nostra causant in nobis naturales corporum dispositiones.
	Et ideo ex dispositione relicta ex corpore caelesti in corpore nostro dicitur aliquis non solum bene fortunatus aut male, sed etiam bene naturatus vel male: secundum quem modum philosophus dicit, in magnis moralibus, quod bene fortunatum est esse bene naturatum.
	Non enim potest intelligi quod hoc ex natura intellectus diversa procedat, quod unus utilia sibi eligit et alius nociva praeter rationem propriam, cum natura intellectus et voluntatis in omnibus hominibus sit una: diversitas enim formalis induceret diversitatem secundum speciem; diversitas autem materialis inducit diversitatem secundum numerum.
	Unde secundum quod intellectus hominis illustratur ad aliquid agendum, vel voluntas a Deo instigatur, non dicitur homo bene natus sed magis custoditus vel gubernatus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26441"/>Rursus, attendenda est circa hoc alia differentia.
	Nam operatio Angeli, et corporis caelestis, est solum sicut disponens ad electionem: operatio autem Dei est sicut perficiens.
	Cum autem dispositio quae est ex corporis qualitate, vel intellectus persuasione, necessitatem ad eligendum non inducat, non semper homo eligit illud quod Angelus custodiens intendit, neque illud ad quod corpus caeleste inclinat.
	Semper tamen hoc homo eligit secundum quod Deus operatur in eius voluntate.
	Unde custodia Angelorum interdum cassatur, secundum illud Ierem. 51-9: <hi>curavimus Babylonem, et non est curata</hi>; et multo magis inclinatio caelestium corporum; divina vero providentia semper est firma.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26442"/>Est etiam et alia differentia consideranda.
	Nam cum corpus caeleste non disponat ad electionem nisi inquantum imprimit in corpora nostra, ex quibus homo incitatur ad eligendum per modum quo passiones inducunt ad electionem; omnis dispositio ad electionem quae est ex corporibus caelestibus, est per modum alicuius passionis; sicut cum quis inducitur ad aliquid eligendum per odium vel amorem, vel iram, vel aliquid huiusmodi.
	Ab Angelo vero disponitur aliquis ad eligendum per modum intelligibilis considerationis, absque passione.
	Quod quidem contingit dupliciter.
	Quandoque enim illuminatur intellectus hominis ab Angelo ad cognoscendum solum quod aliquid est bonum fieri, non autem instruitur de ratione propter quam est bonum, quae sumitur ex fine.
	Et ideo quandoque homo aestimat quod aliquid sit bonum fieri, si tamen quaereretur quare, responderet se nescire.
	Unde, quando perveniet in finem utilem quem non praeconsideravit, erit sibi fortuitum.
	Quandoque vero per illuminationem Angeli instruitur et quod hoc sit bonum, et de ratione quare est bonum, quae pendet ex fine.
	Et sic, quando perveniet ad finem quem praeconsideravit, non erit fortuitum.
	Sciendum est etiam quod vis activa spiritualis naturae, sicut est altior quam corporalis, ita etiam est universalior.
	Unde non ad omnia ad quae se extendit humana electio, se extendit dispositio caelestis corporis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26443"/>Rursumque, virtus humanae animae, vel etiam Angeli, est particularis in comparatione ad virtutem divinam, quae quidem est universalis respectu omnium entium.
	Sic igitur aliquod bonum accidere potest homini et praeter propriam intentionem; et praeter inclinationem caelestium corporum; et praeter Angelorum illuminationem; non autem praeter divinam providentiam, quae est gubernativa sicut et factiva entis inquantum est ens, unde oportet quod omnia sub se contineat.
	Sic ergo aliquid fortuitum bonum vel malum potest contingere homini et per comparationem ad ipsum; et per comparationem ad caelestia corpora; et per comparationem ad Angelos; non autem per comparationem ad Deum.
	Nam per comparationem ad ipsum, non solum in rebus humanis, sed nec in aliqua re potest esse aliquid casuale et improvisum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26444"/>Quia vero fortuita sunt quae sunt praeter intentionem; bona autem moralia praeter intentionem esse non possunt, cum in electione consistant: respectu eorum non potest dici aliquis bene vel male fortunatus; licet respectu eorum possit aliquis dici bene vel male natus, quando ex naturali dispositione corporis est aptus ad electiones virtutum vel vitiorum.
	Respectu autem exteriorum bonorum, quae praeter intentionem homini evenire possunt, potest dici homo et bene natus, et bene fortunatus, et a Deo gubernatus, et ab Angelis custoditus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26445"/>Consequitur autem homo ex superioribus causis et aliud auxilium, quantum ad exitus suarum actionum.
	Cum enim homo et eligere habeat, et prosequi quae eligit, in utroque a causis superioribus adiuvatur interdum, vel etiam impeditur.
	Secundum electionem quidem, ut dictum est, inquantum homo vel disponitur ad aliquid eligendum per caelestia corpora; vel quasi illustratur per Angelorum custodiam; vel etiam inclinatur per operationem divinam.
	Secundum executionem vero, inquantum homo consequitur ex aliqua superiori causa robur et efficaciam ad implendum quod elegit.
	Quae quidem non solum a Deo et ab Angelis esse potest, sed etiam a corporibus caelestibus, inquantum talis efficacia in corpore sita est.
	Manifestum est enim quod etiam inanimata corpora quasdam vires et efficacias a caelestibus corporibus consequuntur, etiam praeter eas quae ad qualitates activas et passivas elementorum consequuntur, quas etiam non est dubium caelestibus corporibus esse subiectas: sicut quod magnes attrahat ferrum, habet ex virtute caelestis corporis, et lapides quidam et herbae alias occultas virtutes.
	Unde nihil prohibet quod etiam aliquis homo habeat ex impressione caelestis corporis aliquam efficaciam in aliquibus corporalibus faciendis, quas alius non habet: puta medicus in sanando, et agricola in plantando, et miles in pugnando.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26446"/>Hanc autem efficaciam multo perfectius Deus hominibus largitur ad sua opera efficaciter exequenda.
	Quantum ergo ad primum auxilium, quod est in eligendo, dicitur Deus hominem dirigere.
	Quantum vero ad secundum auxilium, dicitur hominem confortare.
	Et haec duo auxilia tanguntur simul in Psalmo, ubi dicitur, <hi>dominus illuminatio mea, et salus mea, quem timebo?</hi> Quantum ad primum; <hi>dominus protector vitae meae, a quo trepidabo?</hi> Quantum ad secundum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26447"/>Sed inter haec duo auxilia est differentia duplex.
	Prima quidem, quia ex auxilio primo adiuvatur homo tam in his quae virtuti hominis subduntur, quam etiam in aliis.
	Sed secundum auxilium ad illa tantum se extendit ad quae virtus hominis valet.
	Quod enim homo fodiens sepulcrum inveniat thesaurum, ex nulla hominis virtute procedit: unde respectu talis proventus, adiuvari potest homo in hoc quod instigetur ad quaerendum ubi est thesaurus; non autem in hoc quod ei aliqua virtus detur ad thesaurum inveniendum.
	In hoc autem quod medicus sanet, vel miles in pugna vincat, potest adiuvari et in hoc quod eligat convenientia ad finem, et in hoc quod efficaciter exequatur per virtutem a superiori causa adeptam.
	Unde primum auxilium est universalius.
	Secunda differentia est, quia secundum auxilium datur ad prosequendum efficaciter ea quae intendit.
	Unde, cum fortuita sint praeter intentionem, ex tali auxilio non potest dici homo, proprie loquendo, bene fortunatus, sicut potest dici ex primo, ut supra ostensum est.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26448"/>Contingit autem homini bene vel male secundum fortunam, quandoque quidem ipso solo agente, sicut cum fodiens in terram invenit thesaurum quiescentem: quandoque autem actione alterius causae concurrente, sicut cum aliquis vadens ad forum causa emendi, invenit debitorem, quem non credebat invenire.
	In primo autem eventu, homo adiuvatur ad hoc quod aliquid sibi bene contingat, secundum hoc solum quod dirigitur in eligendo illud cui coniunctum est per accidens aliquod commodum quod provenit praeter intentionem.
	In secundo autem eventu, oportet quod uterque agens dirigatur ad eligendum actionem vel motum unde sibi occurrant.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26449"/>Oportet autem et aliud considerare circa ea quae praedicta sunt.
	Dictum est enim quod ad hoc quod homini aliquid bene contingat vel male secundum fortunam, et ex Deo est, et ex corpore caelesti esse potest: inquantum homo a Deo inclinatur ad eligendum aliquid cui coniunctum est aliquod commodum vel incommodum quod eligens non praeconsiderat; et inquantum a corpore caelesti ad tale aliquid eligendum disponitur.
	Hoc autem commodum vel incommodum quidem, relatum ad electionem hominis, est fortuitum; relatum ad Deum, rationem amittit fortuiti; non autem relatum ad corpus caeleste.
	Quod sic patet.
	Non enim aliquis eventus amittit rationem fortuiti nisi reducatur in causam per se.
	Virtus autem caelestis corporis est causa agens, non per modum intellectus et electionis, sed per modum naturae.
	Naturae autem est proprium tendere ad unum.
	Si ergo aliquis effectus non est unus, non potest per se esse causa eius aliqua virtus naturalis.
	Cum autem aliqua duo sibi per accidens coniunguntur, non sunt vere unum, sed solum per accidens.
	Unde huius coniunctionis nulla causa naturalis per se causa esse potest.
	Sit ergo quod iste homo ex impressione caelestis corporis instigetur, per modum passionis, ut dictum est, ad fodiendum sepulcrum.
	Sepulcrum autem, et locus thesauri, non sunt unum nisi per accidens: quia non habent aliquem ordinem ad invicem.
	Unde virtus caelestis corporis non potest per se inclinare ad hoc totum, quod iste fodiat sepulcrum et locum ubi est thesaurus.
	Sed aliquis per intellectum agens potest esse causa inclinationis in hoc totum: quia intelligentis est multa ordinare in unum.
	Patet etiam quod etiam homo qui sciret thesaurum esse ibi, posset alium ignorantem mittere ad fodiendum sepulcrum in loco eodem, ut, praeter intentionem suam, inveniret thesaurum.
	Sic ergo huiusmodi fortuiti eventus, reducti in causam divinam, amittunt rationem fortuiti: reducti vero in causam caelestem, nequaquam.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26450"/>Per eandem etiam rationem apparet quod homo non potest esse bene fortunatus universaliter ex virtute corporis caelestis, sed solum quantum ad hoc vel illud.
	Dico autem universaliter, ut aliquis homo habeat in natura sua, ex impressione caelestis corporis, ut eligat semper, vel in pluribus, aliqua quibus sint coniuncta per accidens aliqua commoda vel incommoda.
	Natura enim non ordinatur nisi ad unum.
	Ea autem secundum quae homini accidit bene vel male secundum fortunam, non sunt reducibilia in aliquid unum, sed sunt indeterminata et infinita: ut philosophus docet in II Phys., et ad sensum patet.
	Non est ergo possibile quod aliquis habeat in natura sua eligere semper ea ad quae etiam per accidens sequuntur aliqua commoda.
	Sed potest esse quod ex inclinatione caelesti inclinetur ad eligendum aliquid cui coniungitur per accidens aliquod commodum; et ex alia inclinatione aliud; et ex tertia tertium; non autem ita quod ex una inclinatione ad omnia.
	Ex una autem divina dispositione potest homo ad omnia dirigi.</p>
</div3></div2>
<div2 n="93"><head>Caput 93: De fato: an sit, et quid sit</head> 
<div3 n="1"><head>1 </head>
<p><milestone id="n. 1" unit="section"/><A NAME="26452"/>Ex his autem quae praemissa sunt, apparet quid sit de fato sentiendum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26453"/>Videntes enim homines multa in hoc mundo per accidens contingere, si causae particulares considerentur, posuerunt quidam quod nec etiam ab aliquibus superioribus causis ordinentur.
	Et his videbatur fatum nihil esse omnino.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26454"/>Quidam vero ea in aliquas altiores causas reducere sunt conati, ex quibus cum quadam dispositione ordinate procedant.
	Et hi fatum posuerunt: quasi ea quae videntur a casu contingere, sint ab aliquo effata, sive praelocuta, et praeordinata ut essent.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26455"/>Horum ergo quidam omnia quae hic accidunt a casu contingentia, reducere sunt conati sicut in causas in caelestia corpora, etiam electiones humanas, vim dispositionis siderum, cui omnia cum quadam necessitate subdi ponebant, fatum appellantes.
	Quae quidem positio impossibilis est, et a fide aliena, ut ex superioribus patet.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26456"/>Quidam vero in dispositionem divinae providentiae omnia reducere voluerunt, quaecumque in his inferioribus a casu contingere videntur.
	Unde omnia fato agi dixerunt, ordinationem quae est in rebus ex divina providentia fatum nominantes.
	Unde Boetius dicit quod <hi>fatum est inhaerens rebus mobilibus dispositio, per quam providentia suis quaeque nectit ordinibus</hi>.
	In qua fati descriptione, dispositio pro ordinatione ponitur.
	In rebus autem inhaerens ponitur ut distinguatur fatum a providentia: nam ipsa ordinatio secundum quod in mente divina est, nondum rebus impressa, providentia est; secundum vero quod iam est explicata in rebus, fatum nominatur.
	Mobilibus autem dicit ut ostendat quod ordo providentiae rebus contingentiam et mobilitatem non aufert, ut quidam posuerunt.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26457"/>Secundum hanc ergo acceptionem, negare fatum est providentiam divinam negare.
	Sed quia cum infidelibus nec nomina debemus habere communia, ne ex consortio nominum possit sumi erroris occasio; nomine fati non est a fidelibus utendum, ne videamur illis assentire qui male de fato senserunt, omnia necessitati siderum subiicientes.
	Unde Augustinus dicit, in V de civitate Dei: <hi>si quis voluntatem vel potestatem Dei fati nomine appellat, sententiam teneat, linguam corrigat</hi>.
	Et Gregorius, secundum eundem intellectum, dicit: <hi>absit a fidelium mentibus ut fatum aliquid esse dicant</hi>.</p>
</div3></div2>
<div2 n="94"><head>Caput 94: De certitudine divinae providentiae</head> 
<div3 n="1"><head>1 </head>
<p><milestone id="n. 1" unit="section"/><A NAME="26459"/>Difficultas autem quaedam ex praemissis suboritur.
	Si enim omnia quae hic inferius aguntur, etiam contingentia, providentiae divinae subduntur, oportet, ut videtur, vel providentiam non esse certam; vel omnia ex necessitate contingere.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26460"/>Ostendit enim philosophus, in VI Metaph., quod, si omnem effectum ponimus habere aliquam causam per se; et iterum quod, qualibet causa per se posita, necessarium sit effectum poni: sequetur quod omnia futura ex necessitate eveniant.
	Si enim quilibet effectus habeat causam per se, quodlibet futurum erit reducere in aliquam causam praesentem vel praeteritam.
	Sicut, si quaeratur de aliquo utrum sit occidendus a latronibus, huius effectus praecedit causa occursus latronum; hunc autem effectum iterum praecedit alia causa, scilicet quod ipse exivit domum; hunc autem adhuc alia, quod vult quaerere aquam; quam quidem praecedit causa, scilicet sitis; et haec causatur ex comestione salsorum; quod iam est vel fuit.
	Si ergo, causa posita, necesse est effectum poni, necesse est, si comedit salsa, quod sitiat; et si sitit, quod velit quaerere aquam; et si vult quaerere aquam, quod exeat domum; et si exit domum, quod occurrant ei latrones; et si occurrunt, quod occidatur.
	Ergo, de primo ad ultimum, necesse est hunc comedentem salsa a latronibus occidi.
	Concludit ergo philosophus non esse verum quod, posita causa, necesse sit effectum poni: quia aliquae causae sunt quae possunt deficere.
	Neque iterum verum est quod omnis effectus habeat per se causam: quia quod est per accidens, scilicet istum volentem aquam quaerere occurrere latronibus, non habet aliquam causam.
	Ex hac autem ratione apparet quod omnes effectus qui reducuntur in aliquam causam per se, praesentem vel praeteritam, qua posita necesse sit effectum poni, ex necessitate contingunt.
	Vel ergo oportet dicere quod non omnes effectus divinae providentiae subdantur.
	Et sic providentia non est de omnibus.
	Quod prius fuit ostensum.
	Vel non est necessarium ut, providentia posita, effectus eius ponatur.
	Et sic providentia non est certa.
	Aut est necessarium quod omnia ex necessitate contingant.
	Providentia enim non solum est in praesenti tempore vel praeterito, sed aeterno: quia nihil potest esse in Deo non aeternum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26461"/>Adhuc.
	Si divina providentia est certa, oportet hanc conditionalem esse veram: si Deus providit hoc, hoc erit.
	Huius autem conditionalis antecedens est necessarium: quia est aeternum.
	Ergo consequens est necessarium: oportet enim omnis conditionalis consequens esse necessarium cuius antecedens est necessarium; et ideo consequens est sicut conclusio antecedentis; quicquid autem ex necessario sequitur, oportet esse necessarium.
	Sequitur igitur, si divina providentia est certa, quod omnia ex necessitate proveniant.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26462"/>Amplius.
	Sit aliquid esse provisum a Deo, puta quod talis sit regnaturus.
	Aut ergo possibile est accidere quod non regnet: aut non.
	Si quidem non est possibile ipsum non regnare, ergo impossibile est ipsum non regnare: ergo necessarium est eum regnare.
	Si autem possibile est eum non regnare; possibili autem posito, non sequitur aliquid impossibile; sequitur autem divinam providentiam deficere; non est igitur impossibile divinam providentiam deficere.
	Aut igitur oportet, si omnia sunt provisa a Deo, quod divina providentia non sit certa; aut quod omnia ex necessitate eveniant.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26463"/>Item.
	Argumentatur sic Tullius, in libro de divinatione.
	Si omnia a Deo provisa sunt, certus est ordo causarum.
	Si autem hoc verum est, omnia fato aguntur.
	Quod si omnia fato aguntur, nihil est in nostra potestate, nullum est voluntatis arbitrium.
	Sequitur igitur quod tollatur liberum arbitrium, si divina providentia sit certa.
	Et eodem modo sequetur quod omnes causae contingentes tollantur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26464"/>Praeterea.
	Divina providentia causas medias non excludit, ut supra ostensum est.
	Inter causas autem sunt aliquae contingentes et deficere valentes.
	Deficere igitur potest providentiae effectus.
	Non est igitur Dei providentia certa.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26465"/>Oportet autem, ad horum solutionem, aliqua repetere ex his quae supra posita sunt: ut manifestum fiat quod nihil divinam providentiam effugit; et quod ordo divinae providentiae omnino immutari non potest; nec tamen oportet quod ea quae ex providentia divina proveniunt, ex necessitate cuncta eveniant.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26466"/>Primo namque considerandum est quod, cum Deus sit omnium existentium causa, rebus omnibus conferens esse, oportet quod suae providentiae ordo omnes res complectatur.
	Quibus enim esse largitus est, oportet quod et conservationem largiatur, et perfectionem conferat in ultimo fine.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26467"/>Cum autem in quolibet providente duo considerari oporteat, scilicet ordinis praemeditationem, et praemeditati ordinis institutionem in rebus quae providentiae subduntur, quorum primum ad cognoscitivam virtutem pertinet, aliud vero ad operativam: hoc inter utrumque differt, quod in praemeditando ordinem, tanto est providentia perfectior, quanto magis usque ad minima ordo providentiae potest produci.
	Quod enim nos omnium particularium ordinem praemeditari non possumus circa ea quae sunt disponenda a nobis, ex defectu nostrae cognitionis provenit, quae cuncta singularia complecti non potest, tanto autem in providendo unusquisque solertior habetur, quanto plura singularia praemeditari potest; cuius autem provisio in solis universalibus consisteret, parum de prudentia participaret.
	Simile autem in omnibus operativis artibus considerari potest.
	Sed in hoc quod ordo praemeditatus rebus imponitur, tanto est dignior et perfectior providentia gubernantis, quanto est universalior, et per plura ministeria suam explicat praemeditationem: quia et ipsa ministeriorum dispositio magnam partem provisi ordinis habet.
	Oportet autem quod divina providentia in summo perfectionis consistat: quia ipse est simpliciter et universaliter perfectus, ut in primo libro ostensum est.
	In providendo igitur suae sapientiae meditatione sempiterna omnia ordinat quantumcumque minima videantur: quaecumque vero rerum aliquid operantur, instrumentaliter agunt ab eo mota, et ei obtemperando ministrant, ad ordinem providentiae, ab aeterno, ut ita dicam, excogitatum, explicandum in rebus.
	Si autem omnia quae agere possunt, necesse est ut in agendo ei ministrent, impossibile est quod aliquod agens divinae providentiae executionem impediat sibi contrarium agendo.
	Neque etiam possibile est divinam providentiam impediri per defectum alicuius agentis vel patientis: cum omnis virtus activa vel passiva sit in rebus secundum divinam dispositionem causata.
	Impossibile est etiam quod impediatur divinae providentiae executio per providentis mutationem: cum Deus sit omnino immutabilis, ut supra ostensum est.
	Relinquitur ergo quod divina provisio omnino cassari non potest.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26468"/>Deinceps autem considerandum est quod omne agens intendit ad bonum et melius secundum quod potest, ut supra ostensum est.
	Bonum autem et melius non eodem modo consideratur in toto et partibus.
	In toto enim bonum est integritas, quae ex partium ordine et compositione relinquitur.
	Unde melius est toti quod sit inter partes eius disparitas, sine qua ordo et perfectio totius esse non potest, quam quod omnes partes essent aequales, unaquaque earum perveniente ad gradum nobilissimae partis: quaelibet autem pars inferioris gradus, in se considerata, melior esset si esset in gradu superioris partis.
	Sicut patet in corpore humano: dignior enim pars esset pes si oculi pulchritudinem et virtutem haberet; corpus autem totum esset imperfectius, si ei officium pedis deesset.
	Ad aliud igitur tendit intentio particularis agentis, et universalis: nam particulare agens tendit ad bonum partis absolute, et facit eam quanto meliorem potest; universale autem agens tendit ad bonum totius.
	Unde aliquis defectus est praeter intentionem particularis agentis, qui est secundum intentionem agentis universalis.
	Sicut patet quod generatio feminae est praeter intentionem naturae particularis, idest, huius virtutis quae est in hoc semine, quae ad hoc tendit quod perficiat conceptum quanto magis potest: est autem de intentione naturae universalis, idest, virtutis universalis agentis ad generationem inferiorum, quod femina generetur, sine qua generatio multorum animalium compleri non posset.
	Et eodem modo corruptio, et diminutio, et omnis defectus, est de intentione naturae universalis, non autem naturae particularis: nam quaelibet res fugit defectum, tendit vero ad perfectionem, quantum in se est.
	Patet ergo quod de intentione agentis particularis est quod effectus suus fiat perfectus quantumcumque potest in genere suo: de intentione autem naturae universalis est quod hic effectus fiat perfectus tali perfectione, puta perfectione masculi, ille autem perfectione feminae.
	Inter partes autem totius universi prima distinctio apparet secundum contingens et necessarium: superiora enim in entibus sunt necessaria et incorruptibilia et immobilia; a qua quidem conditione tanto magis deficiunt, quanto in inferiori gradu constituuntur; ita quod infima corrumpuntur quidem quantum ad esse suum, moventur vero quantum ad suas dispositiones, suos etiam effectus non de necessitate, sed contingenter producunt.
	Quodlibet igitur agens quod est pars universi, intendit quantum potest in suo esse et naturali dispositione persistere, et suum stabilire effectum: Deus autem, qui est universi gubernator, intendit quod effectum eius hic quidem stabiliatur per modum necessitatis, hic autem contingenter.
	Et secundum hoc diversas eis causas adaptat, his quidem necessarias, his autem contingentes.
	Cadit igitur sub ordine divinae providentiae non solum hunc effectum esse, sed hunc effectum esse contingenter, alium autem necessario.
	Et secundum hoc, quaedam eorum quae divinae providentiae subduntur sunt necessaria, quaedam vero contingentia, non autem omnia necessaria.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26469"/>Patet ergo quod, etsi divina providentia est per se causa huius effectus futuri; et est in praesenti vel praeterito, magis autem ab aeterno: non sequitur, ut prima ratio procedebat, quod effectus iste sit de necessitate futurus; est enim divina providentia per se causa quod hic effectus contingenter proveniat.
	Et hoc cassari non potest.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26470"/>Ex quo etiam patet quod haec conditionalis est vera, si Deus providit hoc futurum, hoc erit: sicut secunda ratio procedebat.
	Sed sic erit sicut Deus providit illud esse futurum.
	Providit autem illud esse futurum contingenter.
	Sequitur ergo infallibiliter quod erit contingenter, et non necessario.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26471"/>Patet etiam quod hoc quod ponitur esse provisum a Deo ut sit futurum, si sit de genere contingentium, poterit non esse secundum se consideratum: sic enim provisum est ut sit contingens, potens non esse.
	Non tamen est possibile quod ordo providentiae deficiat quin contingenter eveniat.
	Et sic tertia ratio solvitur.
	Unde potest poni quod iste non sit regnaturus si secundum se consideretur: non autem si consideretur ut provisum.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26472"/>Illud etiam quod Tullius obiicit, secundum praemissa frivolum apparet.
	Cum enim divinae providentiae non solum subdantur effectus, sed etiam causae et modi essendi, sicut ex praemissis patet, non sequitur quod, si omnia divina providentia aguntur, quod nihil sit in nobis.
	Sic enim sunt a Deo provisa ut per nos libere fiant.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="26473"/>Neque autem defectibilitas causarum secundarum, quibus mediantibus effectus providentiae producuntur, certitudinem divinae providentiae potest auferre, ut quinta ratio procedebat: cum ipse Deus in omnibus operetur, et pro suae arbitrio voluntatis, ut supra ostensum est.
	Unde ad eius providentiam pertinet ut causas defectibiles quandoque sinat deficere, quandoque eas a defectu conservet.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="26474"/>Ea vero quae ad necessitatem provisorum a Deo possent assumi ex certitudine scientiae, supra soluta sunt, cum de Dei scientia ageretur.</p>
</div3></div2>
<div2 n="95"><head>Caput 95 et 96: Quod immobilitas divinae providentiae utilitatem orationis non excludit</head> 
<div3 n="1"><head>1 </head>
<p><milestone id="n. 1" unit="section"/><A NAME="26476"/>Considerare etiam oportet quod, sicut providentiae immobilitas necessitatem rebus provisis non imponit, ita etiam nec orationis utilitatem excludit.
	Non enim ad hoc oratio ad Deum funditur ut aeterna providentiae dispositio immutetur, hoc enim impossibile est: sed ut aliquis illud quod desiderat, assequatur a Deo.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26477"/>Piis enim desideriis rationalis creaturae conveniens est quod Deus assentiat, non tanquam desideria nostra moveant immobilem Deum: sed ex sua bonitate procedit ut convenienter desiderata perficiat.
	Cum enim omnia naturaliter bonum desiderent, ut supra probatum est; ad supereminentiam autem divinae bonitatis pertinet quod esse, et bene esse, omnibus ordine quodam distribuat: consequens est ut, secundum suam bonitatem, desideria pia, quae per orationem explicantur, adimpleat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26478"/>Adhuc.
	Ad moventem pertinet ut id quod movetur, perducat ad finem: unde et per eandem naturam aliquid movetur ad finem, et consequitur finem, et in eo quiescit.
	Omne autem desiderium est quidam motus ad bonum.
	Qui quidem non potest rebus inesse nisi a Deo, qui est per essentiam suam bonus, et fons bonitatis: movens enim omne movet ad aliquid simile sibi.
	Ad Deum igitur pertinet, secundum suam bonitatem, quod desideria convenientia, quae per orationes explicantur, ad effectum convenientem perducat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26479"/>Item.
	Quanto aliqua sunt propinquiora moventi, tanto efficacius impressionem moventis assequuntur: nam et quae propinquiora sunt igni, magis ab ipso calefiunt.
	Substantiae autem intellectuales propinquiores sunt Deo quam substantiae naturales inanimatae.
	Efficacior est igitur impressio divinae motionis in substantiis intellectualibus quam in substantiis aliis naturalibus.
	Corpora autem naturalia in tantum participant de motione divina quod naturalem boni appetitum consequuntur ex eo, et etiam appetitus impletionem, quod quidem fit dum proprios fines consequuntur.
	Multo igitur magis intellectuales substantiae desideriorum suorum, quae per orationem Deo offeruntur, impletionem consequuntur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26480"/>Amplius.
	De ratione amicitiae est quod amans velit impleri desiderium amati, inquantum vult eius bonum et perfectionem: propter quod dicitur quod amicorum est idem velle.
	Ostensum est autem supra quod Deus suam creaturam amat; et tanto magis unamquamque quanto plus de eius bonitate participat, quae est primum et principale amatum ab ipso.
	Vult igitur impleri desideria rationalis creaturae, quae perfectissime divinam bonitatem participat inter ceteras creaturas.
	Sua autem voluntas est perfectiva rerum: est enim causa rerum per suam voluntatem, ut supra ostensum est.
	Ad bonitatem igitur divinam pertinet ut impleat desideria rationalis creaturae sibi per orationem proposita.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26481"/>Praeterea.
	Bonum creaturae derivatum est secundum quandam similitudinem a bonitate divina.
	Hoc autem maxime commendabile in hominibus apparet, ut iuste petentibus assensum non denegent: ex hoc enim vocantur liberales, clementes, misericordes et pii.
	Maxime igitur hoc ad divinam bonitatem pertinet, ut pias orationes exaudiat.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26482"/>Hinc est quod dicitur in Psalmo: <hi>voluntatem timentium se faciet, et orationes eorum exaudiet, et salvos faciet eos</hi>.
	Et Matth. 7-8, dominus dicit: <hi>omnis qui petit accipit, et qui quaerit invenit, et pulsanti aperietur</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26483"/>Non est autem inconveniens si quandoque etiam petitiones orantium non admittantur a Deo.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26484"/>Ea enim ratione ostensum est quod Deus desideria rationalis creaturae adimplet, inquantum desiderat bonum.
	Quandoque autem contingit quod id quod petitur non est verum bonum, sed apparens, simpliciter autem malum.
	Non est igitur talis oratio Deo exaudibilis.
	Hinc est quod dicitur Iac. 4-3: <hi>petitis et non accipitis, eo quod male petatis</hi>.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26485"/>Similiter autem ex hoc quod Deus ad desiderandum movet, ostensum est conveniens esse quod desideria impleat.
	Mobile autem ad finem motus non perducitur a movente nisi motus continuetur.
	Si igitur motus desiderii per orationis instantiam non continuetur, non est inconveniens si oratio effectum debitum non sortiatur.
	Hinc est quod dominus dicit, Lucae 18-1: <hi>quoniam oportet semper orare, et non deficere</hi>.
	Et I Thess. 5-17, dicit apostolus: <hi>sine intermissione orate</hi>.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26486"/>Rursus.
	Ostensum est quod Deus rationalis creaturae decenter desiderium implet inquantum ei appropinquat.
	Appropinquat autem ei aliquis per contemplationem, et devotam affectionem, et humilem et firmam intentionem.
	Illa igitur oratio quae sic Deo non appropinquat, non est a Deo exaudibilis.
	Unde et in Psalmo dicitur: <hi>respexit in orationem humilium</hi>; Iac. 1-6: <hi>postulet autem in fide, nihil haesitans</hi>.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26487"/>Item.
	Ostensum est quod ratione amicitiae, Deus vota piorum exaudit.
	Qui igitur a Dei amicitia declinat, non est dignum ut eius oratio exaudiatur.
	Hinc est quod Prov. 28-9 dicitur: <hi>qui declinat aurem suam ne audiat legem, oratio eius erit execrabilis</hi>.
	Et Isaiae 1-15: <hi>cum multiplicaveritis orationes, non exaudiam: manus enim vestrae sanguine plenae sunt</hi>.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26488"/>Ex hac etiam radice procedit quod quandoque aliquis Dei amicus non auditur quando pro his rogat qui non sunt Dei amici: secundum illud Ierem. 7-16: <hi>tu ergo noli orare pro populo hoc, nec assumas pro eis laudem et orationem, et non obsistas mihi: quia non exaudiam te</hi>.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26489"/>Contingit autem quandoque quod aliquis ex amicitia denegat quod petitur ab amico, quia cognoscit hoc ei esse nocivum, vel contrarium ei magis expedire: ut medicus infirmanti quandoque negat quod petit, considerans quod non expedit ei ad salutem corporis consequendam.
	Unde, cum ostensum sit quod Deus ex amore quem ad creaturam rationalem habet, eius desideria impleat sibi per orationem proposita, non est mirandum si quandoque eorum etiam quos praecipue diligit, petitionem non implet, ut impleat quod petenti magis expedit ad salutem.
	Propter quod a Paulo stimulum carnis non amovit, quamvis hoc ter peteret, providens hoc ei esse utile ad humilitatis conservationem, ut habetur II Cor. 12-8-9.
	Unde et Matth. 20-22, quibusdam dominus dicit: <hi>nescitis quid petatis</hi>.
	Et Rom. 8-26 dicitur: <hi>nam quid oremus sicut oportet, nescimus</hi>.
	Et propter hoc Augustinus dicit, in Epist. ad Paul. et Ther.: <hi>bonus dominus, qui non tribuit saepe quod volumus, ut quod mallemus attribuat</hi>.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="26490"/>Patet igitur ex praemissis quod aliquorum quae fiunt a Deo, causa sunt orationes et pia desideria.
	Ostensum est autem supra quod divina providentia causas alias non excludit: quin potius ordinat eas ad hoc quod ordo quem apud se statuit, rebus imponatur; et sic causae secundae non repugnant providentiae, sed magis providentiae exequuntur effectum.
	Sic igitur orationes apud Deum efficaces sunt, nec tamen ordinem immutabilem divinae providentiae solvunt: quia et hoc ipsum quod tali petenti hoc concedatur, sub ordine divinae providentiae cadit.
	Simile est ergo dicere non esse orandum ut aliquid consequamur a Deo quia ordo suae providentiae est immutabilis, ac si diceretur quod non est ambulandum ut perveniamus ad locum, nec comedendum ut nutriamur: quae omnia patent esse absurda.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="26491"/>Excluditur ergo ex praemissis duplex error circa orationem.
	Quidam enim dixerunt nullum esse orationis fructum.
	Quod quidem dicebant tam illi qui negabant divinam providentiam omnino, sicut Epicurei; quam illi qui res humanas divinae providentiae subtrahebant, sicut aliqui Peripateticorum; necnon et illi qui omnia quae providentiae subsunt, ex necessitate contingere arbitrabantur, sicut Stoici.
	Ex his enim omnibus sequitur quod nullus sit orationis fructus, et per consequens quod omnis deitatis cultus fiat in vanum: qui quidem error tangitur Malach. 3-14: <hi>dixistis</hi>, inquit, <hi>vanus est qui servit Deo.
	Et quod emolumentum quia custodivimus praecepta eius, et quia ambulavimus tristes coram domino exercituum?</hi> Quidam vero e contrario divinam dispositionem orationibus vertibilem esse dicebant: sicut et Aegyptii dicebant quod fatum orationibus et quibusdam imaginibus, subfumigationibus, sive incantationibus, vertebatur.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="26492"/>Et ad hunc sensum pertinere videntur quaedam quae in Scripturis divinis dicuntur, secundum id quod prima facie apparet ex eis.
	Dicitur enim Isaiae 38 quod Isaias, ex mandato domini, dixit Ezechiae regi, <hi>haec dicit dominus: dispone domui tuae, quia morieris tu, et non vives</hi>; et quod post orationem Ezechiae, factum est verbum domini ad Isaiam dicens, <hi>vade, et dic Ezechiae: audivi orationem tuam.
	Ecce, ego adiiciam super dies tuos quindecim annos</hi>.
	Et Ierem. 18 dicitur ex persona domini: <hi>repente loquar adversus gentem et adversus regnum, ut eradicem et destruam et disperdam illud.
	Si poenitentiam egerit gens illa a malo suo, quod locutus sum adversus eam, agam et ego poenitentiam super malo quod cogitavi ut facerem ei</hi>.
	Et Ioelis 2-13 <hi>convertimini ad dominum Deum vestrum, quia benignus et misericors est.
	Quis scit si convertatur et ignoscat Deus?</hi></p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="26493"/>Haec autem si secundum suam superficiem intelligantur, ad inconveniens ducunt.
	Sequitur enim primo, quod voluntas Dei sit mutabilis.
	Item, quod aliquid ex tempore Deo adveniat.
	Et ulterius, quod aliqua quae temporaliter in creaturis sunt, sint causa alicuius existentis in Deo.
	Quae sunt manifeste impossibilia, sicut ex superioribus patet.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="26494"/>Adversantur etiam auctoritatibus sacrae Scripturae, quae infallibilem continent veritatem et expressam.
	Dicitur enim Num. 23-19: <hi>non est Deus quasi homo, ut mentiatur; nec ut filius hominis, ut mutetur.
	Dixit ergo, et non faciet? Locutus est, et non implebit?</hi> Et I Reg. 15-29: <hi>triumphator in Israel non parcet, et poenitudine non flectetur: neque enim homo est, ut agat poenitentiam</hi>.
	Et Malach. 3-6: <hi>ego dominus, et non mutor</hi>.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="26495"/>Si quis autem diligenter consideret circa praedicta, inveniet quod omnis error qui in his accidit, ex hoc provenit quod non consideratur differentia inter universalem ordinem et particularem.
	Cum enim omnes effectus ordinem ad invicem habeant secundum quod in una causa conveniunt, oportet tanto esse communiorem ordinem, quanto est universalior causa.
	Unde ab universali causa, quae Deus est, ordo proveniens necesse est quod omnia complectatur.
	Nihil igitur prohibet aliquem particularem ordinem vel per orationem, vel per aliquem alium modum immutari: est enim extra illum ordinem aliquid quod possit ipsum immutare.
	Propter quod non est mirum si Aegyptii, reducentes rerum humanarum ordinem in corpora caelestia, posuerunt fatum ex stellis proveniens aliquibus orationibus et ritibus posse immutari: nam extra caelestia corpora, et supra ea, est Deus, qui potest impedire caelestium corporum effectum qui in istis inferioribus ex illorum impressione secuturus erat.
	Sed extra ordinem complectentem omnia, non potest poni aliquid per quod possit ordo ab universali causa dependens everti.
	Propter quod Stoici, qui in Deum sicut in causam universalem omnium ordinis rerum reductionem considerabant, ponebant quod ordo institutus a Deo nulla ratione potest immutari.
	Sed in hoc iterum a consideratione universalis ordinis recedebant, quod ponebant orationes ad nihil utiles esse, tanquam arbitrarentur voluntates hominum et eorum desideria, ex quibus orationes procedunt, sub illo universali ordine non comprehendi.
	Cum enim dicunt quod, sive orationes fiant sive non, nihilominus idem effectus sequitur in rebus ex universali ordine rerum, manifeste ab illo universali ordine vota orantium sequestrant.
	Si enim haec sub illo ordine comprehendantur, sicut per alias causas, ita et per haec, ex divina ordinatione, aliqui effectus sequentur.
	Idem ergo erit excludere orationis effectum, et omnium aliarum causarum.
	Quod si aliis causis immobilitas divini ordinis effectus non subtrahit, neque orationum efficaciam tollit.
	Valent igitur orationes, non quasi ordinem aeternae dispositionis immutantes, sed quasi sub tali ordine etiam ipsae existentes.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="26496"/>Nihil autem prohibet per orationum efficaciam aliquem particularem ordinem alicuius inferioris causae mutari, Deo faciente, qui omnes supergreditur causas, unde sub nulla necessitate ordinis alicuius causae continetur, sed, e converso, omnis necessitas ordinis inferioris causae continetur sub ipso quasi ab eo institutus.
	Inquantum ergo per orationem immutatur aliquid de ordine inferiorum causarum instituto a Deo, propter orationes piorum, dicitur Deus converti, vel poenitere: non quod aeterna eius dispositio mutetur, sed quia mutatur aliquis eius effectus.
	Unde et Gregorius dicit quod <hi>non mutat Deus consilium etsi quandoque mutet sententiam</hi>: non, inquam, illam quae exprimit dispositionem aeternam; sed illam sententiam quae exprimit ordinem inferiorum causarum, secundum quem Ezechias erat moriturus, vel gens aliqua pro suis peccatis evertenda.
	Talis autem sententiae mutatio dicitur transumptiva locutione Dei poenitentia, inquantum Deus ad similitudinem poenitentis se habet, cuius est mutare quod fecerat.
	Per quem modum dicitur etiam metaphorice irasci, inquantum puniendo facit irascentis effectum.</p>
</div3></div2>
<div2 n="97"><head>Caput 97: Quomodo dispositio providentiae habeat rationem</head> 
<div3 n="1"><head>1 </head>
<p><milestone id="n. 1" unit="section"/><A NAME="26498"/>Ex his autem quae praemissa sunt, manifeste videri potest quod ea quae sunt per divinam providentiam dispensata, sequuntur aliquam rationem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26499"/>Ostensum enim est quod Deus per suam providentiam omnia ordinat in divinam bonitatem sicut in finem: non autem hoc modo quod suae bonitati aliquid per ea quae fiunt accrescat, sed ut similitudo suae bonitatis, quantum possibile est, imprimatur in rebus.
	Quia vero omnem creatam substantiam a perfectione divinae bonitatis deficere necesse est, ut perfectius divinae bonitatis similitudo rebus communicaretur, oportuit esse diversitatem in rebus, ut quod perfecte ab uno aliquo repraesentari non potest, per diversa diversimode perfectiori modo repraesentaretur: nam et homo, cum mentis conceptum uno vocali verbo videt sufficienter exprimi non posse, verba diversimode multiplicat ad exprimendam per diversa suae mentis conceptionem.
	Et in hoc etiam divinae perfectionis eminentia considerari potest, quod perfecta bonitas, quae in Deo est unite et simpliciter, in creaturis esse non potest nisi secundum modum diversum et per plura.
	Res autem per hoc diversae sunt, quod formas habent diversas, a quibus speciem sortiuntur.
	Sic igitur ex fine sumitur ratio diversitatis formarum in rebus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26500"/>Ex diversitate autem formarum sumitur ratio ordinis rerum.
	Cum enim forma sit secundum quam res habet esse; res autem quaelibet secundum quod habet esse, accedat ad similitudinem Dei, qui est ipsum suum esse simplex: necesse est quod forma nihil sit aliud quam divina similitudo participata in rebus; unde convenienter Aristoteles, in I Physic., de forma loquens, dicit quod <hi>est divinum quoddam et appetibile</hi>.
	Similitudo autem ad unum simplex considerata diversificari non potest nisi secundum quod magis vel minus similitudo est propinqua vel remota.
	Quanto autem aliquid propinquius ad divinam similitudinem accedit, perfectius est.
	Unde in formis differentia esse non potest nisi secundum quod una perfectior existit quam alia: propter quod Aristoteles, in VIII Metaphys., definitiones, per quas naturae rerum et formae significantur, assimilat numeris, in quibus species variantur per additionem vel subtractionem unitatis, ut ex hoc detur intelligi quod formarum diversitas diversum gradum perfectionis requirit.
	Et hoc evidenter apparet naturas rerum speculanti.
	Inveniet enim, si quis diligenter consideret, gradatim rerum diversitatem compleri: nam supra inanimata corpora inveniet plantas; et super has irrationalia animalia; et super has intellectuales substantias; et in singulis horum inveniet diversitatem secundum quod quaedam sunt aliis perfectiora, in tantum quod ea quae sunt suprema inferioris generis, videntur propinqua superiori generi, et e converso, sicut animalia immobilia sunt similia plantis; unde et Dionysius dicit, VII cap. de Div.
	Nom., quod <hi>divina sapientia coniungit fines primorum principiis secundorum</hi>.
	Unde patet quod rerum diversitas exigit quod non sint omnia aequalia, sed sit ordo in rebus et gradus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26501"/>Ex diversitate autem formarum, secundum quas rerum species diversificantur, sequitur et operationum differentia.
	Cum enim unumquodque agat secundum quod est actu, quae enim sunt in potentia, secundum quod huiusmodi, inveniuntur actionis expertia; est autem unumquodque ens actu per formam: oportet quod operatio rei sequatur formam ipsius.
	Oportet ergo, si sunt diversae formae, quod habeant diversas operationes.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26502"/>Quia vero per propriam actionem res quaelibet ad proprium finem pertingit, necesse est et proprios fines diversificari in rebus: quamvis sit finis ultimus omnibus communis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26503"/>Sequitur etiam ex diversitate formarum diversa habitudo materiae ad res.
	Cum enim formae diversae sint secundum quod quaedam sunt aliis perfectiores, sunt inter eas aliquae in tantum perfectae quod sunt per se subsistentes et perfectae, ad nihil indigentes materiae fulcimento.
	Quaedam vero per se perfecte subsistere non possunt, sed materiam pro fundamento requirunt: ut sic illud quod subsistit non sit forma tantum, neque materia tantum, quae per se non est ens actu, sed compositum ex utroque.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26504"/>Non autem possent materia et forma ad aliquid unum constituendum convenire nisi esset aliqua proportio inter ea.
	Si autem proportionata oportet ea esse, necesse est quod diversis formis diversae materiae respondeant.
	Unde fit ut quaedam formae requirant materiam simplicem, quaedam vero materiam compositam; et secundum diversas formas, diversam partium compositionem oportet esse, congruentem ad speciem formae et ad operationem ipsius.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26505"/>Ex diversa autem habitudine ad materiam sequitur diversitas agentium et patientium.
	Cum enim agat unumquodque ratione formae, patiatur vero et moveatur ratione materiae, oportet quod illa quorum formae sunt perfectiores et minus materiales, agant in illa quae sunt magis materialia, et quorum formae sunt imperfectiores.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26506"/>Ex diversitate autem formarum et materiarum et agentium sequitur diversitas proprietatum et accidentium.
	Cum enim substantia sit causa accidentis, sicut perfectum imperfecti, oportet quod ex diversis principiis substantialibus diversa accidentia propria consequantur.
	Rursus, cum ex diversis agentibus sint diversae impressiones in patientibus, oportet quod secundum diversa agentia, diversa sint accidentia quae ab agentibus imprimuntur.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26507"/>Patet ergo ex dictis quod, cum per divinam providentiam rebus creatis diversa accidentia, et actiones et passiones, et collocationes distribuantur, non hoc absque ratione accidit.
	Hinc est quod sacra Scriptura rerum productionem et gubernationem sapientiae et prudentiae divinae attribuit.
	Dicitur enim Prov. 3-19 <hi>dominus sapientia fundavit terram, stabilivit caelos prudentia.
	Sapientia illius eruperunt abyssi, et nubes rore concrescunt</hi>.
	Et Sap. 8-1 dicitur de Dei sapientia quod <hi>attingit a fine usque ad finem fortiter, et disponit omnia suaviter</hi>.
	Et 11-21 eiusdem dicitur: <hi>omnia in mensura, numero et pondere disposuisti</hi>: ut per <hi>mensuram</hi> quantitatem, sive modum aut gradum perfectionis uniuscuiusque rei intelligamus; per <hi>numerum</hi> vero pluralitatem et diversitatem specierum, consequentem ex diversis perfectionis gradibus; per <hi>pondus</hi> vero inclinationes diversas ad proprios fines et operationes, et agentia et patientia, et accidentia quae sequuntur distinctionem specierum.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26508"/>In praedicto autem ordine, secundum quem ratio divinae providentiae attenditur, primum esse diximus divinam bonitatem, quasi ultimum finem, qui est primum principium in agendis; dehinc vero rerum numerositatem; ad quam constituendam necesse est gradus diversos in formis et materiis, et agentibus et patientibus, et actionibus et accidentibus esse.
	Sicut ergo prima ratio divinae providentiae simpliciter est divina bonitas, ita prima ratio in creaturis est earum numerositas, ad cuius institutionem et conservationem omnia alia ordinari videntur.
	Et secundum hoc rationabiliter videtur esse a Boetio dictum, in principio suae arithmeticae, quod <hi>omnia quaecumque a primaeva rerum natura constituta sunt, ex numerorum videntur ratione esse formata</hi>.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26509"/>Est autem considerandum quod operativa ratio et speculativa partim quidem conveniunt, partim vero differunt.
	Conveniunt quidem in hoc quod, sicut ratio speculativa incipit ab aliquo principio et per media devenit ad conclusionem intentam, ita ratio operativa incipit ab aliquo primo et per aliqua media pervenit ad operationem vel operatum quod intenditur.
	Principium autem in speculativis est forma et quod quid est: in operativis vero finis, quod quandoque quidem est forma, quandoque aliquid aliud.
	Principium etiam in speculativis semper oportet esse necessarium: in operativis autem quandoque quidem est necessarium, quandoque autem non; necessarium enim est hominem velle felicitatem ut finem, non necessarium autem velle domus aedificationem.
	Similiter in demonstrativis semper posteriora ad priora de necessitate sequuntur: non autem in operativis semper, sed tunc solum quando ad finem non nisi per hanc viam perveniri potest; sicut necessarium est volenti aedificare domum quod quaerat ligna, sed quod quaerat ligna abiegna, hoc ex simplici voluntate ipsius dependet, non autem ex ratione domus aedificandae.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26510"/>Sic igitur quod Deus suam bonitatem amet, hoc necessarium est: sed hoc non necessario sequitur, quod per creaturas repraesentetur, cum sine hoc divina bonitas sit perfecta.
	Unde quod creaturae in esse producantur, etsi ex ratione divinae bonitatis originem habeat, tamen ex simplici Dei voluntate dependet.
	Supposito autem quod Deus creaturis suam bonitatem communicare, secundum quod est possibile, velit per similitudinis modum: ex hoc rationem accipit quod sint creaturae diversae.
	Non autem ex necessitate sequitur quod secundum hanc vel illam perfectionis mensuram, aut secundum hunc vel illum numerum rerum.
	Supposito autem ex divina voluntate quod hunc numerum in rebus statuere velit, et hanc unicuique rei perfectionis mensuram: ex hoc rationem accipit quod habeat formam talem et materiam talem.
	Et similiter in consequentibus patet.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26511"/>Manifestum igitur fit quod providentia secundum rationem quandam res dispensat: et tamen haec ratio sumitur ex suppositione voluntatis divinae.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="26512"/>Sic igitur per praemissa duplex error excluditur.
	Eorum scilicet qui credunt quod omnia simplicem voluntatem sequuntur absque ratione.
	Qui est error loquentium in lege Saracenorum, ut Rabbi Moyses dicit: secundum quos nulla differentia est quod ignis calefaciat et infrigidet, nisi quia Deus ita vult.
	Excluditur etiam error eorum qui dicunt causarum ordinem ex divina providentia secundum modum necessitatis provenire.
	Quorum utrumque patet esse falsum ex dictis.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="26513"/>Sunt autem quaedam verba Scripturae quae videntur simplici voluntati divinae omnia attribuere.
	Quae non dicuntur ad hoc ut ratio tollatur a providentiae dispensatione, sed ut omnium primum principium Dei voluntas ostendatur, sicut iam supra dictum est.
	Sicut est illud Psalmi, <hi>omnia quaecumque voluit dominus, fecit</hi>; et Iob 11, <hi>quis ei dicere potest: cur ita facis?</hi> Et Rom. 9-19, <hi>voluntati enim eius quis resistit?</hi> Et Augustinus dicit, III de Trin.: <hi>non nisi Dei voluntas causa est prima sanitatis et aegritudinis; praemiorum atque poenarum, gratiarum atque retributionum</hi>.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="26514"/>Sic ergo, cum quaeritur propter quid de aliquo naturali effectu, possumus reddere rationem ex aliqua proxima causa: dum tamen, sicut in primam causam, reducamus omnia in voluntatem divinam.
	Sicut, si quaeratur, quare lignum est calefactum ad praesentiam ignis? Dicitur, quia calefactio est naturalis actio ignis.
	Hoc autem: quia calor est proprium accidens eius.
	Hoc autem consequitur propriam formam eius.
	Et sic inde, quousque perveniatur ad divinam voluntatem.
	Unde, si quis respondet quaerenti quare lignum calefactum est, quia Deus voluit: convenienter quidem respondet si intendit reducere quaestionem in primam causam; inconvenienter vero si intendit omnes alias excludere causas.</p>
</div3></div2>
<div2 n="98"><head>Caput 98: Quomodo Deus possit facere praeter ordinem suae providentiae, et quomodo non</head> 
<div3 n="1"><head>1 </head>
<p><milestone id="n. 1" unit="section"/><A NAME="26516"/>Ex praemissis autem accipi potest duplicis ordinis consideratio: quorum unus quidem dependet ex prima omnium causa, unde et omnia complectitur; alius autem particularis, qui ex aliqua causa creata dependet, et continet illa quae causae illi subduntur.
	Et hic quidem multiplex est, secundum diversitatem causarum quae inter creaturas inveniuntur.
	Unus tamen eorum sub altero continetur: sicut et causarum una sub altera existit.
	Unde oportet quod omnes particulares ordines sub illo universali ordine contineantur, et ab illo descendant qui invenitur in rebus secundum quod a prima causa dependent.
	Huius exemplum in politicis considerari potest.
	Nam omnes domestici unius patrisfamilias ordinem quendam ad invicem habent secundum quod ei subduntur; rursus, tam ipse paterfamilias, quam omnes alii qui sunt suae civitatis, ordinem quendam ad invicem habent, et ad principem civitatis; qui iterum, cum omnibus qui sunt in regno aliquo, ordinem habent ad regem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26517"/>Ordinem autem universalem, secundum quem omnia ex divina providentia ordinantur, possumus considerare dupliciter: scilicet quantum ad res quae subduntur ordini; et quantum ad ordinis rationem, quae ex principio ordinis dependet.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26518"/>Ostensum est autem in secundo quod res ipsae quae a Deo sub ordine ponuntur, proveniunt ab ipso non sicut ab agente per necessitatem naturae, vel cuiuscumque alterius, sed ex simplici voluntate, maxime quantum ad primam rerum institutionem.
	Relinquitur ergo quod praeter ea quae sub ordine divinae providentiae cadunt, Deus aliqua facere potest; non enim est eius virtus ad has res obligata.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26519"/>Si autem consideremus praedictum ordinem quantum ad rationem a principio dependentem, sic praeter ordinem illum Deus facere non potest.
	Ordo enim ille procedit, ut ostensum est, ex scientia et voluntate Dei omnia ordinante in suam bonitatem sicut in finem.
	Non est autem possibile quod Deus aliquid faciat quod non sit ab eo volitum: cum creaturae ab ipso non prodeant naturaliter, sed per voluntatem, ut ostensum est.
	Neque etiam est possibile ab eo aliquid fieri quod eius scientia non comprehendatur: cum voluntas esse non possit nisi de aliquo noto.
	Neque iterum est possibile quod in creaturis aliquid faciat quod in suam bonitatem non sit ordinatum sicut in finem: cum sua bonitas sit proprium obiectum voluntatis ipsius.
	Similiter autem, cum Deus sit omnino immutabilis, impossibile est quod aliquid velit cum prius noluerit; aut aliquid de novo incipiat scire, vel in suam ordinet bonitatem.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26520"/>Nihil igitur Deus facere potest quin sub ordine suae providentiae cadat: sicut non potest aliquid facere quod eius operationi non subdatur.
	Potest tamen alia facere quam ea quae subduntur eius providentiae vel operationi, si absolute consideretur eius potestas: sed nec potest facere aliqua quae sub ordine providentiae ipsius ab aeterno non fuerint, eo quod mutabilis esse non potest.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26521"/>Hanc autem distinctionem quidam non considerantes, in diversos errores inciderunt.
	Quidam enim immobilitatem divini ordinis ad res ipsas quae ordini subduntur, extendere conati sunt, dicentes quod omnia necesse est esse sicut sunt: in tantum quod quidam dixerunt quod Deus non potest alia facere quam quae facit.
	Contra quod est quod habetur Matth. 26-53: <hi>an non possum rogare patrem meum, et exhibebit mihi plus quam duodecim legiones Angelorum?</hi> Quidam autem, e converso, mutabilitatem rerum quae divinae providentiae subiiciuntur, in mutabilitatem divinae providentiae transtulerunt, de eo carnaliter sapientes quod Deus, ad modum carnalis hominis, sit in sua voluntate mutabilis.
	Contra quod dicitur Num. 23-19: <hi>non est Deus ut homo, ut mentiatur: nec quasi filius hominis, ut mutetur</hi>.
	Alii vero contingentia divinae providentiae subtraxerunt.
	Contra quos dicitur Thren. 3-37: <hi>quis est iste qui dixit ut fieret aliquid, domino non iubente?</hi></p>
</div3></div2>
<div2 n="99"><head>Caput 99: Quod Deus potest operari praeter ordinem rebus inditum, producendo effectus absque causis proximis</head> 
<div3 n="1"><head>1 </head>
<p><milestone id="n. 1" unit="section"/><A NAME="26523"/>Restat autem ostendere quod praeter ordinem ab ipso rebus inditum agere possit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26524"/>Est enim ordo divinitus institutus in rebus ut inferiora per superiora moveantur a Deo, ut supra dictum est.
	Potest autem Deus praeter hunc ordinem facere: ut scilicet ipse effectum aliquem in inferioribus operetur, nihil ad hoc agente superiori agente.
	In hoc enim differt agens secundum necessitatem naturae, ab agente secundum voluntatem, quod ab agente secundum necessitatem naturae effectus non potest sequi nisi secundum modum virtutis activae: unde agens quod est maximae virtutis, non potest immediate producere effectum aliquem parvum, sed producit effectum suae virtuti proportionatum; in quo tamen invenitur quandoque minor virtus quam in causa, et sic per multa media tandem a causa suprema provenit aliquis parvus effectus.
	In agente autem per voluntatem non est sic.
	Nam agens per voluntatem statim sine medio potest producere quemcumque effectum qui suam non excedat virtutem: artifex enim perfectissimus potest facere opus quale faciat artifex imperfectus.
	Deus autem operatur per voluntatem, et non per necessitatem naturae, ut supra ostensum est.
	Igitur minores effectus, qui fiunt per causas inferiores, potest facere immediate absque propriis causis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26525"/>Adhuc.
	Virtus divina comparatur ad omnes virtutes activas sicut virtus universalis ad virtutes particulares, sicut per supra dicta patet.
	Virtus autem activa universalis ad particularem effectum producendum determinari potest dupliciter.
	Uno modo, per causam mediam particularem: sicut virtus activa caelestis corporis determinatur ad effectum generationis humanae per virtutem particularem quae est in semine; sicut et in syllogismis virtus propositionis universalis determinatur ad conclusionem particularem per assumptionem particularem.
	Alio modo, per intellectum, qui determinatam formam apprehendit, et eam in effectum producit.
	Divinus autem intellectus non solum est cognoscitivus suae essentiae, quae est quasi universalis virtus activa; neque etiam tantum universalium et primarum causarum; sed omnium particularium, sicut per supra dicta patet.
	Potest igitur producere immediate omnem effectum quem producit quodcumque particulare agens.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26526"/>Amplius.
	Cum accidentia consequantur principia substantialia rei, oportet quod ille qui immediate substantiam rei producit, possit immediate circa ipsam rem operari quaecumque ad substantiam ipsius consequuntur: generans enim, quod dat formam, dat omnes proprietates et motus consequentes.
	Ostensum autem est supra quod Deus, in prima rerum institutione, omnes res per creationem immediate in esse produxit.
	Potest igitur immediate unamquamque rem movere ad aliquem effectum absque mediis causis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26527"/>Item.
	Ordo rerum profluit a Deo in res secundum quod est praeexcogitatus in intellectu ipsius: sicut videmus in rebus humanis quod princeps civitatis ordinem apud se praemeditatum civibus imponit.
	Intellectus autem divinus non est determinatus ad hunc ordinem ex necessitate, ut nullum alium ordinem intelligere possit: cum et nos alium ordinem per intellectum apprehendere possumus; potest enim intelligi a nobis quod Deus hominem absque semine ex terra formet.
	Potest igitur Deus, praeter inferiores causas, effectum illis causis proprium operari.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26528"/>Praeterea.
	Licet ordo rebus inditus a providentia divina divinam bonitatem suo modo repraesentet, non tamen ipsam repraesentat perfecte: cum non pertingat bonitas creaturae ad aequalitatem bonitatis divinae.
	Quod autem non repraesentatur perfecte per aliquod exemplatum, potest iterum praeter hoc alio modo repraesentari.
	Repraesentatio autem divinae bonitatis in rebus est finis productionis rerum a Deo, ut supra ostensum est.
	Non est igitur voluntas divina determinata ad hunc ordinem causarum et effectuum, ut non possit velle effectum aliquem in inferioribus producere immediate absque aliis causis.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26529"/>Adhuc.
	Universa creatura magis est Deo subdita quam corpus humanum sit subditum animae eius: nam anima est corpori proportionata ut forma ipsius, Deus autem omnem proportionem creaturae excedit.
	Ex hoc autem quod anima imaginatur aliquid et vehementer afficitur ad illud, sequitur aliquando immutatio in corpore ad sanitatem vel aegritudinem absque actione principiorum corporalium quae sunt nata in corpore aegritudinem vel sanitatem causare.
	Multo igitur magis ex voluntate divina potest effectus aliquis sequi in creaturis absque causis quae natae sunt, secundum naturam, illum effectum producere.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26530"/>Praeterea.
	Secundum naturae ordinem, virtutes activae elementorum sub virtutibus activis corporum caelestium ordinantur.
	Proprium autem effectum virtutum elementarium interdum virtus caelestis efficit absque actione elementi: sicut patet cum sol calefacit absque ignis actione.
	Multo igitur magis et divina virtus, absque actione causarum creatarum, potest producere proprios effectus earum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26531"/>Si autem quis dicat quod, cum ordinem istum rebus Deus indiderit, non potest esse absque mutatione ipsius ut, praeter ordinem ab ipso statutum, operetur in rebus effectus absque propriis causis producendo: ex ipsa rerum natura repelli potest.
	Ordo enim inditus rebus a Deo, secundum id est quod in rebus frequenter accidere solet, non autem ubique secundum id quod est semper: multae enim naturalium causarum effectus suos producunt eodem modo ut frequenter, non autem ut semper; nam quandoque, licet ut in paucioribus, aliter accidit, vel propter defectum virtutis agentis, vel propter materiae indispositionem, vel propter aliquod fortius agens; sicut cum natura in homine generat digitum sextum.
	Non autem propter hoc deficit aut mutatur providentiae ordo: nam et hoc ipsum quod naturalis ordo, institutus secundum ea quae sunt frequenter, quandoque deficiat, providentiae subest divinae.
	Si ergo per aliquam virtutem creatam fieri potest ut ordo naturalis mutetur ab eo quod est frequenter ad id quod est raro, absque mutatione providentiae divinae; multo magis divina virtus quandoque aliquid facere potest, sine suae providentiae praeiudicio, praeter ordinem naturalibus inditum rebus a Deo.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26532"/>Hoc enim ipsum ad suae virtutis manifestationem facit interdum.
	Nullo enim modo melius manifestari potest quod tota natura divinae subiecta est voluntati, quam ex hoc quod quandoque ipse praeter naturae ordinem aliquid operatur: ex hoc enim apparet quod ordo rerum processit ab eo non per necessitatem naturae, sed per liberam voluntatem.
	Nec debet haec ratio frivola reputari, quod Deus aliquid facit in natura ad hoc quod se mentibus hominum manifestet: cum supra ostensum sit quod omnes creaturae corporales ad naturam intellectualem ordinentur quodammodo sicut in finem; ipsius autem intellectualis naturae finis est divina cognitio, ut in superioribus est ostensum.
	Non est ergo mirum si, ad cognitionem de Deo intellectuali naturae praebendam, fit aliqua immutatio in substantia corporali.</p>
</div3></div2>
<div2 n="100"><head>Caput 100: Quod ea quae Deus facit praeter naturae ordinem non sunt contra naturam</head> 
<div3 n="1"><head>1 </head>
<p><milestone id="n. 1" unit="section"/><A NAME="26534"/>Considerandum tamen videtur quod, licet Deus interdum praeter ordinem rebus inditum aliquid operetur, nihil tamen facit contra naturam.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26535"/>Cum enim Deus sit actus purus, omnia vero alia habeant aliquid de potentia admixtum, oportet quod Deus comparetur ad omnia sicut movens ad motum, et activum ad id quod est in potentia.
	Quod autem est in potentia secundum ordinem naturalem in respectu alicuius agentis, si aliquid imprimatur in ipsum ab illo agente, non est contra naturam simpliciter, etsi sit aliquando contrarium particulari formae quae corrumpitur per huiusmodi actionem: cum enim generatur ignis et corrumpitur aer igne agente, est generatio et corruptio naturalis.
	Quicquid igitur a Deo fit in rebus creatis, non est contra naturam, etsi videatur esse contra ordinem proprium alicuius naturae.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26536"/>Adhuc.
	Cum Deus sit primum agens, ut supra ostensum est, omnia quae sunt post ipsum, sunt quasi quaedam instrumenta ipsius.
	Ad hoc autem sunt instrumenta instituta ut deserviant actioni principalis agentis, dum moventur ab ipso: unde talis instrumenti materia et forma esse debet ut sit competens actioni quam intendit principale agens.
	Et propter hoc non est contra naturam instrumenti ut moveatur a principali agente, sed est ei maxime conveniens.
	Neque igitur est contra naturam cum res creatae moventur qualitercumque a Deo: sic enim institutae sunt ut ei deserviant.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26537"/>Praeterea.
	In agentibus etiam corporalibus hoc videtur, quod motus qui sunt in inferioribus corporibus ex impressione superiorum, non sunt violenti neque contra naturam, quamvis non videantur convenientes motui naturali quem corpus inferius habet secundum proprietatem suae formae: non enim dicimus quod fluxus et refluxus maris sit motus violentus, cum sit ex impressione caelestis corporis, licet naturalis motus aquae sit solum ad unam partem, scilicet ad medium.
	Multo igitur magis quicquid a Deo fit in qualibet creatura, non potest dici violentum neque contra naturam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26538"/>Item.
	Prima mensura essentiae et naturae cuiuslibet rei est Deus, sicut primum ens, quod est omnibus causa essendi.
	Cum autem per mensuram de unaquaque re sumatur iudicium, oportet hoc dici naturale unicuique rei per quod conformatur suae mensurae.
	Hoc igitur erit naturale unicuique rei quod ei a Deo inditum est.
	Ergo et si eidem rei a Deo aliquid aliter imprimatur, non est contra naturam.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26539"/>Amplius.
	Omnes creaturae comparantur ad Deum sicut artificiata ad artificem, ut ex praemissis patet.
	Unde tota natura est sicut quoddam artificiatum divinae artis.
	Non est autem contra rationem artificii si artifex aliter aliquid operetur in suo artificio, etiam postquam ei primam formam dedit.
	Neque ergo est contra naturam si Deus in rebus naturalibus aliquid operetur aliter quam consuetus cursus naturae habet.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26540"/>Hinc est quod Augustinus dicit: <hi>Deus, creator et conditor omnium naturarum, nihil contra naturam facit: quia id est naturale cuique rei quod facit a quo est omnis modus, numerus et ordo naturae</hi>.</p>
</div3></div2>
<div2 n="101"><head>Caput 101: De miraculis</head> 
<div3 n="1"><head>1 </head>
<p><milestone id="n. 1" unit="section"/><A NAME="26542"/>Haec autem quae praeter ordinem communiter in rebus statutum quandoque divinitus fiunt, miracula dici solent: admiramur enim aliquid cum, effectum videntes, causam ignoramus.
	Et quia causa una et eadem a quibusdam interdum est cognita et a quibusdam ignota, inde contingit quod videntium simul aliquem effectum, aliqui mirantur et aliqui non mirantur: astrologus enim non miratur videns eclipsim solis, quia cognoscit causam; ignarus autem huius scientiae necesse habet admirari, causam ignorans.
	Sic igitur est aliquid mirum quoad hunc, non autem quoad illum.
	Illud ergo simpliciter mirum est quod habet causam simpliciter occultam: et hoc sonat nomen miraculi, quod scilicet sit de se admiratione plenum, non quoad hunc vel illum tantum.
	Causa autem simpliciter occulta omni homini est Deus: probatum enim est supra quod eius essentiam nullus homo in statu huius vitae intellectu capere potest.
	Illa igitur proprie miracula dicenda sunt quae divinitus fiunt praeter ordinem communiter observatum in rebus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26543"/>Horum autem miraculorum diversi sunt gradus et ordines.
	Nam summum gradum inter miracula tenent in quibus aliquid fit a Deo quod natura nunquam facere potest: sicut quod duo corpora sint simul, quod sol retrocedat aut stet, quod mare divisum transeuntibus iter praebeat.
	Et inter haec etiam ordo attenditur.
	Nam quanto maiora sunt illa quae Deus operatur, et quanto magis sunt remota a facultate naturae, tanto miraculum maius est: sicut maius est miraculum quod sol retrocedat quam quod mare dividatur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26544"/>Secundum autem gradum in miraculis tenent illa in quibus Deus aliquid facit quod natura facere potest, sed non per illum ordinem.
	Opus enim naturae est quod aliquod animal vivat, videat et ambulet: sed quod post mortem vivat, post caecitatem videat, post debilitatem claudus ambulet, hoc natura facere non potest, sed Deus interdum miraculose operatur.
	Inter haec etiam miracula gradus attenditur, secundum quod illud quod fit, magis est a facultate naturae remotum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26545"/>Tertius autem gradus miraculorum est cum Deus facit quod consuetum est fieri operatione naturae, tamen absque principiis naturae operantibus: sicut cum aliquis a febre curabili per naturam, divina virtute curatur; et cum pluit sine operatione principiorum naturae.</p>
</div3></div2>
<div2 n="102"><head>Caput 102: Quod solus Deus facit miracula</head> 
<div3 n="1"><head>1 </head>
<p><milestone id="n. 1" unit="section"/><A NAME="26547"/>Ex praemissis autem ostendi potest quod miracula facere solus Deus potest.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26548"/>Quod enim est sub ordine totaliter constitutum, non potest supra ordinem illum operari.
	Omnis autem creatura constituta est sub ordine quem Deus in rebus statuit.
	Nulla ergo creatura potest supra hunc ordinem operari.
	Quod est miracula facere.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26549"/>Item.
	Quando aliqua virtus finita proprium effectum operatur ad quem determinatur, non est miraculum: licet possit esse mirum alicui qui illam virtutem non comprehendit; sicut mirum videtur ignaris quod magnes trahit ferrum, vel quod aliquis parvus piscis sit retinens navem.
	Omnis autem creaturae potentia est limitata ad aliquem determinatum effectum, vel ad aliquos.
	Quicquid igitur virtute cuiuscumque creaturae fiat, non potest dici miraculum proprium, etsi sit mirum virtutem illius creaturae non comprehendenti.
	Quod autem fit virtute divina, quae, cum sit infinita, de se incomprehensibilis est, vere miraculum est.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26550"/>Amplius.
	Omnis creatura in sua actione requirit subiectum aliquod in quod agat: solius enim Dei est ex nihilo aliquid facere, ut supra ostensum est.
	Nihil autem quod requirit in sua actione subiectum, potest agere nisi illa ad quae subiectum illud est in potentia: hoc enim agens in subiectum aliquod operatur, ut educat illud de potentia in actum.
	Nulla igitur creatura, sicut nec creare potest, ita nec agere in aliqua re nisi quod est in potentia illius rei.
	Fiunt autem multa miracula divinitus dum in re aliqua fit divina virtute quod non est in potentia illius rei: sicut quod mortuus reviviscat, quod sol retrocedat, quod duo corpora sint simul.
	Haec igitur miracula nulla virtute creata fieri possunt.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26551"/>Adhuc.
	Subiectum in quod agitur, ordinem habet et ad agens quod reducit ipsum de potentia in actum, et ad actum in quem reducitur.
	Sicut ergo subiectum aliquod est in potentia ad aliquem determinatum actum, et non ad quemlibet, ita non potest reduci de potentia in actum determinatum nisi per agens aliquod determinatum: requiritur enim agens diversimode ad reducendum in diversum actum; nam, cum aer sit potentia ignis et aqua, alio agente fit actu ignis, et actu aqua.
	Similiter etiam patet quod materia corporalis in actum aliquem perfectum non reducitur a sola virtute universali agente, sed oportet esse aliquod agens proprium, per quod determinetur impressio universalis virtutis ad determinatum effectum; in actum autem minus perfectum potest reduci materia corporalis sola virtute universali, absque particulari agente: animalia enim perfecta non generantur ex sola virtute caelesti, sed requiritur determinatum semen; ad generationem vero quorundam imperfectorum animalium sola virtus caelestis sufficit, sine semine.
	Effectus igitur qui in his inferioribus fiunt, si sint nati fieri a causis superioribus universalibus sine operatione causarum particularium inferiorum, non est miraculum si sic fiant: sicut non est miraculum quod animalia ex putrefactione sine semine nascantur.
	Si autem non sunt nati fieri per solas causas superiores, requiruntur ad eorum complementum causae inferiores particulares.
	Cum autem aliquis effectus producitur ab aliqua causa superiori mediantibus propriis principiis, non est miraculum.
	Nullo igitur modo virtute superiorum creaturarum aliqua miracula fieri possunt.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26552"/>Amplius.
	Eiusdem rationis esse videtur quod aliquid operetur ex subiecto; et quod operetur id ad quod est in potentia subiectum; et quod ordinate operetur per determinata media.
	Nam subiectum non fit in potentia propinqua ad ultimum nisi cum fuerit actu in media: sicut cibus non est statim potentia caro, sed cum fuerit conversus in sanguinem.
	Omnis autem creatura necesse habet subiecto ad hoc quod aliquid faciat: nec potest facere nisi ad quod subiectum est in potentia, ut ostensum est.
	Ergo non potest facere aliquid nisi subiectum reducat in actum per determinata media.
	Miracula igitur, quae fiunt ex hoc quod aliquis effectus producitur non illo ordine quo naturaliter fieri potest, virtute creaturae fieri non possunt.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26553"/>Adhuc.
	Inter species motus ordo quidam naturalis attenditur: nam primus motuum est motus localis, unde et causa aliorum existit; primum enim in quolibet genere causa invenitur eorum quae in illo genere consequuntur.
	Omnis autem effectus qui in his inferioribus producitur, per aliquam generationem vel alterationem necesse est ut producatur.
	Oportet igitur quod per aliquid localiter motum hoc proveniat, si fiat ab aliquo agente incorporali, quod proprie localiter moveri non possit.
	Effectus autem qui fiunt a substantiis incorporeis per corporea instrumenta, non sunt miraculosi: corpora enim non operantur nisi naturaliter.
	Non igitur substantiae creatae incorporeae possunt aliqua miracula facere propria virtute.
	Et multo minus substantiae corporeae, quarum omnis actio naturalis est.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26554"/>Solius igitur Dei est miracula facere.
	Ipse enim est superior ordine quo universa continentur, sicut a cuius providentia totus hic ordo fluit.
	Eius etiam virtus, cum sit omnino infinita, non determinatur ad aliquem specialem effectum; neque ad hoc quod effectus ipsius producatur aliquo determinato modo vel ordine.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26555"/>Hinc est quod in Psalmo dicitur de Deo: <hi>qui facit mirabilia magna solus</hi>.</p>
</div3></div2>
<div2 n="103"><head>Caput 103: Quo modo substantiae spirituales aliqua mirabilia operantur, quae tamen non sunt vere miracula</head> 
<div3 n="1"><head>1 </head>
<p><milestone id="n. 1" unit="section"/><A NAME="26557"/>Fuit autem positio Avicennae quod substantiis separatis multo magis obedit materia ad productionem alicuius effectus, quam contrariis agentibus in materia.
	Unde ponit quod ad apprehensionem praedictarum substantiarum sequitur interdum effectus aliquis in istis inferioribus, vel pluviarum, vel sanitatis alicuius infirmi, absque aliquo corporeo agente medio.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26558"/>Cuius quidem signum ab anima nostra accepit, quae cum fuerit fortis in sua imaginatione, ad solam apprehensionem immutatur corpus: sicut cum quis ambulans super trabem in alto positam, cadit de facili, quia imaginatur casum ex timore; non autem caderet si esset trabs illa posita super terram, unde casum timere non posset.
	Manifestum est etiam quod ad solam apprehensionem animae calescit corpus, sicut accidit in concupiscentibus vel iratis; aut etiam infrigidatur, sicut accidit in timentibus.
	Quandoque etiam immutatur ex forti apprehensione ad aliquam aegritudinem, puta febrem, vel etiam lepram.
	Et per hunc modum dicit quod, si anima sit pura, non subiecta corporalibus passionibus, et fortis in sua apprehensione, obedit apprehensioni eius non solum corpus proprium, sed etiam corpora exteriora: adeo quod ad eius apprehensionem sanetur aliquis infirmus, vel aliquid huiusmodi aliud accidat.
	Et hoc ponit esse causam fascinationis: quia scilicet anima alicuius vehementer affecta in malivolentia, habet impressionem nocumenti in aliquem, maxime puerum, qui propter corporis teneritudinem est facile susceptivus impressionis.
	Unde vult quod multo amplius ad apprehensionem substantiarum separatarum, quas ponit animas vel motores orbium, sequantur aliqui effectus in istis inferioribus absque actione alicuius corporalis agentis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26559"/>Haec autem positio satis consona est aliis suis positionibus.
	Ponit enim quod omnes formae substantiales effluunt in haec inferiora a substantia separata; et quod corporalia agentia non sunt nisi disponentia materiam ad suscipiendam impressionem agentis separati.
	Quod quidem non est verum secundum Aristotelis doctrinam, qui probat in VII Metaphys., quod formae quae sunt in materia, non sunt a formis separatis, sed a formis quae sunt in materia: sic enim invenietur similitudo inter faciens et factum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26560"/>Exemplum etiam quod sumitur de impressione animae in corpus, non multum adiuvat eius intentionem.
	Non enim ex apprehensione sequitur aliqua immutatio corporis nisi apprehensioni adiuncta fuerit affectio aliqua, ut gaudii vel timoris, aut concupiscentiae, aut alterius passionis.
	Huiusmodi autem passiones accidunt cum aliquo determinato motu cordis, ex quo consequitur ulterius immutatio totius corporis, vel secundum motum localem vel secundum alterationem aliquam.
	Unde adhuc remanet quod apprehensio substantiae spiritualis non alterat corpus nisi mediante motu locali.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26561"/>Quod autem de fascinatione inducit, non ob hoc accidit quod apprehensio unius immediate immutet corpus alterius: sed quia, mediante motu cordis, immutat corpus coniunctum; cuius immutatio pervenit ad oculum, a quo infici potest aliquid extrinsecum, praecipue si sit facile immutabile; sicut etiam oculus menstruatae inficit speculum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26562"/>Substantia igitur spiritualis creata propria virtute nullam formam inducere potest in materiam corporalem, quasi materia ad hoc sibi obediente ut exeat in actum alicuius formae, nisi per motum localem alicuius corporis.
	Est enim hoc in virtute substantiae spiritualis creatae, ut corpus obediat sibi ad motum localem.
	Movendo autem localiter aliquod corpus, adhibet aliqua naturaliter activa ad effectus aliquos producendos: sicut etiam ars fabrilis adhibet ignem ad mollificationem ferri.
	Hoc autem non est miraculosum, proprie loquendo.
	Unde relinquitur quod substantiae spirituales creatae non faciant miracula propria virtute.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26563"/>Dico autem propria virtute: quia nihil prohibet huiusmodi substantias, inquantum agunt in virtute divina, miracula facere.
	Quod etiam ex hoc videtur, quod unus ordo Angelorum specialiter deputatur, ut Gregorius dicit, ad miracula facienda.
	Qui etiam dicit quod quidam sancti miracula interdum faciunt ex potestate, non solum ex intercessione.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26564"/>Considerandum tamen est quod, cum res aliquas naturales vel Angeli vel Daemones adhibent ad aliquos determinatos effectus, utuntur eis quasi instrumentis quibusdam, sicut et medicus utitur ut instrumentis aliquibus herbis ad sanandum.
	Ex instrumento autem procedit non solum suae virtuti correspondens effectus, sed etiam ultra propriam virtutem, inquantum agit in virtute principalis agentis: serra enim, aut securis, non posset facere lectum nisi inquantum agunt ut motae ab arte ad talem effectum; nec calor naturalis posset carnem generare nisi virtute animae vegetabilis, quae utitur ipso quasi quodam instrumento.
	Conveniens est igitur quod ex ipsis rebus naturalibus proveniant aliqui altiores effectus ex hoc quod spirituales substantiae eis utuntur quasi instrumentis quibusdam.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26565"/>Sic ergo, licet tales effectus simpliciter miracula dici non possint, quia ex naturalibus causis proveniunt, mirabiles tamen nobis redduntur dupliciter.
	Uno modo, ex hoc quod per spirituales substantias tales causae modo nobis inconsueto ad effectus proprios apponuntur: unde et ingeniosorum artificum opera mira redduntur cum ab aliis non percipitur qualiter operantur.
	Alio modo, ex hoc quod causae naturales appositae ad effectus aliquos producendos, aliquid virtutis sortiuntur ex hoc quod sunt instrumenta spiritualium substantiarum.
	Et hoc magis accedit ad rationem miraculi.</p>
</div3></div2>
<div2 n="104"><head>Caput 104: Quod opera magorum non sunt solum ex impressione caelestium corporum</head> 
<div3 n="1"><head>1 </head>
<p><milestone id="n. 1" unit="section"/><A NAME="26567"/>Fuerunt autem quidam dicentes quod huiusmodi opera nobis mirabilia quae per artes magicas fiunt, non ab aliquibus spiritualibus substantiis fiunt, sed ex virtute caelestium corporum.
	Cuius signum videtur quod ab exercentibus huiusmodi opera stellarum certus situs consideratur.
	Adhibentur etiam quaedam herbarum et aliarum corporalium rerum auxilia, quasi ad praeparandam inferiorem materiam ad suscipiendam influentiam virtutis caelestis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26568"/>Hoc autem expresse apparentibus adversatur.
	Cum enim non sit possibile ex aliquibus corporeis principiis intellectum causari, ut supra probatum est, impossibile est quod effectus qui sunt proprii intellectualis naturae, ex virtute caelestis corporis causentur.
	In huiusmodi autem operationibus magorum apparent quaedam quae sunt propria rationalis naturae opera: redduntur enim responsa de furtis sublatis, et de aliis huiusmodi, quod non posset fieri nisi per intellectum.
	Non est igitur verum omnes huiusmodi effectus ex sola virtute caelestium corporum causari.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26569"/>Praeterea.
	Ipsa loquela proprius actus est rationalis naturae.
	Apparent autem aliqui colloquentes hominibus in praedictis operationibus, et ratiocinantes de diversis.
	Non est igitur possibile quod huiusmodi fiant sola virtute caelestium corporum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26570"/>Si quis autem dicat quod huiusmodi apparentiae non sunt secundum sensum exteriorem, sed secundum imaginationem tantum: hoc quidem, primo, non videtur verum.
	Non enim alicui apparent formae imaginatae quasi res verae, nisi fiat alienatio ab exterioribus sensibus: quia non potest esse quod similitudinibus intendatur tanquam rebus, nisi ligato naturali iudicatorio sensus.
	Huiusmodi autem collocutiones et apparitiones fiunt ad homines qui utuntur libere sensibus exterioribus.
	Non est igitur possibile quod huiusmodi visa vel audita sint secundum imaginationem tantum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26571"/>Deinde, ex quibuscumque formis imaginatis non potest alicui provenire intellectualis cognitio ultra facultatem naturalem vel acquisitam sui intellectus: quod etiam in somniis patet, in quibus, etsi sit aliqua praesignatio futurorum, non tamen quicumque videns somnia, eorum significata intelligit.
	Per huiusmodi autem visa vel audita quae apparent in operibus magorum, plerumque advenit alicui intellectualis cognitio aliquorum quae sui intellectus facultatem excedunt: sicut revelatio occultorum thesaurorum, manifestatio futurorum, et quandoque etiam de aliquibus documentis scientiae alicuius vera respondentur.
	Oportet ergo quod vel illi apparentes et colloquentes non videantur secundum imaginationem tantum: vel saltem quod hoc fiat virtute alicuius intellectus superioris, quod homo per huiusmodi imaginationes in cognitionem talium adducatur; et non fiat hoc virtute solum caelestium corporum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26572"/>Adhuc.
	Quod virtute caelestium corporum fit, est effectus naturalis: nam formae naturales sunt quae in inferioribus causantur ex virtute caelestium corporum.
	Quod igitur nulli rei potest esse naturale, non potest fieri virtute caelestium corporum.
	Quaedam autem talia fieri dicuntur per operationes praedictas: sicut quod ad praesentiam alicuius quaecumque sera ei pandatur, quod aliquis invisibilis reddatur, et multa huiusmodi narrantur.
	Non est igitur possibile hoc fieri virtute caelestium corporum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26573"/>Amplius.
	Cuicumque virtute caelestium corporum confertur quod posterius est, confertur et ei quod prius est.
	Moveri autem ex se consequitur ad habere animam: animatorum enim proprium est quod moveant seipsa.
	Impossibile est igitur fieri virtute caelestium corporum quod aliquod inanimatum per se moveatur.
	Fieri autem hoc per magicas artes dicitur, quod aliqua statua per se moveatur, aut vocem emittat.
	Non est ergo possibile quod effectus magicarum artium fiat virtute caelesti.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26574"/>Si autem dicatur quod statua illa sortitur aliquod principium vitae virtute caelestium corporum, hoc est impossibile.
	Principium enim vitae in omnibus viventibus est forma substantialis: vivere enim est esse viventibus, ut philosophus dicit, in II de anima.
	Impossibile est autem quod aliquid recipiat aliquam formam substantialem de novo nisi amittat formam quam prius habuit: generatio enim unius est corruptio alterius.
	In fabricatione autem alicuius statuae non abiicitur aliqua forma substantialis, sed fit transmutatio solum secundum figuram, quae est accidens: manet enim forma cupri, vel alicuius huiusmodi.
	Non est igitur possibile quod huiusmodi statuae sortiantur aliquod principium vitae.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26575"/>Adhuc.
	Si aliquid per principium vitae moveatur, necesse est quod habeat sensum: movens enim est sensus vel intellectus.
	Intellectus autem in generabilibus et corruptibilibus non est sine sensu.
	Sensus autem non potest esse ubi non est tactus: nec tactus sine organo medie temperato.
	Talis autem temperies non invenitur in lapide vel cera vel metallo, ex quo fit statua.
	Non est igitur possibile quod huiusmodi statuae moveantur per principium vitae.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26576"/>Amplius.
	Viventia perfecta non solum generantur virtute caelesti, sed etiam ex semine: homo enim generat hominem et sol.
	Quae vero ex sola virtute caelesti sine semine generantur, sunt animalia generata ex putrefactione, quae inter alia ignobiliora sunt.
	Si igitur per virtutem caelestem solam huiusmodi statuae sortiuntur principium vitae, per quod moveant seipsa, oportet ea esse ignobilissima inter animalia.
	Quod tamen esset falsum, si per principium vitae intrinsecum operarentur: nam in earum actibus apparent nobiles operationes, cum respondeant de occultis.
	Non est igitur possibile quod operentur vel moveantur per principium vitae.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26577"/>Item.
	Effectum naturalem virtute caelestium corporum productum contingit inveniri absque artis operatione: etsi enim aliquo artificio aliquis operetur ad generationem ranarum, vel aliquorum huiusmodi, contingit tamen generari ranas absque omni artificio.
	Si ergo virtute caelestium corporum huiusmodi statuae, quae per artem nigromanticam fiunt, sortiantur principium vitae, erit invenire generationem talium absque huiusmodi arte.
	Hoc autem non invenitur.
	Manifestum est igitur quod huiusmodi statuae non habent principium vitae, neque moventur virtute caelestis corporis.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26578"/>Per haec autem excluditur positio Hermetis, qui sic dixit, ut Augustinus refert, VIII de civitate Dei: <hi>Deus sicut effector est deorum caelestium, ita homo fictor est deorum qui in templis sunt, humana proximitate contenti: statuas dico animatas, sensu et spiritu plenas, tantaque facientes et talia; statuas futurorum praescias; easdem de somniis et multis aliis rebus praedicentes; imbecillitates hominibus facientes, eosque curantes; tristitiam laetitiamque dantes pro meritis</hi>.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26579"/>Haec etiam positio auctoritate divina destruitur.
	Dicitur enim in Psalmo: <hi>simulacra gentium argentum et aurum, opera manuum hominum.
	Os habent et non loquentur: neque enim est spiritus in ore ipsorum</hi>.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26580"/>Non videtur autem omnino negandum quin in praedictis ex virtute caelestium corporum aliquid virtutis esse possit: ad illos tamen solos effectus quos virtute caelestium corporum aliqua inferiora corpora producere possunt.</p>
</div3></div2>
<div2 n="105"><head>Caput 105: Unde magorum operationes efficaciam habeant</head> 
<div3 n="1"><head>1 </head>
<p><milestone id="n. 1" unit="section"/><A NAME="26582"/>Investigandum autem relinquitur unde artes magicae efficaciam habeant.
	Quod quidem facile perpendi potest si modus operationis earum attendatur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26583"/>In suis enim operationibus utuntur vocibus quibusdam significativis ad determinatos effectus producendos.
	Vox autem, inquantum est significativa, non habet virtutem nisi ex aliquo intellectu: vel ex intellectu proferentis; vel ex intellectu eius ad quem profertur.
	Ex proferentis quidem intellectu, sicut si aliquis intellectus sit tantae virtutis quod sua conceptione res possit causare, quam quidem conceptionem vocis officio producendis effectibus quodammodo praesentat.
	Ex intellectu autem eius ad quem sermo dirigitur, sicut cum per significationem vocis in intellectu receptam, audiens inducitur ad aliquid faciendum.
	Non autem potest dici quod voces illae significativae a magis prolatae efficaciam habeant ex intellectu proferentis.
	Cum enim virtus essentiam consequatur, virtutis diversitas essentialium principiorum diversitatem ostendit.
	Intellectus autem communiter hominum huius dispositionis invenitur quod eius cognitio ex rebus causatur, magis quam sua conceptione res causare possit.
	Si igitur sint aliqui homines qui verbis conceptionem sui intellectus exprimentibus res possint transmutare propria virtute, erunt alterius speciei, et dicentur aequivoce homines.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26584"/>Amplius.
	Virtus faciendi non acquiritur per disciplinam, sed solum cognitio aliquid faciendi.
	Per disciplinam autem aliqui acquirunt quod huiusmodi operationes magicas efficiant.
	Non igitur est in eis ad huiusmodi effectus producendos virtus aliqua, sed cognitio sola.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26585"/>Si quis autem dicat quod huiusmodi homines sua nativitate, ex virtute stellarum, sortiuntur prae ceteris virtutem praedictam, ita quod, quantumcumque alii instruantur, qui hoc ex nativitate non habent, efficaces in huiusmodi operibus esse non possunt: primo quidem dicendum est quod corpora caelestia super intellectum imprimere non possunt, ut supra ostensum est.
	Non igitur ex virtute stellarum sortiri potest intellectus alicuius hanc virtutem quod repraesentatio suae conceptionis per vocem sit alicuius effectiva.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26586"/>Si autem dicatur quod etiam imaginatio aliquid in prolatione vocum significativarum operatur, super quam possunt corpora caelestia imprimere, cum eius operatio sit per organum corporale: hoc non potest esse quantum ad omnes effectus qui per huiusmodi artes fiunt.
	Ostensum est enim quod non possunt omnes huiusmodi effectus virtute stellarum produci.
	Ergo neque ex virtute stellarum aliquis sortiri potest hanc virtutem ut eosdem effectus producat.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26587"/>Relinquitur igitur quod effectus huiusmodi compleantur per aliquem intellectum ad quem sermo proferentis huiusmodi voces dirigitur.
	Huius autem signum est: nam huiusmodi significativae voces quibus magi utuntur, invocationes sunt, supplicationes, adiurationes, aut etiam imperia, quasi ad alterum colloquentis.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26588"/>Item.
	In observationibus huius artis utuntur quibusdam characteribus et figuris determinatis.
	Figura autem nullius actionis principium est neque passionis: alias, mathematica corpora essent activa et passiva.
	Non ergo potest per figuras determinatas disponi materia ad aliquem effectum naturalem suscipiendum.
	Non ergo utuntur magi figuris aliquibus quasi dispositionibus.
	Relinquitur ergo quod utantur eis solum quasi signis: non enim est aliquid tertium dare.
	Signis autem non utimur nisi ad alios intelligentes.
	Habent igitur magicae artes efficaciam ab alio intelligente, ad quem sermo magi dirigitur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26589"/>Si quis autem dicat quod figurae aliquae appropriantur aliquibus caelestium corporum; et ita corpora inferiora determinantur per aliquas figuras ad aliquorum caelestium corporum impressiones suscipiendas: videtur non rationabiliter dici.
	Non enim ordinatur aliquod patiens ad suscipiendam impressionem agentis nisi per hoc quod est in potentia.
	Illa ergo tantum determinant ipsum ad specialem impressionem suscipiendum, per quae in potentia fit quodammodo.
	Per figuras autem non disponitur materia ut sit in potentia ad aliquam formam: quia figura abstrahit, secundum suam rationem, ab omni materia et forma sensibili, cum sit quoddam mathematicum.
	Non ergo per figuras vel characteres determinatur aliquod corpus ad suscipiendam aliquam influentiam caelestis corporis.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26590"/>Praeterea.
	Figurae aliquae appropriantur corporibus caelestibus ut effectus ipsorum: nam figurae inferiorum corporum causantur a corporibus caelestibus.
	Praedictae autem artes non utuntur characteribus aut figuris quasi effectibus caelestium corporum, sed sunt effectus hominis operantis per artem.
	Appropriatio igitur figurarum ad aliqua caelestia corpora nihil ad propositum facere videtur.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26591"/>Item.
	Per figuras non disponitur aliqualiter materia naturalis ad formam, ut ostensum est.
	Corpora igitur in quibus sunt impressae huiusmodi figurae, sunt eiusdem habilitatis ad recipiendam influentiam caelestem cum aliis corporibus eiusdem speciei.
	Quod autem aliquid agat in unum eorum quae sunt aequaliter disposita, propter aliquid sibi appropriatum ibi inventum, et non in aliud, non est operantis per necessitatem naturae, sed per electionem.
	Patet ergo quod huiusmodi artes figuris utentes ad effectus aliquos producendos, non habent efficaciam ab aliquo agente per naturam, sed ab aliqua intellectuali substantia per intellectum agente.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26592"/>Hoc etiam demonstrat et ipsum nomen quod talibus figuris imponunt, characteres eos dicentes.
	Character enim signum est.
	In quo datur intelligi quod figuris huiusmodi non utuntur nisi ut signis exhibitis alicui intellectuali naturae.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26593"/>Quia vero figurae in artificialibus sunt quasi formae specificae, potest aliquis dicere quod nihil prohibet quin constitutionem figurae, quae dat speciem imagini, consequatur aliqua virtus ex influentia caelesti, non secundum quod figura est, sed secundum quod causat speciem artificiati, quod adipiscitur virtutem ex stellis.
	Sed de litteris quibus inscribitur aliquid in imagine, et aliis characteribus, nihil aliud potest dici quam quod signa sunt.
	Unde non habent ordinem nisi ad aliquem intellectum.
	Quod etiam ostenditur per sacrificia, prostrationes, et alia huiusmodi quibus utuntur, quae non possunt esse nisi signa reverentiae exhibitae alicui intellectuali naturae.</p>
</div3></div2>
<div2 n="106"><head>Caput 106: Quod substantia intellectualis quae praestat efficaciam magicis operibus, non est bona secundum virtutem</head> 
<div3 n="1"><head>1 </head>
<p><milestone id="n. 1" unit="section"/><A NAME="26595"/>Est autem ulterius inquirendum quae sit haec intellectualis natura, cuius virtute tales operationes fiunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26596"/>Et primo quidem apparet quod non sit bona et laudabilis.
	Praestare enim patrocinium aliquibus quae sunt contraria virtuti, non est alicuius intellectus bene dispositi.
	Hoc autem fit in huiusmodi artibus: fiunt enim plerumque ad adulteria, furta, homicidia, et alia huiusmodi maleficia procuranda; unde utentes his artibus malefici vocantur.
	Non est ergo bene disposita secundum virtutem intellectualis natura cuius auxilio huiusmodi artes innituntur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26597"/>Item.
	Non est intellectus bene dispositi secundum virtutem familiarem esse et patrocinium exhibere sceleratis, et non quibuslibet optimis viris.
	Huiusmodi autem artibus utuntur plerumque homines scelerati.
	Non igitur intellectualis natura cuius auxilio hae artes efficaciam habent, est bene disposita secundum virtutem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26598"/>Adhuc.
	Intellectus bene dispositi est reducere homines in ea quae sunt hominum propria bona, quae sunt bona rationis.
	Abducere igitur ab istis, pertrahendo ad aliqua minima bona, est intellectus indecenter dispositi.
	Per huiusmodi autem artes non adipiscuntur homines aliquem profectum in bonis rationis, quae sunt scientiae et virtutes: sed in quibusdam minimis, sicut in inventione furtorum et deprehensione latronum, et his similibus.
	Non igitur substantiae intellectivae quarum auxilio hae artes utuntur, sunt bene dispositae secundum virtutem.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26599"/>Amplius.
	In operationibus praedictarum artium illusio quaedam videtur, et irrationabilitas: requirunt enim huiusmodi artes hominem re venerea non attrectatum, cum tamen plerumque adhibeantur ad illicitos concubitus conciliandos.
	In operatione autem intellectus bene dispositi nihil irrationabile et sibi diversum apparet.
	Non igitur huiusmodi artes utuntur patrocinio intellectus bene dispositi secundum virtutem.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26600"/>Praeterea.
	Non est bene dispositus secundum intellectum qui per aliqua scelera commissa provocatur ad auxilium alicui ferendum.
	Hoc autem fit in istis artibus: nam aliqui in executione earum leguntur innocentes pueros occidisse.
	Non igitur sunt boni intellectus quorum auxilio ista fiunt.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26601"/>Item.
	Bonum proprium intellectus est veritas.
	Cum igitur boni sit bonum adducere, cuiuslibet intellectus bene dispositi esse videtur alios perducere ad veritatem.
	In operationibus autem magorum pleraque fiunt quibus ludificentur homines et decipiantur.
	Intellectus igitur cuius auxilio utuntur, non est bene dispositus secundum morem.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26602"/>Adhuc.
	Intellectus bene dispositus veritate allicitur, in qua delectatur, non autem mendaciis.
	Magi autem in suis invocationibus utuntur quibusdam mendaciis, quibus alliciant eos quorum auxilio utuntur: comminantur enim quaedam impossibilia, sicut quod, nisi ille qui invocatur opem ferat, invocans caelum comminuet, aut sidera deponet; ut narrat Porphyrius in epistola ad Anebontem.
	Illae igitur intellectuales substantiae quibus adiuvantibus operationes magorum perficiuntur, non videntur bene dispositae secundum intellectum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26603"/>Amplius.
	Non videtur esse habentis intellectum bene dispositum ut, si sit superior, imperanti sibi subdatur sicut inferior: aut si sit inferior, ut sibi ab eo quasi superiori supplicari patiatur.
	Magi autem invocant eos quorum auxilio utuntur suppliciter, quasi superiores: cum autem advenerint, imperant eis quasi inferioribus.
	Nullo igitur modo videntur bene dispositi secundum intellectum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26604"/>Per haec autem excluditur gentilium error, qui huiusmodi operationes diis attribuebant.</p>
</div3></div2>
<div2 n="107"><head>Caput 107: Quod substantia intellectualis cuius auxilio magicae artes utuntur, non est mala secundum suam naturam</head> 
<div3 n="1"><head>1 </head>
<p><milestone id="n. 1" unit="section"/><A NAME="26606"/>Non est autem possibile quod sit naturalis malitia in substantiis intelligentibus quarum auxilio magicae artes operantur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26607"/>In illud enim in quod aliquid tendit secundum suam naturam, non tendit per accidens, sed per se: sicut grave deorsum.
	Sed si huiusmodi intellectuales substantiae sint secundum suam naturam malae, naturaliter in malum tendent.
	Non igitur per accidens, sed per se tendent ad malum.
	Hoc autem est impossibile: ostensum est enim supra quod omnia per se tendunt ad bonum, et nihil tendit ad malum nisi per accidens.
	Non igitur huiusmodi intellectuales substantiae sunt secundum suam naturam malae.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26608"/>Adhuc.
	Quicquid est in rebus, oportet quod vel causa vel causatum sit: alioquin ad alia ordinem non haberet.
	Aut igitur huiusmodi substantiae sunt causae tantum, aut etiam causata.
	Si autem causae; malum autem non potest esse causa alicuius nisi per accidens, ut supra ostensum est; omne autem quod est per accidens, oportet reduci ad id quod est per se: oportet quod in eis sit aliquid prius quam eorum malitia, per quod sint causae.
	Primum autem in unoquoque est eius natura et essentia.
	Non igitur secundum suam naturam sunt malae huiusmodi substantiae.
	Idem etiam sequitur si sunt causata.
	Nam nullum agens agit nisi intendens ad bonum.
	Malum ergo non potest esse effectus alicuius causae nisi per accidens.
	Quod autem causatur per accidens tantum, non potest esse secundum naturam: cum omnis natura determinatum modum habeat quo procedit in esse.
	Non est igitur possibile quod huiusmodi substantiae sint malae secundum suam naturam.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26609"/>Amplius.
	Unumquodque entium habet proprium esse secundum modum suae naturae.
	Esse autem, inquantum huiusmodi, est bonum: cuius signum est quod omnia esse appetunt.
	Si igitur huiusmodi substantiae secundum suam naturam essent malae, nullum esse haberent.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26610"/>Item.
	Ostensum est supra quod nihil potest esse quin a primo ente esse habeat; et quod primum ens est summum bonum.
	Cum autem omne agens, inquantum huiusmodi, agat sibi simile, oportet quod ea quae a primo ente sunt, bona sint.
	Praedictae igitur substantiae, secundum quod sunt et naturam aliquam habent, non possunt esse malae.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26611"/>Adhuc.
	Impossibile est aliquid esse quod sit universaliter privatum participatione boni: cum enim idem sit appetibile et bonum, si aliquid esset omnino expers boni, nihil haberet in se appetibile; unicuique autem est appetibile suum esse.
	Oportet igitur quod, si aliquid secundum suam naturam dicatur malum, quod hoc non sit quasi simpliciter malum, sed quia est malum huic, vel quantum ad hoc: sicut venenum non est simpliciter malum, sed huic, cui est nocivum; unde quod est uni venenum, est alteri cibus.
	Hoc autem contingit ex eo quod bonum particulare quod est proprium huius, est contrarium bono particulari quod est proprium alterius: sicut calor, qui est bonum ignis, est contrarium frigori, quod est bonum aquae, et destruit ipsum.
	Illud igitur quod secundum suam naturam ordinatur in bonum non particulare, sed simpliciter, impossibile est quod neque secundum hunc modum possit naturaliter dici malum.
	Tale autem est omnis intellectus: nam eius bonum est in propria operatione, quae est universalium, et eorum quae sunt simpliciter.
	Non est igitur possibile quod aliquis intellectus sit secundum suam naturam malus, non solum simpliciter, sed nec secundum quid.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26612"/>Item.
	In unoquoque habente intellectum, naturali ordine intellectus movet appetitum: proprium enim obiectum voluntatis est bonum intellectum.
	Bonum autem voluntatis est in eo quod sequitur intellectum: sicut in nobis bonum est quod est secundum rationem, quod autem est praeter hoc, malum est.
	Naturali igitur ordine substantia intellectualis vult bonum.
	Impossibile est igitur quod illae substantiae intellectuales quarum auxilio magicae artes utuntur, sint naturaliter malae.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26613"/>Praeterea.
	Cum voluntas tendat in bonum intellectum naturaliter, sicut in proprium obiectum et finem, impossibile est quod aliqua intellectualis substantia malam secundum naturam habeat voluntatem, nisi intellectus eius naturaliter erret circa iudicium boni.
	Nullus autem intellectus talis potest esse: falsa enim iudicia in operationibus intellectus sunt sicut monstra in rebus naturalibus, quae non sunt secundum naturam, sed praeter naturam; nam bonum intellectus, et eius finis naturalis est cognitio veritatis.
	Impossibile est igitur quod aliquis intellectus sit qui naturaliter in iudicio veri decipiatur.
	Non igitur possibile est quod sit aliqua substantia intellectualis habens naturaliter malam voluntatem.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26614"/>Adhuc.
	Nulla potentia cognoscitiva deficit a cognitione sui obiecti nisi propter aliquem defectum aut corruptionem suam, cum secundum propriam rationem ad cognitionem talis obiecti ordinetur: sicut visus non deficit a cognitione coloris nisi aliqua corruptione circa ipsum existente.
	Omnis autem defectus et corruptio est praeter naturam: quia natura intendit esse et perfectionem rei.
	Impossibile est igitur quod sit aliqua virtus cognoscitiva quae naturaliter deficiat a recto iudicio sui obiecti.
	Proprium autem obiectum intellectus est verum.
	Impossibile est igitur quod sit aliquis intellectus naturaliter circa cognitionem veri oberrans.
	Neque igitur voluntas aliqua naturaliter potest a bono deficere.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26615"/>Hoc etiam auctoritate Scripturae firmatur.
	Dicitur enim I Tim. 4-4: <hi>omnis creatura Dei bona</hi>.
	Et Gen. 1-31: <hi>vidit Deus cuncta quae fecerat, et erant valde bona</hi>.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26616"/>Per haec autem excluditur error Manichaeorum ponentium huiusmodi substantias intellectuales, quas Daemones consueto nomine dicimus vel Diabolos, esse naturaliter malas.
	Excluditur etiam opinio quam Porphyrius narrat, in epistola ad Anebontem, dicens <hi>quosdam opinari esse quoddam spirituum genus, cui exaudire magos sit proprium, natura fallax, omniforme, simulans deos et Daemones et animas defunctorum.
	Et hoc est quod efficiat haec omnia quae videntur esse vel bona vel prava.
	Ceterum circa ea quae vere sunt bona, nihil opitulari: immo vero ista nec nosse.
	Sed et mala conciliare et insimulare, atque impedire nonnunquam virtutis sedulos sectatores, et plenum esse temeritatis et fastus, gaudere nidoribus, adulationibus capi</hi>.
	Haec quidem Porphyrii verba malitiam Daemonum, quorum auxilio artes magicae utuntur, satis aperte declarant.
	In hoc autem solo reprehensibilia sunt, quod hanc malitiam naturaliter eis dicit inesse.</p>
</div3></div2>
<div2 n="108"><head>Caput 108: Rationes quibus probari videtur quod in Daemonibus non possit esse peccatum</head> 
<div3 n="1"><head>1 </head>
<p><milestone id="n. 1" unit="section"/><A NAME="26618"/>Si autem in Daemonibus non est naturalis malitia; ostensum autem est eos esse malos: necessario relinquitur quod sint voluntate mali.
	Oportet igitur inquirere quomodo hoc possibile sit.
	Videtur enim omnino hoc impossibile esse.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26619"/>Ostensum est enim in secundo nullam substantiam intellectualem esse corpori naturaliter unitam nisi animam humanam: vel secundum quosdam, animas corporum caelestium, de quibus inconveniens est aestimare quod sint malae, cum motus caelestium corporum sit ordinatissimus, et totius ordinis naturalis quodammodo principium.
	Omnis autem alia cognoscitiva potentia praeter intellectum utitur organis corporalibus animatis.
	Non est ergo possibile quod in huiusmodi substantiis sit aliqua virtus cognoscitiva nisi intellectus.
	Quicquid igitur cognoscunt, intelligunt.
	In eo autem quod quis intelligit, non errat: ex defectu enim intelligendi provenit omnis error.
	Non potest igitur esse aliquis error in cognitione substantiarum talium.
	Nullum autem voluntatis peccatum potest esse absque errore: quia voluntas semper tendit in bonum apprehensum; unde, nisi in apprehensione boni erretur, non potest esse in voluntate peccatum.
	Videtur igitur quod in huiusmodi substantiis non possit esse voluntatis peccatum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26620"/>Adhuc.
	In nobis peccatum voluntatis accidit circa ea de quibus in universali scientiam veram habemus, per hoc quod in particulari impeditur iudicium rationis ex aliqua passione rationem ligante.
	Hae autem passiones in Daemonibus esse non possunt: quia hae passiones sunt partis sensitivae, quae nullam habet operationem sine organo corporali.
	Si igitur huiusmodi substantiae separatae habent rectam scientiam in universali, impossibile est quod per defectum cognitionis in particulari voluntas in malum tendat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26621"/>Amplius.
	Nulla virtus cognoscitiva circa proprium obiectum decipitur, sed solum circa extraneum: visus enim non decipitur in iudicio colorum; sed, dum homo per visum iudicat de sapore vel de specie rei, in hoc deceptio accidit.
	Proprium autem obiectum intellectus est quidditas rei.
	In cognitione igitur intellectus deceptio accidere non potest, si puras rerum quidditates apprehendat, sed omnis deceptio intellectus accidere videtur ex hoc quod apprehendit formas rerum permixtas phantasmatibus, ut in nobis accidit.
	Talis autem modus cognoscendi non est in substantiis intellectualibus corpori non unitis: quia phantasmata non possunt esse absque corpore.
	Non est igitur possibile quod in substantiis separatis accidat error in cognitione.
	Ergo neque peccatum voluntatis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26622"/>Item.
	In nobis falsitas accidit in operatione intellectus componentis et dividentis, ex hoc quod non absolute rei quidditatem apprehendit, sed rei apprehensae aliquid componit.
	In operatione autem intellectus qua apprehendit quod quid est, non accidit falsum nisi per accidens, secundum quod in hac etiam operatione permiscetur aliquid de operatione intellectus componentis et dividentis.
	Quod quidem contingit inquantum intellectus noster non statim, sed cum quodam inquisitionis ordine ad cognoscendam quidditatem alicuius rei pertingit: sicut cum primo apprehendimus animal, et dividentes per oppositas differentias, altera relicta, unam generi apponimus, quousque perveniamus ad definitionem speciei.
	In quo quidem processu potest falsitas accidere, si accipiatur ut differentia generis quod non est generis differentia.
	Sic autem procedere ad cognoscendum de aliquo quid est, est intellectus ratiocinando discurrentis de uno ad aliud.
	Quod non competit substantiis intellectualibus separatis, ut supra ostensum est.
	Non videtur igitur quod possit aliquis error accidere in cognitione huiusmodi substantiarum.
	Unde nec in voluntate earum peccatum accidere potest.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26623"/>Praeterea.
	Cum nullius rei appetitus tendat nisi in proprium bonum, impossibile videtur id cuius est singulariter unum solum bonum, quod in suo appetitu erret.
	Et propter hoc, etsi peccatum accidat in rebus naturalibus propter defectum contingentem in executione appetitus, nunquam peccatum accidit in appetitu naturali: semper enim lapis tendit deorsum, sive perveniat sive impediatur.
	In nobis autem peccatum accidit in appetendo, quia, cum sit natura nostra composita ex spirituali et corporali, sunt in nobis plura bona: aliud enim est bonum nostrum secundum intellectum, et aliud secundum sensum, vel etiam secundum corpus.
	Horum autem diversorum quae sunt hominis bona, ordo quidam est, secundum quod id quod est minus principale, ad principalius referendum est.
	Unde peccatum voluntatis in nobis accidit cum, tali ordine non servato, appetimus id quod est nobis bonum secundum quid, contra id quod est bonum simpliciter.
	Talis autem compositio et diversitas bonorum non est in substantiis separatis: quinimmo omne eorum bonum est secundum intellectum.
	Non est igitur in eis possibile quod sit peccatum voluntatis, ut videtur.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26624"/>Adhuc.
	In nobis peccatum voluntatis accidit ex superabundantia vel defectu, in quorum medio virtus consistit.
	Unde in his in quibus non est accipere superabundantiam et defectum, sed solum medium, non contingit voluntatem peccare: nullus enim peccare potest in appetendo iustitiam, nam ipsa iustitia medium quoddam est.
	Substantiae autem intellectuales separatae non possunt appetere nisi bona intellectualia: ridiculum enim est dicere quod bona corporalia appetant qui secundum suam naturam incorporei sunt, aut bona sensibilia quibus non est sensus.
	In bonis autem intellectualibus non est accipere superabundantiam: nam secundum se media sunt superabundantiae et defectus; sicut verum medium est inter duos errores, quorum unus est secundum plus, alter secundum minus; unde et sensibilia et corporalia bona in medio sunt prout secundum rationem sunt.
	Non videtur igitur quod substantiae intellectuales separatae secundum voluntatem peccare possint.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26625"/>Amplius.
	Magis a defectibus remota videtur substantia incorporea quam corporalis.
	In substantiis autem corporeis quae sunt a contrarietate remotae, nullus defectus accidere potest: scilicet in corporibus caelestibus.
	Multo igitur minus in substantiis separatis, et a contrarietate remotis, et a materia, et a motu, ex quibus videtur defectus aliquis posse contingere, aliquod peccatum contingere potest.</p>
</div3></div2>
<div2 n="109"><head>Caput 109: Quod in Daemonibus possit esse peccatum, et qualiter</head> 
<div3 n="1"><head>1 </head>
<p><milestone id="n. 1" unit="section"/><A NAME="26627"/>Quod autem in Daemonibus sit peccatum voluntatis, manifestum est ex auctoritate sacrae Scripturae.
	Dicitur enim I Ioan. 3-3, quod <hi>Diabolus ab initio peccat</hi>.
	Et Ioan. 8-44, de Diabolo dicitur quod <hi>est mendax, et pater mendacii</hi> et quod <hi>homicida erat ab initio</hi>.
	Et Sap. 2-24 dicitur quod <hi>invidia Diaboli mors introivit in orbem terrarum</hi>.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26628"/>Si quis autem sequi vellet Platonicorum positiones, facilis esset via ad solvendum praedicta.
	Dicunt enim Daemones esse animalia corpore aerea: et sic, cum habeant sibi corpora unita, potest in eis etiam esse pars sensitiva.
	Unde et passiones, quae nobis sunt causa peccati, eis attribuunt, scilicet iram, odium, et alia huiusmodi: propter quod dicit Apuleius quod <hi>sunt animo passiva</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26629"/>Praeter hoc etiam quod uniti corporibus esse perhibentur, secundum positiones Platonis forte posset in eis aliud genus cognitionis poni quam intellectus.
	Nam secundum Platonem, etiam anima sensitiva incorruptibilis est.
	Unde oportet quod habeat operationem cui non communicet corpus.
	Et sic nihil prohibet operationem sensitivae animae inveniri in substantia aliqua intellectuali, quamvis corpori non unita: et per consequens passiones.
	Et sic manet in eis eadem radix peccandi quae est in nobis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26630"/>Sed utrumque praemissorum est impossibile.
	Quod enim non sint aliquae aliae substantiae intellectuales unitae corporibus praeter animas humanas, ostensum est supra.
	Quod autem operationes sensitivae animae non possint esse sine corpore, hinc apparet quod, corrupto aliquo organo sentiendi, corrumpitur operatio una sensus: sicut, corrupto oculo, visio deficit.
	Propter quod et, corrupto organo tactus, sine quo non potest esse animal, oportet quod animal moriatur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26631"/>Ad evidentiam igitur praemissae dubitationis, considerandum est quod, sicut est ordo in causis agentibus, ita etiam in causis finalibus: ut scilicet secundarius finis a principali dependeat, sicut secundarium agens a principali dependet.
	Accidit autem peccatum in causis agentibus quando secundarium agens exit ab ordine principalis agentis: sicut, cum tibia deficit propter suam curvitatem ab executione motus quem virtus appetitiva imperabat, sequitur claudicatio.
	Sic igitur et in causis finalibus, cum finis secundarius non continetur sub ordine principalis finis, est peccatum voluntatis, cuius obiectum est bonum et finis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26632"/>Quaelibet autem voluntas naturaliter vult illud quod est proprium volentis bonum, scilicet ipsum esse perfectum, nec potest contrarium huius velle.
	In illo igitur volente nullum potest voluntatis peccatum accidere cuius proprium bonum est ultimus finis, quod non continetur sub alterius finis ordine, sed sub eius ordine omnes alii fines continentur.
	Huiusmodi autem volens est Deus, cuius esse est summa bonitas, quae est ultimus finis.
	In Deo igitur peccatum voluntatis esse non potest.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26633"/>In quocumque autem alio volente, cuius proprium bonum necesse est sub ordine alterius boni contineri, potest peccatum accidere voluntatis, si in sua natura consideratur.
	Licet enim naturalis inclinatio voluntatis insit unicuique volenti ad volendum et amandum sui ipsius perfectionem, ita quod contrarium huius velle non possit; non tamen sic est ei inditum naturaliter ut ita ordinet suam perfectionem in alium finem quod ab eo deficere non possit: cum finis superior non sit suae naturae proprius, sed superioris naturae.
	Relinquitur igitur suo arbitrio quod propriam perfectionem in superiorem ordinet finem.
	In hoc enim differunt voluntatem habentia ab his quae voluntate carent, quod habentia voluntatem ordinant se et sua in finem, unde et liberi arbitrii esse dicuntur: quae autem voluntate carent, non ordinant se in finem, sed ordinantur a superiori agente, quasi ab alio acta in finem, non autem a seipsis.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26634"/>Potuit igitur in voluntate substantiae separatae esse peccatum ex hoc quod proprium bonum et perfectionem in ultimum finem non ordinavit, sed inhaesit proprio bono ut fini.
	Et quia ex fine necesse est quod regulae actionis sumantur, consequens est ut ex seipsa, in qua finem constituit, alia regulari disponeret, et ut eius voluntas ab alio superiori non regularetur.
	Hoc autem soli Deo debetur.
	Et secundum hoc intelligendum est quod appetiit Dei aequalitatem: non quidem ut bonum suum esset divino bono aequale; hoc enim in intellectu cadere non poterat; et hoc appetendo appeteret se non esse, cum distinctio specierum secundum diversos gradus rerum proveniat, ut ex supra dictis apparet.
	Velle autem alios regulare, et voluntatem suam a superiori non regulari, est velle praeesse, et quodammodo non subiici, quod est peccatum superbiae.
	Unde convenienter dicitur quod primum peccatum Daemonis fuit superbia.
	Sed quia ex uno errore circa principium varius et multiplex error consequitur, ex prima inordinatione voluntatis quae fuit in Daemone, consecutum est multiplex peccatum in voluntate ipsius: et odii ad Deum, ut resistentem suae superbiae, et punientem iustissime suam culpam; et invidiae ad hominem; et multa alia huiusmodi.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26635"/>Considerandum est etiam quod, cum proprium alicuius bonum habet ordinem ad plura superiora, liberum est volenti ut ab ordine alicuius superiorum recedat et alterius ordinem non derelinquat, sive sit superior sive inferior: sicut miles, qui ordinatur sub rege et sub duce exercitus, potest voluntatem suam ordinare in bonum ducis et non regis, aut e converso.
	Sed si dux ab ordine regis recedat, bona erit voluntas militis recedentis a voluntate ducis et dirigentis voluntatem suam in regem, mala autem voluntas militis sequentis voluntatem ducis contra voluntatem regis: ordo enim inferioris principii dependet ab ordine superioris.
	Substantiae autem separatae non solum ordinantur sub Deo, sed una etiam earum ordinatur sub alia, a prima usque ad ultimam, ut in secundo ostensum est.
	Et quia in quolibet volente sub Deo potest esse peccatum voluntatis, si in sua natura consideretur, possibile fuit quod aliqua de superioribus, aut etiam suprema inter omnes, peccaret secundum voluntatem.
	Et hoc quidem satis probabile est: non enim in suo bono quievisset sicut in fine nisi suum bonum valde perfectum esset.
	Potuit igitur fieri quod de inferioribus aliquae, per propriam voluntatem, bonum suum ordinarent in ipsam, recedentes a divino ordine, quae similiter peccaverunt: aliae vero, servantes in motu suae voluntatis divinum ordinem, ab ordine peccantis, quamvis superioris secundum naturae ordinem, recte recederent.
	Quomodo vero in bonitate vel malitia immobiliter utrorumque voluntas perseverat, ostendetur in quarto: hoc enim pertinet ad poenas vel praemia bonorum vel malorum.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26636"/>Hoc autem differt inter hominem et substantiam separatam, quod in uno homine sunt plures appetitivae virtutes, quarum una sub altera ordinatur.
	Quod quidem in substantiis separatis non contingit: una tamen earum est sub altera.
	Peccatum autem in voluntate contingit qualitercumque appetitus inferior deflectatur.
	Sicut igitur peccatum in substantiis separatis esset vel per hoc quod deflecteretur ab ordine divino, vel per hoc quod aliqua earum inferior deflecteretur ab ordine alicuius superioris sub ordine divino manentis; ita in homine uno contingit peccatum dupliciter: uno modo, per hoc quod voluntas humana bonum proprium non ordinat in Deum: quod quidem peccatum est commune et sibi et substantiae separatae.
	Alio modo, per hoc quod bonum inferioris appetitus non regulatur secundum superiorem: puta quando delectabilia carnis, in quae concupiscibilis tendit, volumus non secundum ordinem rationis.
	Huiusmodi autem peccatum non contingit in substantiis separatis esse.</p>
</div3></div2>
<div2 n="110"><head>Caput 110: Solutio praemissarum rationum</head> 
<div3 n="1"><head>1 </head>
<p><milestone id="n. 1" unit="section"/><A NAME="26638"/>Sic ergo quae obiecta sunt non difficile est solvere.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26639"/>Non enim cogimur dicere quod error fuerit in intellectu substantiae separatae iudicando bonum quod bonum non sit: sed non considerando bonum superius, ad quod proprium bonum referendum erat.
	Cuius quidem inconsiderationis ratio esse potuit voluntas in proprium bonum intense conversa: est enim liberum voluntati in hoc vel illud converti.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26640"/>Patet etiam quod non appetiit aliquod bonum nisi unum, quod est sibi proprium: sed in hoc fuit peccatum, quod praetermisit superius bonum, in quod debuit ordinari.
	Sicut enim in nobis peccatum est ex hoc quod bona inferiora, scilicet corporis, appetimus absque ordine rationis, ita in Diabolo peccatum fuit ex hoc quod proprium bonum non retulit ad divinum bonum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26641"/>Patet etiam quod medium virtutis praetermisit, inquantum se superioris ordini non subdidit, et sic sibi plus dedit quam debuit, Deo autem minus quam ei deberetur, cui omnia debent esse subiecta ut primae regulae ordinanti.
	Manifestum igitur est quod in peccato illo non est praetermissum medium per superabundantiam passionis, sed solum per inaequalitatem iustitiae, quae est circa operationes.
	In substantiis enim separatis operationes esse possunt, passiones vero nequaquam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26642"/>Non etiam oportet, si in superioribus corporibus nullus potest esse defectus, quod propter hoc in substantiis separatis peccatum esse non possit.
	Corpora enim, et omnia quae ratione carent, aguntur tantum, non autem agunt seipsa: non enim sui actus dominium habent.
	Unde non possunt exire a regula prima ipsa agentis et moventis, nisi per hoc quod rectitudinem primae regulae sufficienter suscipere non possunt.
	Quod quidem contingit ex indispositione materiae.
	Et propter hoc superiora corpora, in quibus indispositio materiae locum non habet, nunquam a rectitudine primae regulae deficere possunt.
	Substantiae vero rationales, sive intellectuales, non tantum aguntur, sed etiam agunt se ad proprios actus.
	Quod quidem tanto magis invenitur in eis quanto perfectior est ipsarum natura: quorum enim natura perfectior est, est et perfectior virtus in agendo.
	Unde naturae perfectio non impedit quin peccatum in eis accidere possit modo praedicto: ex hoc scilicet quod seipsis inhaerent, ordinem superioris agentis non attendentes.</p>

</div3></div2>
<div2 n="111"><head>Caput 111: Quod speciali quadam ratione creaturae rationales divinae providentiae subduntur</head> 
<div3 n="1"><head>1 </head>
<p><milestone id="n. 1" unit="section"/><A NAME="26644"/>Ex his quidem quae supra determinata sunt, manifestum est quod divina providentia ad omnia se extendit.
	Oportet tamen aliquam rationem providentiae specialem observari circa intellectuales et rationales naturas, prae aliis creaturis.
	Praecellunt enim alias creaturas et in perfectione naturae, et in dignitate finis.
	In perfectione quidem naturae, quia sola creatura rationalis habet dominium sui actus, libere se agens ad operandum; ceterae vero creaturae ad opera propria magis aguntur quam agant; ut ex supra dictis patet.
	In dignitate autem finis, quia sola creatura intellectualis ad ipsum finem ultimum universi sua operatione pertingit, scilicet cognoscendo et amando Deum: aliae vero creaturae ad finem ultimum pertingere non possunt nisi per aliqualem similitudinis ipsius participationem.
	Omnis autem ratio operis variatur secundum diversitatem finis, et eorum quae operationi subiiciuntur: sicut ratio operandi per artem diversa est secundum diversitatem finis et materiae; aliter enim operatur medicus ad aegritudinem pellendam, et ad sanitatem confirmandam; atque aliter in corporibus diversimode complexionatis.
	Et similiter oportet in regimine civitatis diversam rationem ordinis observari secundum diversas conditiones eorum qui subiiciuntur regimini, et secundum diversa ad quae ordinantur: oportet enim aliter disponi milites, ut sint praeparati ad pugnam; et artifices, ut bene se habeant circa sua opera.
	Sic igitur et alia est ordinis ratio secundum quam creaturae rationales providentiae divinae subduntur: et alia secundum quam ordinantur ceterae creaturae.</p>
</div3></div2>
<div2 n="112"><head>Caput 112: Quod creaturae rationales gubernantur propter seipsas, aliae vero in ordine ad eas</head> 
<div3 n="1"><head>1 </head>
<p><milestone id="n. 1" unit="section"/><A NAME="26646"/>Primum igitur, ipsa conditio intellectualis naturae, secundum quam est domina sui actus, providentiae curam requirit qua sibi propter se provideatur: aliorum vero conditio, quae non habent dominium sui actus, hoc indicat, quod eis non propter ipsa cura impendatur, sed velut ad alia ordinatis.
	Quod enim ab altero tantum agitur, rationem instrumenti habet: quod vero per se agit, habet rationem principalis agentis.
	Instrumentum autem non quaeritur propter seipsum, sed ut eo principale agens utatur.
	Unde oportet quod omnis operationis diligentia quae circa instrumenta adhibetur, ad principale agens referatur sicut ad finem: quod autem circa principale agens vel ab ipso vel ab alio adhibetur, inquantum est principale agens, propter ipsum est.
	Disponuntur igitur a Deo intellectuales creaturae quasi propter se procuratae, creaturae vero aliae quasi ad rationales creaturas ordinatae.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26647"/>Adhuc.
	Quod dominium sui actus habet, liberum est in agendo, liber enim est qui sui causa est: quod autem quadam necessitate ab alio agitur ad operandum, servituti subiectum est.
	Omnis igitur alia creatura naturaliter servituti subiecta est: sola intellectualis natura libera est.
	In quolibet autem regimine, liberis providetur propter seipsos: servis autem ut sint in usum liberorum.
	Sic igitur per divinam providentiam intellectualibus creaturis providetur propter se, ceteris autem creaturis propter ipsas.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26648"/>Amplius.
	Quandocumque sunt aliqua ordinata ad finem aliquem, si qua inter illa ad finem pertingere non possunt per seipsa, oportet ea ordinari ad illa quae finem consequuntur, quae propter se ordinantur in finem: sicut finis exercitus est victoria, quam milites consequuntur per proprium actum pugnando, qui soli propter se in exercitu quaeruntur; omnes autem alii, ad alia officia deputati, puta ad custodiendum equos, ad parandum arma, propter milites in exercitu quaeruntur.
	Constat autem ex praemissis finem ultimum universi Deum esse, quem sola intellectualis natura consequitur in seipso, eum scilicet cognoscendo et amando, ut ex dictis patet.
	Sola igitur intellectualis natura est propter se quaesita in universo, alia autem omnia propter ipsam.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26649"/>Item.
	In quolibet toto partes principales propter se exiguntur ad constitutionem totius: aliae vero ad conservationem, vel ad aliquam meliorationem earum.
	Inter omnes autem partes universi, nobiliores sunt intellectuales creaturae: quia magis ad similitudinem divinam accedunt.
	Naturae ergo intellectuales sunt propter se a divina providentia procuratae, alia vero omnia propter ipsas.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26650"/>Praeterea.
	Manifestum est partes omnes ordinari ad perfectionem totius: non enim est totum propter partes, sed partes propter totum sunt.
	Naturae autem intellectuales maiorem habent affinitatem ad totum quam aliae naturae: nam unaquaeque intellectualis substantia est quodammodo omnia, inquantum totius entis comprehensiva est suo intellectu: quaelibet autem alia substantia particularem solam entis participationem habet.
	Convenienter igitur alia propter substantias intellectuales providentur a Deo.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26651"/>Adhuc.
	Sicut agitur unumquodque cursu naturae, ita natum est agi.
	Sic autem videmus res cursu naturae currere quod substantia intellectualis omnibus aliis utitur propter se: vel ad intellectus perfectionem, quia in eis veritatem speculatur; vel ad suae virtutis executionem et scientiae explicationem, ad modum quo artifex explicat artis suae conceptionem in materia corporali; vel etiam ad corporis sustentationem, quod est unitum animae intellectuali, sicut in hominibus patet.
	Manifestum est ergo quod propter substantias intellectuales omnia divinitus providentur.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26652"/>Amplius.
	Quod aliquis propter se quaerit, semper illud quaerit: quod enim per se est, semper est; quod vero aliquis propter aliud quaerit, non oportet quod semper illud quaerat, sed secundum quod competit ei propter quod quaeritur.
	Esse autem rerum ex divina voluntate profluxit, ut ex superioribus est manifestum.
	Quae igitur semper sunt in entibus, sunt propter se a Deo volita: quae autem non semper, non propter se, sed propter aliud.
	Substantiae autem intellectuales maxime accedunt ad hoc quod sint semper, quia sunt incorruptibiles.
	Sunt etiam immutabiles, nisi solum secundum electionem.
	Ergo substantiae intellectuales gubernantur quasi propter se, aliae vero propter ipsas.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26653"/>Non est autem ei quod praemissis rationibus est ostensum contrarium, quod omnes partes universi ad perfectionem totius ordinantur: sic enim ad perfectionem totius omnes partes ordinantur, inquantum una deservit alteri.
	Sicut in corpore humano apparet quod pulmo in hoc est de perfectione corporis, quod deservit cordi: unde non est contrarium pulmonem esse propter cor, et propter totum animal.
	Et similiter non est contrarium alias naturas esse propter intellectuales, et propter perfectionem universi: si enim deessent ea quae requirit substantiae intellectualis perfectio, non esset universum completum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26654"/>Similiter etiam praedictis non obviat quod individua sunt propter proprias species.
	Per hoc enim quod ad suas species ordinantur, ordinem habent ulterius ad intellectualem naturam.
	Non enim aliquod corruptibilium ordinatur ad hominem propter unum individuum hominis tantum, sed propter totam humanam speciem.
	Toti autem humanae speciei non posset aliquod corruptibilium deservire nisi secundum suam speciem totam.
	Ordo igitur quo corruptibilia ordinantur ad hominem, requirit quod individua ordinentur ad speciem.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26655"/>Per hoc autem quod dicimus substantias intellectuales propter se a divina providentia ordinari, non intelligimus quod ipsa ulterius non referantur in Deum et ad perfectionem universi.
	Sic igitur propter se procurari dicuntur et alia propter ipsa, quia bona quae per divinam providentiam sortiuntur, non eis sunt data propter alterius utilitatem; quae vero aliis dantur, in eorum usum ex divina ordinatione cedunt.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26656"/>Hinc est quod dicitur Deut. 4-19: <hi>ne videas solem et lunam et cetera astra, et errore deceptus, adores ea quae creavit dominus Deus tuus in ministerium cunctis gentibus quae sub caelo sunt</hi>.
	Et in Psalmo dicitur: <hi>omnia subiecisti sub pedibus eius; oves et boves universas, insuper et pecora campi</hi>.
	Et Sap. 12-18 dicitur: <hi>tu autem, dominator virtutis, cum tranquillitate iudicas, et cum magna reverentia disponis nos</hi>.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26657"/>Per haec autem excluditur error ponentium homini esse peccatum si animalia bruta occidat.
	Ex divina enim providentia naturali ordine in usum hominis ordinantur.
	Unde absque iniuria eis utitur homo, vel occidendo, vel quolibet alio modo.
	Propter quod et dominus dixit ad Noe, Gen. 9-3: <hi>sicut olera virentia dedi vobis omnem carnem</hi>.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26658"/>Si qua vero in sacra Scriptura inveniantur prohibentia aliquid crudelitatis in animalia bruta committi, sicut de ave cum pullis non occidenda: hoc fit vel ad removendum hominis animum a crudelitate in homines exercenda, ne aliquis, exercendo crudelia circa bruta, ex hoc procedat ad homines; vel quia in temporale damnum hominis provenit animalibus illata laesio, sive inferentis sive alterius; vel propter aliquam significationem, sicut apostolus exponit illud de non alligando ore bovis triturantis.</p>
</div3></div2>
<div2 n="113"><head>Caput 113: Quod rationalis creatura dirigitur a Deo ad suos actus non solum secundum ordinem ad speciem, sed etiam secundum quod congruit individuo</head> 
<div3 n="1"><head>1 </head>
<p><milestone id="n. 1" unit="section"/><A NAME="26660"/>Ex hoc autem apparet quod sola rationalis creatura dirigitur a Deo ad suos actus non solum secundum congruentiam speciei, sed etiam secundum congruentiam individui.
	Omnis enim res propter suam operationem esse videtur: operatio enim est ultima perfectio rei.
	Sic igitur unumquodque a Deo ad suum actum ordinatur secundum quod divinae providentiae substat.
	Creatura autem rationalis divinae providentiae substat sicut secundum se gubernata et provisa, non solum propter speciem, ut aliae corruptibiles creaturae: quia individuum quod gubernatur solum propter speciem, non gubernatur propter seipsum; creatura autem rationalis propter seipsam gubernatur, ut ex dictis manifestum est.
	Sic igitur solae rationales creaturae directionem a Deo ad suos actus accipiunt non solum propter speciem, sed secundum individuum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26661"/>Adhuc.
	Quaecumque directionem habent in suis actibus solum secundum quod pertinent ad speciem, non est in ipsis agere vel non agere: quae enim consequuntur speciem, sunt communia et naturalia omnibus individuis sub specie contentis; naturalia autem non sunt in nobis.
	Si igitur homo haberet directionem in suis actionibus solum secundum congruentiam speciei, non esset in ipso agere vel non agere, sed oporteret quod sequeretur inclinationem naturalem toti speciei communem, ut contingit in omnibus irrationalibus creaturis.
	Manifestum est igitur quod rationalis creaturae actus directionem habet non solum secundum speciem, sed etiam secundum individuum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26662"/>Amplius.
	Sicut supra ostensum est, divina providentia ad omnia singularia se extendit, etiam minima.
	Quibuscumque igitur sunt aliquae actiones praeter inclinationem speciei, oportet quod per divinam providentiam regulentur in suis actibus praeter directionem quae pertinet ad speciem.
	Sed in rationali creatura apparent multae actiones ad quas non sufficit inclinatio speciei: cuius signum est quod non similes sunt in omnibus, sed variae in diversis.
	Oportet igitur quod rationalis creatura dirigatur a Deo ad suos actus non solum secundum speciem, sed etiam secundum individuum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26663"/>Item.
	Deus unicuique naturae providet secundum ipsius capacitatem: tales enim singulas creaturas condidit quales aptas esse cognovit ut per suam gubernationem pervenirent ad finem.
	Sola autem creatura rationalis est capax directionis qua dirigitur ad suos actus non solum secundum speciem, sed etiam secundum individuum: habet enim intellectum et rationem, unde percipere possit quomodo diversimode sit aliquid bonum vel malum secundum quod congruit diversis individuis, temporibus et locis.
	Sola igitur creatura rationalis dirigitur a Deo ad suos actus non solum secundum speciem, sed etiam secundum individuum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26664"/>Praeterea.
	Creatura rationalis sic providentiae divinae subiacet quod non solum ea gubernatur, sed etiam rationem providentiae utcumque cognoscere potest: unde sibi competit etiam aliis providentiam et gubernationem exhibere.
	Quod non contingit in ceteris creaturis, quae solum providentiam participant inquantum providentiae subduntur.
	Per hoc autem quod aliquis facultatem providendi habet, potest etiam suos actus dirigere et gubernare.
	Participat igitur rationalis creatura divinam providentiam non solum secundum gubernari, sed etiam secundum gubernare: gubernat enim se in suis actibus propriis, et etiam alia.
	Omnis autem inferior providentia divinae providentiae subditur quasi supremae.
	Gubernatio igitur actuum rationalis creaturae inquantum sunt actus personales, ad divinam providentiam pertinet.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26665"/>Item.
	Actus personales rationalis creaturae sunt proprie actus qui sunt ab anima rationali.
	Anima autem rationalis non solum secundum speciem est perpetuitatis capax, sicut aliae creaturae, sed etiam secundum individuum.
	Actus ergo rationalis creaturae a divina providentia diriguntur non solum ea ratione qua ad speciem pertinent, sed etiam inquantum sunt personales actus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26666"/>Hinc est quod, licet divinae providentiae omnia subdantur, tamen in Scripturis sacris specialiter ei hominum cura attribuitur: secundum illud Psalmi 8-5: <hi>quid est homo quod memor es eius?</hi> Et I Cor. 9-9: <hi>nunquid Deo cura est de bobus?</hi> Quae quidem ideo dicuntur, quia de humanis actibus Deus curam habet non solum prout ad speciem pertinent, sed etiam secundum quod sunt actus personales.</p>
</div3></div2>
<div2 n="114"><head>Caput 114: Quod divinitus hominibus leges dantur</head> 
<div3 n="1"><head>1 </head>
<p><milestone id="n. 1" unit="section"/><A NAME="26668"/>Ex hoc autem apparet quod necessarium fuit homini divinitus legem dari.
	Sicut enim actus irrationalium creaturarum diriguntur a Deo ea ratione qua ad speciem pertinent, ita actus hominum diriguntur a Deo secundum quod ad individuum pertinent, ut ostensum est.
	Sed actus creaturarum irrationalium, prout ad speciem pertinent, diriguntur a Deo quadam naturali inclinatione, quae naturam speciei consequitur.
	Ergo, supra hoc, dandum est aliquid hominibus quo in suis personalibus actibus dirigantur.
	Et hoc dicimus legem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26669"/>Adhuc.
	Rationalis creatura, ut dictum est, sic divinae providentiae subditur quod etiam similitudinem quandam divinae providentiae participat, inquantum se in suis actibus et alia gubernare potest.
	Id autem quo aliquorum actus gubernantur, dicitur lex.
	Conveniens igitur fuit hominibus a Deo legem dari.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26670"/>Item.
	Cum lex nihil aliud sit quam quaedam ratio et regula operandi, illis solum convenit dari legem qui sui operis rationem cognoscunt.
	Hoc autem convenit solum rationali creaturae.
	Soli igitur rationali creaturae fuit conveniens dari legem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26671"/>Praeterea.
	Illis danda est lex in quibus est agere et non agere.
	Hoc autem convenit soli rationali creaturae.
	Sola igitur rationalis creatura est susceptiva legis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26672"/>Amplius.
	Cum lex nihil aliud sit quam ratio operis; cuiuslibet autem operis ratio a fine sumitur: ab eo unusquisque legis capax suscipit legem a quo ad finem perducitur; sicut inferior artifex ab architectore, et miles a duce exercitus.
	Sed creatura rationalis finem suum ultimum in Deo et a Deo consequitur, ut ex superioribus patet.
	Fuit igitur conveniens a Deo legem hominibus dari.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26673"/>Hinc est quod dicitur Ierem. 31-33: <hi>dabo legem meam in visceribus eorum</hi> et Oseae 8-12: <hi>scribam eis multiplices leges meas</hi>.</p>
</div3></div2>
<div2 n="115"><head>Caput 115: Quod lex divina principaliter hominem ordinat in Deum</head> 
<div3 n="1"><head>1 </head>
<p><milestone id="n. 1" unit="section"/><A NAME="26675"/>Ex hoc autem sumi potest ad quid lex divinitus data principaliter tendat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26676"/>Manifestum est enim quod unusquisque legislator ad suum finem principaliter per leges homines dirigere intendit: sicut dux exercitus ad victoriam et rector civitatis ad pacem.
	Finis autem quem Deus intendit, est ipsemet Deus.
	Lex igitur divina hominem principaliter in Deum ordinare intendit.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26677"/>Adhuc.
	Lex, sicut dictum est, est quaedam ratio divinae providentiae gubernantis rationali creaturae proposita.
	Sed gubernatio providentis Dei singula ad proprios fines ducit.
	Per legem igitur divinitus datam homo ad suum finem praecipue ordinatur.
	Finis autem humanae creaturae est adhaerere Deo: in hoc enim felicitas eius consistit, sicut supra ostensum est.
	Ad hoc igitur principaliter lex divina hominem dirigit, ut Deo adhaereat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26678"/>Amplius.
	Intentio cuiuslibet legislatoris est eos quibus legem dat, facere bonos: unde praecepta legis debent esse de actibus virtutum.
	Illi igitur actus a lege divina praecipue intenduntur qui sunt optimi.
	Sed inter omnes humanos actus illi sunt optimi quibus homo adhaeret Deo, utpote fini propinquiores.
	Ergo ad hos actus praecipue lex divina homines ordinat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26679"/>Item.
	Illud praecipuum debet esse in lege ex quo lex efficaciam habet.
	Sed lex divinitus data ex hoc apud homines efficaciam habet quod homo subditur Deo: non enim aliquis alicuius regis lege artatur qui ei subditus non est.
	Hoc igitur praecipuum in divina lege esse debet, ut mens humana Deo adhaereat.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26680"/>Hinc est quod dicitur Deut. 10-12: <hi>et nunc, Israel, quid dominus Deus tuus petit a te, nisi ut timeas dominum Deum tuum, et ambules in viis eius, et diligas eum, ac servias domino Deo tuo in toto corde tuo et in tota anima tua?</hi></p>
</div3></div2>
<div2 n="116"><head>Caput 116: Quod finis legis divinae est dilectio Dei</head> 
<div3 n="1"><head>1 </head>
<p><milestone id="n. 1" unit="section"/><A NAME="26682"/>Quia vero intentio divinae legis ad hoc principaliter est ut homo Deo adhaereat; homo autem potissime adhaeret Deo per amorem: necesse est quod intentio divinae legis principaliter ordinetur ad amandum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26683"/>Quod autem per amorem homo maxime Deo adhaereat, manifestum est.
	Duo enim sunt in homine quibus Deo potest adhaerere, intellectus scilicet et voluntas: nam secundum inferiores animae partes Deo adhaerere non potest, sed inferioribus rebus.
	Adhaesio autem quae est per intellectum, completionem recipit per eam quae est voluntatis: quia per voluntatem homo quodammodo quiescit in eo quod intellectus apprehendit.
	Voluntas autem adhaeret alicui rei vel propter amorem, vel propter timorem: sed differenter.
	Nam ei quidem cui inhaeret propter timorem, inhaeret propter aliud: ut scilicet evitet malum quod, si non adhaereat ei, imminet.
	Ei vero cui adhaeret propter amorem, adhaeret propter seipsum.
	Quod autem est propter se, principalius est eo quod est propter aliud.
	Adhaesio igitur amoris ad Deum est potissimus modus ei adhaerendi.
	Hoc igitur est potissime intentum in divina lege.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26684"/>Item.
	Finis cuiuslibet legis, et praecipue divinae, est homines facere bonos.
	Homo autem dicitur bonus ex eo quod habet voluntatem bonam, per quam in actum reducit quicquid boni in ipso est.
	Voluntas autem est bona ex eo quod vult bonum: et praecipue maximum bonum, quod est finis.
	Quanto igitur huiusmodi bonum magis voluntas vult, tanto magis homo est bonus.
	Sed magis vult homo id quod vult propter amorem, quam id quod vult propter timorem tantum: nam quod vult propter timorem tantum, dicitur mixtum involuntario; sicut aliquis vult in mari proiectionem mercium propter timorem.
	Ergo amor summi boni, scilicet Dei, maxime facit bonos, et est maxime intentum in divina lege.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26685"/>Praeterea.
	Bonitas hominis est per virtutem: virtus enim est quae bonum facit habentem.
	Unde et lex intendit homines facere virtuosos; et praecepta legis sunt de actibus virtutum.
	Sed de conditione virtutis est ut virtuosus et firmiter et delectabiliter operetur.
	Hoc autem maxime facit amor: nam ex amore aliquid firmiter et delectabiliter facimus.
	Amor igitur boni est ultimum intentum in lege divina.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26686"/>Adhuc.
	Legislatores imperio legis editae movent eos quibus lex datur.
	In omnibus autem quae moventur ab aliquo primo movente, tanto aliquid perfectius movetur quanto magis participat de motione primi moventis, et de similitudine ipsius.
	Deus autem, qui est legis divinae dator, omnia facit propter suum amorem.
	Qui igitur hoc modo tendit in ipsum, scilicet amando, perfectissime movetur in ipsum.
	Omne autem agens intendit perfectionem in eo quod agit.
	Hic igitur est finis totius legislationis, ut homo Deum amet.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26687"/>Hinc est quod dicitur I Tim. 1-5: <hi>finis praecepti caritas est</hi>.
	Et Matth. 22, dicitur quod <hi>primum et maximum mandatum in lege est, diliges dominum Deum tuum</hi>.
	Inde est etiam quod lex nova, tanquam perfectior, dicitur lex amoris: lex autem vetus, tanquam imperfectior, lex timoris.</p>
</div3></div2>
<div2 n="117"><head>Caput 117: Quod divina lege ordinamur ad dilectionem proximi</head> 
<div3 n="1"><head>1 </head>
<p><milestone id="n. 1" unit="section"/><A NAME="26689"/>Ex hoc autem sequitur quod divina lex dilectionem proximi intendat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26690"/>Oportet enim esse unionem affectus inter eos quibus est unus finis communis.
	Communicant autem homines in uno ultimo fine beatitudinis, ad quem divinitus ordinantur.
	Oportet igitur quod uniantur homines ad invicem mutua dilectione.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26691"/>Adhuc.
	Quicumque diligit aliquem, consequens est ut etiam diligat dilectos ab eo, et eos qui coniuncti sunt ei.
	Homines autem dilecti sunt a Deo, quibus sui ipsius fruitionem quasi ultimum finem praedisposuit.
	Oportet igitur ut, sicut aliquis fit dilector Dei, ita etiam fiat dilector proximi.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26692"/>Amplius.
	Cum homo sit naturaliter animal sociale, indiget ab aliis hominibus adiuvari ad consequendum proprium finem.
	Quod convenientissime fit dilectione mutua inter homines existente.
	Ex lege igitur Dei, quae homines in ultimum finem dirigit, praecipitur in nobis mutua dilectio.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26693"/>Item.
	Ad hoc quod homo divinis vacet, indiget tranquillitate et pace.
	Ea vero quae pacem perturbare possunt, praecipue per dilectionem mutuam tolluntur.
	Cum igitur lex divina ad hoc ordinet homines ut divinis vacent, necessarium est quod ex lege divina in hominibus mutua dilectio procedat.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26694"/>Praeterea.
	Lex divina profertur homini in auxilium legis naturalis.
	Est autem omnibus hominibus naturale ut se invicem diligant.
	Cuius signum est quod quodam naturali instinctu homo cuilibet homini, etiam ignoto, subvenit in necessitate, puta revocando ab errore viae, erigendo a casu, et aliis huiusmodi: ac si omnis homo omni homini esset naturaliter familiaris et amicus.
	Igitur ex divina lege mutua dilectio hominibus praecipitur.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26695"/>Hinc est quod dicitur Ioan. 15-12: <hi>hoc est praeceptum meum, ut diligatis invicem</hi>; et I Ioan. 4-21: <hi>hoc mandatum habemus a Deo, ut qui diligit Deum, diligat et fratrem suum</hi>.
	Et Matth. 22-39 dicitur <hi>secundum mandatum est, diliges proximum tuum</hi>.</p>
</div3></div2>
<div2 n="118"><head>Caput 118: Quod per divinam legem homines ad rectam fidem obligantur</head> 
<div3 n="1"><head>1 </head>
<p><milestone id="n. 1" unit="section"/><A NAME="26697"/>Ex hoc autem apparet quod per divinam legem homines ad rectam fidem obligantur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26698"/>Sicut enim amationis corporalis principium est visio quae est per oculum corporalem, ita etiam dilectionis spiritualis initium esse oportet visionem intelligibilem diligibilis spiritualis.
	Visio autem illius spiritualis diligibilis quod est Deus, in praesenti haberi non potest a nobis nisi per fidem: eo quod naturalem rationem excedit; et praecipue secundum quod in eius fruitione nostra beatitudo consistit.
	Oportet igitur quod ex lege divina in fidem rectam inducamur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26699"/>Item.
	Lex divina ad hoc ordinat hominem ut sit totaliter subditus Deo.
	Sed sicut homo subditur Deo amando quantum ad voluntatem, ita subditur Deo credendo quantum ad intellectum.
	Non autem credendo aliquid falsum: quia a Deo, qui est veritas, nullum falsum homini proponi potest; unde qui credit aliquod falsum, non credit Deo.
	Ex lege igitur divina ordinantur homines ad fidem rectam.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26700"/>Adhuc.
	Quicumque errat circa aliquid quod est de essentia rei, non cognoscit illam rem: sicut si aliquis apprehenderet animal irrationale aestimans hoc esse hominem, non cognosceret hominem.
	Secus autem esset si erraret circa aliquod accidentium eius.
	Sed in compositis, qui errat circa aliquod principiorum essentialium, etsi non cognoscat rem simpliciter, tamen cognoscit eam secundum quid: sicut qui existimat hominem esse animal irrationale, cognoscit eum secundum genus suum.
	In simplicibus autem hoc non potest accidere, sed quilibet error totaliter excludit cognitionem rei.
	Deus autem est maxime simplex.
	Ergo quicumque errat circa Deum, non cognoscit Deum: sicut qui credit Deum esse corpus, nullo modo cognoscit Deum, sed apprehendit aliquid aliud loco Dei.
	Secundum autem quod aliquid cognoscitur, secundum hoc amatur et desideratur.
	Qui ergo errat circa Deum, nec amare potest Deum, nec desiderare ipsum ut finem.
	Cum igitur lex divina ad hoc tendat ut homines ament et desiderent Deum, oportet quod ex lege divina homines obligentur ad rectam fidem habendam de Deo.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26701"/>Amplius.
	Falsa opinio ita se habet in intelligibilibus sicut vitium virtuti oppositum in moralibus: nam bonum intellectus est verum.
	Sed ad legem divinam pertinet vitia prohibere.
	Ergo ad eam etiam pertinet falsas opiniones de Deo, et de his quae sunt Dei, excludere.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26702"/>Hinc est quod dicitur Hebr. 11-6: <hi>sine fide impossibile est placere Deo</hi>.
	Et Exodi 20-2, antequam alia praecepta legis ponantur, praestituitur recta fides de Deo, cum dicitur: <hi>audi Israel: dominus Deus tuus unus est</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26703"/>Per hoc autem excluditur error quorundam dicentium quod nihil refert ad salutem hominis cum quacumque fide serviat Deo.</p>
</div3></div2>
<div2 n="119"><head>Caput 119: Quod per quaedam sensibilia mens nostra dirigitur in Deum</head> 
<div3 n="1"><head>1 </head>
<p><milestone id="n. 1" unit="section"/><A NAME="26705"/>Quia vero connaturale est homini ut per sensus cognitionem accipiat, et difficillimum est sensibilia transcendere, provisum est divinitus homini ut etiam in sensibilibus rebus divinorum ei commemoratio fieret, ut per hoc hominis intentio magis revocaretur ad divina, etiam illius cuius mens non est valida ad divina in seipsis contemplanda.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26706"/>Et propter hoc instituta sunt sensibilia sacrificia: quae homo Deo offert, non propter hoc quod Deus eis indigeat, sed ut repraesentetur homini quod et seipsum et omnia sua debet referre in ipsum sicut in finem, et sicut in creatorem et gubernatorem et dominum universorum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26707"/>Adhibentur etiam homini quaedam sanctificationes per quasdam res sensibiles, quibus homo lavatur aut ungitur, aut pascitur vel potatur, cum sensibilium verborum prolatione: ut homini repraesentetur per sensibilia intelligibilium donorum processum in ipso ab extrinseco fieri et a Deo, cuius nomen sensibilibus vocibus exprimitur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26708"/>Exercentur etiam ab hominibus quaedam sensibilia opera, non quibus Deum excitet, sed quibus seipsum provocet in divina: sicut prostrationes, genuflexiones, vocales clamores, et cantus.
	Quae non fiunt quasi Deus his indigeat, qui omnia novit, et cuius voluntas est immutabilis, et affectum mentis, non motum corporis propter se acceptat: sed ea propter nos facimus, ut per haec sensibilia opera intentio nostra dirigatur in Deum, et affectio accendatur.
	Simul etiam per haec Deum profitemur animae et corporis nostri auctorem, cui et spiritualia et corporalia obsequia exhibemus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26709"/>Propter hoc non est mirum si haeretici qui corporis nostri Deum esse auctorem negant, huiusmodi corporalia obsequia Deo exhibita reprehendunt.
	In quo etiam apparet quod se homines esse non meminerunt, dum sensibilium sibi repraesentationem necessariam non iudicant ad interiorem cognitionem et affectionem.
	Nam experimento apparet quod per corporales actus anima excitatur ad aliquam cogitationem vel affectionem.
	Unde manifestum est convenienter etiam corporalibus quibusdam nos uti ad mentis nostrae elevationem in Deum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26710"/>In his autem corporalibus Deo exhibendis cultus Dei consistere dicitur.
	Illa enim colere dicimur quibus per nostra opera studium adhibemus.
	Circa Deum autem adhibemus studium nostro actu, non quidem ut proficiamus ei, sicut cum alias res nostris operibus colere dicimur: sed quia per huiusmodi actus proficimur in Deum.
	Et quia per interiores actus directe in Deum tendimus, ideo interioribus actibus proprie Deum colimus.
	Sed tamen et exteriores actus ad cultum Dei pertinent, inquantum per huiusmodi actus mens nostra elevatur in Deum, ut dictum est.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26711"/>Hinc etiam Dei cultus religio nominatur: quia huiusmodi actibus quodammodo se homo ligat, ut ab eo non evagetur.
	Et quia etiam quodam naturali instinctu se obligatum sentit ut Deo suo modo reverentiam impendat, a quo est sui esse et omnis boni principium.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26712"/>Hinc etiam est quod religio etiam nomen accipit pietatis.
	Nam pietas est per quam honorem debitum parentibus impendimus.
	Unde convenienter quod Deo, parenti omnium, honor exhibeatur, pietatis esse videtur.
	Propter quod, qui his quae ad Dei cultum pertinent adversantur, impii dicuntur.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26713"/>Quia vero Deus non solum est nostri esse causa et principium, sed totum nostrum esse in potestate ipsius est; et totum quod in nobis est, ipsi debemus; ac per hoc vere dominus noster est: id quod in honorem Dei exhibemus, servitium dicitur.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26714"/>Est autem Deus dominus non per accidens, sicut hominis homo, sed per naturam.
	Et ideo aliter debetur servitium Deo: et aliter homini, cui per accidens subdimur, et qui habet aliquod particulare in rebus dominium, et a Deo derivatum.
	Unde servitium quod Deo debetur, specialiter apud Graecos latria vocatur.</p>
</div3></div2>
<div2 n="120"><head>Caput 120: Quod latriae cultus soli Deo est exhibendus</head> 
<div3 n="1"><head>1 </head>
<p><milestone id="n. 1" unit="section"/><A NAME="26716"/>Fuerunt autem aliqui qui latriae cultum non solum primo rerum principio exhibendum aestimaverunt, sed omnibus etiam creaturis quae supra hominem sunt.
	Unde quidam, licet opinarentur Deum esse unum primum et universale rerum principium, latriam tamen exhibendam aestimaverunt, primo quidem post summum Deum, substantiis intellectualibus caelestibus, quas deos vocabant: sive essent substantiae omnino a corporibus separatae; sive essent animae orbium aut stellarum.
	Secundo, etiam quibusdam substantiis intellectualibus quas unitas credebant corporibus aereis, quas Daemones esse dicebant: et tamen, quia supra homines eas esse credebant, sicut corpus aereum est supra terrestre, huiusmodi etiam substantias colendas divino cultu ab hominibus ponebant; et in comparatione ad homines deos illas esse dicebant, quasi medias inter homines et deos.
	Et quia animas bonorum, per hoc quod a corpore separantur, in statum altiorem quam sit status praesentis vitae transire credebant, etiam animabus mortuorum, quas heroas aut Manes vocabant, divinum cultum exhibendum esse opinabantur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26717"/>Quidam vero, Deum esse animam mundi aestimantes, crediderunt quod toti mundo et singulis eius partibus esset cultus divinitatis exhibendus: non tamen propter corpus, sed propter animam, quam Deum esse dicebant; sicut et homini sapienti honor exhibetur non propter corpus, sed propter animam.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26718"/>Quidam vero etiam ea quae infra hominem sunt secundum naturam, homini tamen colenda esse dicebant divino cultu, inquantum in eis participatur aliquid virtutis superioris naturae.
	Unde, cum quasdam imagines per homines factas sortiri crederent aliquam virtutem supernaturalem, vel ex influentia caelestium corporum, vel ex praesentia aliquorum spirituum, dicebant huiusmodi imaginibus divinum cultum esse exhibendum.
	Quas etiam imagines deos vocabant.
	Propter quod et idololatrae sunt dicti: quia latriae cultum idolis, idest imaginibus, impendebant.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26719"/>Est autem irrationabile ponentibus unum tantum primum principium separatum, cultum divinum alteri exhibere.
	Cultum enim Deo exhibemus, ut dictum est, non quia ipse hoc indigeat, sed ut in nobis firmetur etiam per sensibilia opinio vera de Deo.
	Opinio autem de hoc quod Deus sit unus, supra omnia exaltatus, per sensibilia firmari non potest in nobis nisi per hoc quod ei aliquid separatim exhibemus, quod dicimus cultum divinum.
	Patet ergo quod vera opinio de uno principio debilitatur si cultus divinus pluribus exhibeatur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26720"/>Praeterea.
	Sicut dictum est supra, huiusmodi cultus exterior homini necessarius est ad hoc quod anima hominis excitetur in spiritualem reverentiam Dei.
	Ad hoc autem quod animus hominis ad aliquid moveatur, multum operatur consuetudo: nam ad consueta facilius movemur.
	Habet autem hoc humana consuetudo, quod honor qui exhibetur ei qui summum locum in republica tenet, puta regi vel imperatori, nulli alii exhibetur.
	Est igitur animus hominis excitandus ad hoc quod aestimet esse unum summum rerum principium, per hoc quod ei aliquid exhibeat quod nulli alteri exhibetur.
	Et hoc dicimus latriae cultum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26721"/>Item.
	Si cultus latriae alicui deberetur quia est superior, et non quia est summus; cum hominum unus alio sit superior, et etiam Angelorum, sequeretur quod unus homo exhibere latriam alteri deberet, et Angelo Angelus.
	Et cum ille inter homines qui superior est quantum ad unum, sit inferior quantum ad aliud, sequeretur quod mutuo sibi homines latriam exhiberent.
	Quod est inconveniens.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26722"/>Adhuc.
	Secundum hominum consuetudinem, pro speciali beneficio specialis retributio debetur.
	Est autem quoddam speciale beneficium quod homo a Deo summo percipit, scilicet creationis suae: ostensum enim est in secundo libro quod solus Deus creator est.
	Debet ergo homo aliquid Deo speciale reddere in recognitionem beneficii specialis.
	Et hoc est latriae cultus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26723"/>Amplius.
	Latria servitium dicitur.
	Servitium autem domino debetur.
	Dominus autem est proprie et vere qui aliis praecepta operandi dispensat, et a nullo regulam operandi sumit: qui enim exequitur quod a superiori fuerit dispositum, magis est minister quam dominus.
	Deus autem, qui est summum rerum principium, per suam providentiam omnia ad debitas actiones disponit, ut supra ostensum est: unde et in sacra Scriptura et Angeli et superiora corpora ministrare dicuntur et Deo, cuius ordinationem exequuntur, et nobis, in quorum utilitatem eorum actiones proveniunt.
	Non est igitur cultus latriae, qui summo debetur domino, exhibendus nisi summo rerum principio.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26724"/>Item.
	Inter alia quae ad latriam pertinent, singulare videtur esse sacrificium: nam genuflexiones, prostrationes, et alia huiusmodi honoris indicia, etiam hominibus exhiberi possunt, licet alia intentione quam Deo; sacrificium autem nullus offerendum censuit alicui nisi quia eum Deum aestimavit, aut aestimare se finxit.
	Exterius autem sacrificium repraesentativum est interioris veri sacrificii, secundum quod mens humana seipsam Deo offert.
	Offert autem se mens nostra Deo quasi suae creationis principio, quasi suae operationis actori, quasi suae beatitudinis fini.
	Quae quidem conveniunt soli summo rerum principio: ostensum enim est supra quod animae rationalis causa creatrix solus Deus summus est; ipse etiam solus voluntatem hominis potest inclinare ad quodcumque voluerit, ut supra ostensum est; patet etiam ex superioribus quod in eius solius fruitione ultima hominis consistit felicitas.
	Soli igitur summo Deo homo sacrificium et latriae cultum offerre debet, non autem substantiis quibuscumque spiritualibus.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26725"/>Licet autem positio quae ponit Deum summum non esse aliud quam animum mundi, a veritate recedat, ut supra ostensum est; illa vero quae ponit Deum esse separatum, et ab ipso existere omnes alias intellectuales substantias, sive separatas sive corpori coniunctas, sit vera: haec tamen positio rationabilius movetur ad exhibendum latriae cultum rebus diversis.
	Exhibendo enim diversis rebus latriae cultum, videtur uni summo Deo latriam exhibere, ad quem, secundum eorum positionem, diversae partes mundi comparantur sicut ad animam hominis diversa corporis membra.
	Sed etiam ei ratio obviat.
	Dicunt enim mundo non esse exhibendum latriae cultum ratione corporis, sed ratione animae, quam Deum esse dicunt.
	Licet autem corpus mundi divisibile sit in partes diversas, anima tamen indivisibilis est.
	Non est igitur divinitatis cultus exhibendus diversis rebus, sed uni tantum.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26726"/>Adhuc.
	Si mundus ponitur animam habere quae totum animet et omnes partes ipsius, non potest hoc intelligi de anima nutritiva vel sensitiva: quia harum partium animae operationes non competunt omnibus partibus universi.
	Et dato etiam quod haberet mundus animam sensitivam vel nutritivam, non propter huiusmodi animam deberet ei latriae cultus: sicut nec brutis animalibus nec plantis.
	Relinquitur ergo quod hoc quod dicunt Deum, cui debetur latria, esse animam mundi, intelligatur de anima intellectuali.
	Quae quidem anima non est perfectio determinatarum partium corporis, sed aliquo modo respicit totum.
	Quod etiam in nostra anima, quae est ignobilior, patet: non enim intellectus habet aliquod organum corporale, ut probatur in III de anima.
	Non igitur exhibendus esset cultus divinitatis diversis partibus mundi, sed toti mundo, propter animam eius, secundum eorum radicem.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26727"/>Amplius.
	Si, secundum eorum positionem, una tantum sit anima, quae totum mundum animat et partes omnes ipsius; mundus autem non dicitur Deus nisi propter animam: erit ergo unus tantum Deus.
	Et sic cultus divinitatis non debetur nisi uni.
	Si vero sit una anima totius, et diversae partes iterum habeant diversas animas, oportet eos dicere quod animae partium sub anima totius ordinentur: eadem enim est proportio perfectionum et perfectibilium.
	Existentibus autem pluribus substantiis intellectualibus ordinatis, illi tantum debetur latriae cultus quae summum locum in eis tenet, ut ostensum est contra aliam positionem.
	Non erit igitur exhibendus latriae cultus partibus mundi, sed solum toti.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26728"/>Praeterea.
	Manifestum est quasdam partes mundi non habere animam propriam.
	Eis igitur non erit exhibendus cultus.
	Et tamen ipsi colebant omnia mundi elementa: scilicet terram, aquam, ignem, et alia huiusmodi inanimata corpora.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26729"/>Item.
	Manifestum est quod superius non debet inferiori latriae cultum.
	Homo autem superior est ordine naturae ad minus omnibus inferioribus corporibus, quanto perfectiorem habet formam.
	Non igitur ab homine esset latriae cultus exhibendus inferioribus corporibus, si propter proprias eorum animas eis cultus deberetur.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="26730"/>Eadem autem inconvenientia sequi necesse est si quis dicat quod singulae partes mundi habent proprias animas, non autem totum habet aliquam unam communem.
	Oportebit enim quod suprema pars mundi habeat animam nobiliorem, cui soli, secundum praemissa, debebitur latriae cultus.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="26731"/>His autem positionibus irrationabilior, est illa quae dicit imaginibus esse latriae cultum exhibendum.
	Si enim huiusmodi imagines habent virtutem aut aliquam dignitatem ex corporibus caelestibus, non propter hoc eis debetur latriae cultus: cum nec ipsis corporibus debeatur, nisi forte propter eorum animas, ut quidam posuerunt.
	Hae autem imagines ponuntur virtutem aliquam consequi ex corporibus caelestibus secundum eorum corporalem virtutem.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="26732"/>Praeterea.
	Manifestum est quod non consequuntur ex corporibus caelestibus tam nobilem perfectionem sicut est anima rationalis.
	Sunt ergo infra gradum dignitatis cuiuslibet hominis.
	Non igitur ab homine debetur eis aliquis cultus.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="26733"/>Amplius.
	Causa potior est effectu.
	Harum autem imaginum factores sunt homines.
	Non igitur homo debet eis aliquem cultum.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="26734"/>Si autem dicatur, quod huiusmodi imagines habent aliquam virtutem aut dignitatem ex hoc quod eis adhaerent aliquae spirituales substantiae hoc etiam non sufficit: cum nulli spirituali substantiae debeatur latriae cultus nisi soli summae.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="26735"/>Praeterea.
	Nobiliori modo anima rationalis adhaeret hominis corpori quam aliqua spiritualis substantia adhaereat praedictis imaginibus.
	Adhuc igitur homo remanet in maiori dignitate quam praedictae imagines.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="26736"/>Adhuc.
	Cum huiusmodi imagines interdum ad aliquos noxios effectus fiant, manifestum est quod, si per aliquas spirituales substantias effectum sortiantur, quod illae spirituales substantiae sunt vitiosae.
	Quod etiam manifestius probatur per hoc: in responsionibus decipiunt, et aliqua contraria virtuti exigunt a suis cultoribus.
	Et sic sunt bonis hominibus inferiores.
	Non ergo eis debetur latriae cultus.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="26737"/>Manifestum est ergo ex dictis quod latriae cultus soli uni summo Deo debetur.
	Hinc est quod dicitur Exod. 22-20: <hi>qui immolat diis occidetur, praeter domino soli</hi>.
	Et Deut. 6-13: <hi>dominum Deum tuum adorabis, et illi soli servies</hi>.
	Et Rom. 1, dicitur de gentilibus: <hi>docentes enim se esse sapientes, stulti facti sunt, et mutaverunt gloriam incorruptibilis Dei in similitudinem imaginis corruptibilis hominis et volucrum et quadrupedum et serpentum</hi>.
	Et infra: <hi>qui commutaverunt veritatem Dei in mendacium, et coluerunt et servierunt creaturae potius quam creatori, qui est super omnia Deus benedictus in saecula</hi>.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="26738"/>Quia ergo indebitum est quod latriae cultus alteri exhibeatur quam primo rerum principio, ad indebita autem incitare non est nisi rationalis creaturae male dispositae: manifestum est quod ad praedictas indebitas culturas instinctu Daemonum homines provocati fuerunt, qui se etiam loco Dei hominibus colendos exhibuerunt, divinum appetentes honorem.
	Hinc est quod dicitur in Psalmo: <hi>omnes dii gentium Daemonia</hi>.
	Et I Cor. 10-20: <hi>quae immolant gentes Daemoniis, et non Deo</hi>.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="26739"/>Quia igitur haec est principalis legis divinae intentio ut homo Deo subdatur, et ei singularem reverentiam exhibeat non solum corde, sed etiam ore et opere corporali; ideo primitus, Exod. 20, ubi lex divina proponitur, interdicitur cultus plurium deorum, ubi dicitur: 3 <hi>non habebis deos alienos coram me, et non facies tibi sculptile, neque omnem similitudinem</hi>.
	Secundo, indicitur homini ne irreverenter divinum nomen ore pronuntiet, ad confirmationem scilicet alicuius falsi: et hoc est quod dicitur: 7 <hi>non assumes nomen Dei in vanum</hi>.
	Tertio, indicitur requies secundum aliquod tempus ab exterioribus exercitiis, ut mens divinae contemplationi vacet: et ideo dicitur: 8 <hi>memento ut diem sabbati sanctifices</hi>.</p>
</div3></div2>
<div2 n="121"><head>Caput 121: Quod divina lex ordinat hominem secundum rationem circa corporalia et sensibilia</head> 
<div3 n="1"><head>1 </head>
<p><milestone id="n. 1" unit="section"/><A NAME="26741"/>Sicut autem per corporalia et sensibilia mens hominis elevari potest in Deum, si quis eis in reverentiam Dei debito modo utatur, ita etiam eorum indebitus usus mentem a Deo vel totaliter abstrahit, dum in inferioribus rebus constituitur voluntatis finis; vel mentis intentionem a Deo retardat, dum ultra quam necesse sit, ad huiusmodi res afficimur.
	Est autem divina lex ad hoc principaliter data ut homo adhaereat Deo.
	Pertinet igitur ad legem divinam ordinare hominem circa corporalium et sensibilium affectionem et usum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26742"/>Adhuc.
	Sicut mens hominis ordinatur sub Deo, ita corpus sub anima ordinatur, et inferiores vires sub ratione.
	Pertinet autem ad divinam providentiam, cuius quaedam ratio homini a Deo proposita divina lex est, ut singula suum ordinem teneant.
	Est igitur sic homo ordinandus lege divina ut inferiores vires rationi subdantur; et corpus animae; et exteriores res ad necessitatem homini deserviant.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26743"/>Amplius.
	Quaelibet lex recte proposita inducit ad virtutem.
	Virtus autem in hoc consistit, quod tam interiores affectiones, quam corporalium rerum usus, ratione regulentur.
	Est igitur hoc lege divina statuendum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26744"/>Praeterea.
	Ad unumquemque legislatorem pertinet ea lege statuere sine quibus lex observari non potest.
	Cum autem lex rationi proponatur, homo legem non sequeretur nisi alia omnia quae pertinent ad hominem, rationi subderentur.
	Pertinet igitur ad legem divinam praecipere ut omnia quae sunt hominis, rationi subdantur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26745"/>Hinc est quod dicitur Rom. 12-1: <hi>rationabile obsequium vestrum</hi>; et I Thess. 4-3: <hi>haec est voluntas Dei, sanctificatio vestra</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26746"/>Per haec autem excluditur quorundam error dicentium illa solum esse peccata, quibus proximus aut offenditur aut scandalizatur.</p>
</div3></div2>
<div2 n="122"><head>Caput 122: Qua ratione fornicatio simplex secundum legem divinam sit peccatum: et quod matrimonium sit naturale</head> 
<div3 n="1"><head>1 </head>
<p><milestone id="n. 1" unit="section"/><A NAME="26748"/>Ex hoc autem apparet vanam esse rationem quorundam dicentium fornicationem simplicem non esse peccatum.
	Dicunt enim: sit aliqua mulier a viro soluta, quae sub nullius potestate, ut patris vel alicuius alterius, existat.
	Si quis ad eam accedat ea volente, non facit illi iniuriam: quia sibi placet, et sui corporis habet potestatem.
	Alteri non facit iniuriam: quia sub nullius potestate ponitur esse.
	Non videtur igitur esse peccatum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26749"/>Non videtur autem esse responsio sufficiens si quis dicat quod facit iniuriam Deo.
	Non enim Deus a nobis offenditur nisi ex eo quod contra nostrum bonum agimus ut dictum est.
	Hoc autem non apparet esse contra hominis bonum.
	Unde ex hoc non videtur Deo aliqua iniuria fieri.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26750"/>Similiter etiam non videtur sufficiens responsio quod per hoc fiat iniuria proximo, qui scandalizatur.
	Contingit enim de aliquo quod secundum se non est peccatum, aliquem scandalizari: et sic fit peccatum per accidens.
	Nunc autem non agimus an fornicatio simplex sit peccatum per accidens, sed per se.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26751"/>Oportet igitur ex superioribus solutionem quaerere.
	Dictum est enim quod Deus uniuscuiusque curam habet secundum id quod est ei bonum.
	Est autem bonum uniuscuiusque quod finem suum consequatur: malum autem eius est quod a debito fine divertat.
	Sicut autem in toto, ita et in partibus hoc considerari oportet: ut scilicet unaquaeque pars hominis, et quilibet actus eius, finem debitum sortiatur.
	Semen autem, etsi sit superfluum quantum ad individui conservationem, est tamen necessarium quantum ad propagationem speciei.
	Alia vero superflua, ut egestio, urina, sudor, et similia, ad nihil necessaria sunt: unde ad bonum hominis pertinet solum quod emittantur.
	Non hoc autem solum quaeritur in semine, sed ut emittatur ad generationis utilitatem, ad quam coitus ordinatur.
	Frustra autem esset hominis generatio nisi et debita nutritio sequeretur: quia generatum non permaneret, debita nutritione subtracta.
	Sic igitur ordinata esse seminis debet emissio ut sequi possit et generatio conveniens, et geniti educatio.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26752"/>Ex quo patet quod contra bonum hominis est omnis emissio seminis tali modo quod generatio sequi non possit.
	Et si ex proposito hoc agatur, oportet esse peccatum.
	Dico autem modum ex quo generatio sequi non potest secundum se: sicut omnis emissio seminis sine naturali coniunctione maris et feminae; propter quod huiusmodi peccata contra naturam dicuntur.
	Si autem per accidens generatio ex emissione seminis sequi non possit, non propter hoc est contra naturam, nec peccatum: sicut si contingat mulierem sterilem esse.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26753"/>Similiter etiam oportet contra bonum hominis esse si semen taliter emittatur quod generatio sequi possit, sed conveniens educatio impediatur.
	Est enim considerandum quod in animalibus in quibus sola femina sufficit ad prolis educationem, mas et femina post coitum nullo tempore commanent, sicut patet in canibus.
	Quaecumque vero animalia sunt in quibus femina non sufficit ad educationem prolis, mas et femina simul post coitum commanent quousque necessarium est ad prolis educationem et instructionem: sicut patet in quibusdam avibus, quarum pulli non statim postquam nati sunt possunt sibi cibum quaerere.
	Cum enim avis non nutriat lacte pullos, quod in promptu est, velut a natura praeparatum, sicut in quadrupedibus accidit, sed oportet quod cibum aliunde pullis quaerat, et praeter hoc, incubando eos foveat: non sufficeret ad hoc sola femella.
	Unde ex divina providentia est naturaliter inditum mari in talibus animalibus, ut commaneat femellae ad educationem fetus.
	Manifestum est autem quod in specie humana femina minime sufficeret sola ad prolis educationem: cum necessitas humanae vitae multa requirat quae per unum solum parari non possunt.
	Est igitur conveniens secundum naturam humanam ut homo post coitum mulieri commaneat, et non statim abscedat, indifferenter ad quamcumque accedens, sicut apud fornicantes accidit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26754"/>Non autem huic rationi obstat quod aliqua mulier suis divitiis potens est ut sola nutriat fetum.
	Quia rectitudo naturalis in humanis actibus non est secundum ea quae per accidens contingunt in uno individuo, sed secundum ea quae totam speciem consequuntur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26755"/>Rursus considerandum est quod in specie humana proles non indiget solum nutritione quantum ad corpus, ut in aliis animalibus; sed etiam instructione quantum ad animam.
	Nam alia animalia naturaliter habent suas prudentias, quibus sibi providere possunt: homo autem ratione vivit, quam per longi temporis experimentum ad prudentiam pervenire oportet; unde necesse est ut filii a parentibus, quasi iam expertis, instruantur.
	Nec huius instructionis sunt capaces mox geniti, sed post longum tempus, et praecipue cum ad annos discretionis perveniunt.
	Ad hanc etiam instructionem longum tempus requiritur.
	Et tunc etiam, propter impetus passionum, quibus corrumpitur aestimatio prudentiae, indigent non solum instructione, sed etiam repressione.
	Ad haec autem mulier sola non sufficit, sed magis in hoc requiritur opus maris, in quo est et ratio perfectior ad instruendum, et virtus potentior ad castigandum.
	Oportet igitur in specie humana non per parvum tempus insistere promotioni prolis, sicut in avibus, sed per magnum spatium vitae.
	Unde, cum necessarium sit marem feminae commanere in omnibus animalibus quousque opus patris necessarium est proli, naturale est homini quod non ad modicum tempus, sed diuturnam societatem habeat vir ad determinatam mulierem.
	Hanc autem societatem matrimonium vocamus.
	Est igitur matrimonium homini naturale et fornicarius coitus, qui est praeter matrimonium, est contra hominis bonum.
	Et propter hoc oportet ipsum esse peccatum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26756"/>Nec tamen oportet reputari leve peccatum esse si quis seminis emissionem procuret praeter debitum generationis et educationis finem, propter hoc quod aut leve aut nullum peccatum est si quis aliqua sui corporis parte utatur ad alium usum quam ad eum ad quem est ordinata secundum naturam, ut si quis, verbi gratia, manibus ambulet, aut pedibus aliquid operetur manibus operandum: quia per huiusmodi inordinatos usus bonum hominis non multum impeditur; inordinata vero seminis emissio repugnat bono naturae, quod est conservatio speciei.
	Unde post peccatum homicidii, quo natura humana iam in actu existens destruitur, huiusmodi genus peccati videtur secundum locum tenere, quo impeditur generatio humanae naturae.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26757"/>Haec autem quae praemissa sunt, divina auctoritate firmantur.
	Quod enim emissio seminis ex qua proles sequi non potest, sit illicita, patet.
	Dicitur enim Levit. 18-22 <hi>cum masculo non commisceberis coitu femineo</hi>; et: 23 <hi>cum omni pecore non coibis</hi>.
	Et I Cor. 6-10: <hi>neque molles, neque masculorum concubitores, regnum Dei non possidebunt</hi>.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26758"/>Quod etiam fornicatio, et omnis coitus praeter propriam uxorem, sit illicitus patet.
	Dicitur enim Deut. 23-17: <hi>non erit meretrix de filiabus Israel, nec scortator de filiis Israel</hi>.
	Et Tobiae 4-13: <hi>attende tibi ab omni fornicatione, et praeter uxorem tuam, non patiaris crimen scire</hi>.
	Et I Cor. 6-18: <hi>fugite fornicationem</hi>.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26759"/>Per haec autem excluditur error dicentium in emissione seminis non esse maius peccatum quam in aliarum superfluitatum emissione; et dicentium fornicationem non esse peccatum.</p>
</div3></div2>
<div2 n="123"><head>Caput 123: Quod matrimonium debet esse indivisibile</head> 
<div3 n="1"><head>1 </head>
<p><milestone id="n. 1" unit="section"/><A NAME="26761"/>Si quis autem recte consideret, praedicta ratio non solum ad hoc perducere videtur ut societas maris et feminae in humana natura, quam matrimonium appellamus, sit diuturna, sed etiam quod sit per totam vitam.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26762"/>Possessiones enim ad conservationem naturalis vitae ordinantur: et quia naturalis vita, quae conservari non potest in patre perpetuo, quasi quadam successione, secundum speciei similitudinem, conservatur in filio, secundum naturam est conveniens ut in his quae sunt patris, succedat et filius.
	Naturale est igitur ut sollicitudo patris ad filium maneat usque ad finem vitae suae.
	Si igitur sollicitudo patris de filio causat etiam in avibus commanentiam maris et feminae, ordo naturalis requirit quod usque ad finem vitae in humana specie pater et mater simul commaneant.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26763"/>Videtur etiam aequitati repugnare si praedicta societas dissolvatur.
	Femina enim indiget mare non solum propter generationem, sicut in aliis animalibus, sed etiam propter gubernationem: quia mas est et ratione perfectior, et virtute fortior.
	Mulier vero ad viri societatem assumitur propter necessitatem generationis.
	Cessante igitur fecunditate mulieris et decore, impeditur ne ab alio assumatur.
	Si quis igitur, mulierem assumens tempore iuventutis, quo et decor et fecunditas ei adsunt, eam dimittere possit postquam aetate provecta fuerit, damnum inferet mulieri, contra naturalem aequitatem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26764"/>Item.
	Manifeste apparet inconveniens esse si mulier virum dimittere possit: cum mulier naturaliter viro subiecta sit tanquam gubernatori; non est autem in potestate eius qui alteri subiicitur, ut ab eius regimine discedat.
	Contra naturalem igitur ordinem esset si mulier virum deserere posset.
	Si ergo vir deserere posset mulierem, non esset aequa societas viri ad mulierem, sed servitus quaedam ex parte mulieris.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26765"/>Praeterea.
	Hominibus naturalis quaedam sollicitudo inest de certitudine prolis: quod propter hoc necessarium est, quia filius diuturna patris gubernatione indiget.
	Quaecumque igitur certitudinem prolis impediunt, sunt contra naturalem instinctum humanae speciei.
	Si autem vir posset mulierem dimittere, vel mulier virum, et alteri copulari, impediretur certitudo prolis, dum mulier a primo cognita, postmodum a secundo cognosceretur.
	Est igitur contra naturalem instinctum speciei humanae quod mulier a viro separetur.
	Sic igitur non solum diuturnam, sed etiam individuam oportet esse in humana specie maris et feminae coniunctionem.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26766"/>Amplius.
	Amicitia, quanto maior, tanto est firmior et diuturnior.
	Inter virum autem et uxorem maxima amicitia esse videtur: adunantur enim non solum in actu carnalis copulae, quae etiam inter bestias quandam suavem societatem facit, sed etiam ad totius domesticae conversationis consortium; unde, in signum huius, homo propter uxorem etiam patrem et matrem dimittit, ut dicitur Gen. 2-24.
	Conveniens igitur est quod matrimonium sit omnino indissolubile.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26767"/>Ulterius autem considerandum est quod inter naturales actus sola generatio ad bonum commune ordinatur: nam comestio, et aliarum superfluitatum emissio, ad individuum pertinent; generatio vero ad conservationem speciei.
	Unde, cum lex instituatur ad bonum commune, ea quae pertinent ad generationem, prae aliis oportet legibus ordinari et divinis et humanis.
	Leges autem positae oportet quod ex naturali instinctu procedant, si humanae sunt: sicut etiam in scientiis demonstrativis omnis humana inventio ex principiis naturaliter cognitis initium sumit.
	Si autem divinae sunt, non solum instinctum naturae explicant, sed etiam defectum naturalis instinctus supplent: sicut ea quae divinitus revelantur, superant naturalis rationis capacitatem.
	Cum igitur instinctus naturalis sit in specie humana ad hoc quod coniunctio maris et feminae sit individua, et quod sit una unius, oportuit hoc lege humana ordinatum esse.
	Lex autem divina supernaturalem quandam rationem apponit ex significatione inseparabilis coniunctionis Christi et Ecclesiae, quae est una unius.
	Sic igitur inordinationes circa actum generationis non solum instinctui naturali repugnant, sed etiam leges divinas et humanas transgrediuntur.
	Unde circa hoc magis ex inordinatione peccatur quam circa sumptionem cibi, aut alterius huiusmodi.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26768"/>Quia vero necesse est ad id quod est optimum in homine, alia omnia ordinari, coniunctio maris et feminae non solum sic ordinata est legibus secundum quod ad prolem generandam pertinet, ut est in aliis animalibus, sed etiam secundum quod convenit ad bonos mores, quos ratio recta disponit vel quantum ad hominem secundum se, vel secundum quod homo est pars domesticae familiae, aut civilis societatis.
	Ad quos quidem bonos mores pertinet individua coniunctio maris et feminae.
	Sic enim erit fidelior amor unius ad alterum, dum cognoscunt se indivisibiliter coniunctos.
	Erit etiam utrique sollicitior cura in rebus domesticis, dum se perpetuo commansuros in earundem rerum possessione existimant.
	Subtrahuntur etiam ex hoc discordiarum origines, quas oporteret accidere, si vir uxorem dimitteret, inter eum et propinquos uxoris: et fit firmior inter affines dilectio.
	Tolluntur etiam adulteriorum occasiones, quae darentur si vir uxorem dimittere posset, aut e converso: per hoc enim daretur via facilior sollicitandi matrimonia aliena.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26769"/>Hinc est quod dicitur Matth. 5-32, et 19-6, et I Cor. 7-10: <hi>ego autem dico vobis, uxorem a viro non discedere</hi>.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26770"/>Per hoc autem excluditur consuetudo dimittentium uxores.
	Quod tamen in veteri lege permissum fuit Iudaeis propter eorum duritiam: quia scilicet proni erant ad occisionem uxorum.
	Permissum ergo fuit minus malum, ad excludendum maius malum.</p>
</div3></div2>
<div2 n="124"><head>Caput 124: Quod matrimonium debeat esse unius ad unam</head> 
<div3 n="1"><head>1 </head>
<p><milestone id="n. 1" unit="section"/><A NAME="26772"/>Considerandum etiam videtur quod innatum est mentibus omnium animalium quae coitu utuntur, quod consortium in compari non compatiuntur: unde propter coitum pugnae in animalibus existunt.
	Et quidem quantum ad omnia animalia est una communis ratio, quia quodlibet animal desiderat libere frui voluptate coitus, sicut et voluptate cibi: quae quidem libertas impeditur per hoc quod ad unam plures accedunt, aut e converso; sicut et in libertate fruendi cibo impeditur aliquod animal si cibum quem ipsum sumere cupit, aliud animal usurpet.
	Et ideo similiter propter cibum et propter coitum animalia pugnant.
	In hominibus autem est ratio specialis: quia, ut dictum est, homo naturaliter desiderat certus esse de prole; quae quidem certitudo omnino tolleretur si plures essent unius.
	Ex naturali igitur instinctu procedit quod sit una unius.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26773"/>Sed in hoc differentia consideranda est.
	Quantum enim ad hoc quod una femina a pluribus maribus non cognoscatur, utraque praedictarum rationum concurrit.
	Sed quantum ad hoc quod unus mas plures feminas non cognoscat, non facit ratio secunda: non enim certitudo prolis impeditur si unus mas plures feminas cognoscat.
	Facit autem contra hoc ratio prima: nam sicut libertas utendi femina ad libitum a mare tollitur si femina habeat alium, ita et eadem libertas a femina tollitur si mas habeat plures.
	Et ideo, quia certitudo prolis est principale bonum quod ex matrimonio quaeritur, nulla lex aut consuetudo humana permisit quod una esset plurium uxor.
	Fuit etiam hoc inconveniens reputatum apud antiquos Romanos, de quibus refert maximus Valerius quod credebant nec propter sterilitatem coniugalem fidem debere dissolvi.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26774"/>Item.
	In omni animalis specie in qua patri inest aliqua sollicitudo de prole, unus mas non habet nisi unam feminam, sicut patet in omnibus avibus quae simul nutriunt pullos: non enim sufficeret unus mas auxilium praestare in educatione prolis pluribus feminis.
	In animalibus autem in quibus maribus nulla est sollicitudo de prole, indifferenter mas habet plures feminas, et femina plures mares: sicut in canibus, gallinis, et huiusmodi.
	Cum autem masculo inter omnia animalia maior sit cura de prole in specie humana, manifestum est quod naturale est homini quod unus mas unam feminam habeat, et e converso.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26775"/>Adhuc.
	Amicitia in quadam aequalitate consistit.
	Si igitur mulieri non licet habere plures viros, quia hoc est contra certitudinem prolis; liceret autem viro habere plures uxores: non esset liberalis amicitia uxoris ad virum, sed quasi servilis.
	Et haec etiam ratio experimento comprobatur: quia apud viros habentes plures uxores, uxores quasi ancillariter habentur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26776"/>Praeterea.
	Amicitia intensa non habetur ad multos: ut patet per philosophum in VIII Ethicorum.
	Si igitur uxor habet unum virum tantum, vir autem habet plures uxores, non erit aequalis amicitia ex utraque parte.
	Non igitur erit amicitia liberalis, sed quodammodo servilis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26777"/>Amplius.
	Sicut dictum est, matrimonium in hominibus oportet ordinari secundum quod competit ad bonos mores.
	Est autem contra bonos mores quod unus habeat plures uxores: quia ex hoc sequitur discordia in domestica familia, ut experimento patet.
	Non est igitur conveniens quod unus homo habeat plures uxores.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26778"/>Hinc est quod dicitur Gen. 2-24: <hi>erunt duo in carne una</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26779"/>Per hoc autem excluditur consuetudo habentium plures uxores; et opinio Platonis qui posuit uxores debere esse communes.
	Quem in nova lege secutus est Nicolaus, unus ex septem diaconibus.</p>
</div3></div2>
<div2 n="125"><head>Caput 125: Quod matrimonium non debet fieri inter propinquos</head> 
<div3 n="1"><head>1 </head>
<p><milestone id="n. 1" unit="section"/><A NAME="26781"/>Propter huiusmodi etiam causas rationabiles ordinatum est legibus quod certae personae a matrimonio excludantur, quae sunt secundum originem coniunctae.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26782"/>Nam cum in matrimonio sit diversarum personarum coniunctio, illae personae quae se debent reputare quasi unum propter eandem originem, convenienter a matrimonio excluduntur, ut, dum se per hoc unum esse recognoscunt, ferventius se diligant.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26783"/>Item.
	Cum ea quae inter virum et uxorem aguntur, quandam naturalem verecundiam habeant, ab his mutuo agendis illas personas prohiberi oportuit quibus, propter coniunctionem sanguinis, reverentia debetur.
	Quae quidem ratio videtur in veteri lege inducta per hoc quod dicitur: <hi>turpitudinem sororis tuae non discooperias</hi>, et similiter de aliis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26784"/>Praeterea.
	Ad corruptionem bonorum morum pertinet quod homines sint nimis dediti voluptatibus coitus: quia, cum haec voluptas maxime mentem absorbeat, impediretur ratio ab his quae recte agenda essent.
	Sequeretur autem nimius voluptatis usus si liceret homini per coitum coniungi illis personis quibus commorandi habet necessitatem, sicut sororibus et aliis propinquis: quia talibus occasio coitus subtrahi non posset.
	Conveniens igitur fuit bonis moribus ut talis coniunctio legibus inhiberetur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26785"/>Adhuc.
	Delectatio coitus maxime corrumpit existimationem prudentiae.
	Multiplicatio igitur talis delectationis repugnat bonos mores.
	Talis autem delectatio augetur per amorem personarum quae coniunguntur.
	Esset igitur contrarium bonis moribus propinquis coniungi: quia in eis adiungeretur amor qui est ex communione originis et connutritione, amori concupiscentiae; et, multiplicato amore, necesse esset animam magis delectationibus subdi.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26786"/>Amplius.
	In societate humana hoc est maxime necessarium ut sit amicitia inter multos.
	Multiplicatur autem amicitia inter homines dum personae extraneae per matrimonia colligantur.
	Conveniens igitur fuit legibus ordinari quod matrimonia contraherentur cum extraneis personis, et non cum propinquis.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26787"/>Adhuc.
	Inconveniens est ut illis personis aliquis socialiter iungatur quibus naturaliter debet esse subiectus.
	Naturale autem est quod aliquis parentibus sit subiectus.
	Ergo inconveniens esset quod cum parentibus aliquis matrimonium contraheret: cum in matrimonio sit quaedam coniunctio socialis.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26788"/>Hinc est quod dicitur Levit. 18-6: <hi>omnis homo ad proximam sanguinis sui non accedat</hi>.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26789"/>Per haec autem excluditur consuetudo eorum qui propinquis suis se carnaliter commiscent.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26790"/>Sciendum est autem quod, sicut naturalis inclinatio est ad ea quae sunt ut in pluribus, ita et lex posita est secundum id quod in pluribus accidit.
	Non est praedictis rationibus contrarium si in aliquo aliter possit accidere: non enim propter bonum unius debet praetermitti bonum multorum, cum bonum multitudinis semper sit divinius quam bonum unius.
	Ne tamen defectus qui in aliquo uno posset accidere, omnino absque medela remaneat, residet apud legislatores, et eis similes, auctoritas dispensandi in eo quod communiter est statutum, secundum quod est necessarium in aliquo casu particulari.
	Et si quidem lex sit humana, per homines similem potestatem habentes dispensari potest.
	Si autem lex sit divinitus posita, auctoritate divina dispensatio fieri potest: sicut in veteri lege ex dispensatione indultum videtur uxores plures habere et concubinas, et uxoris repudium.</p>
</div3></div2>
<div2 n="126"><head>Caput 126: Quod non omnis carnalis commixtio est peccatum</head> 
<div3 n="1"><head>1 </head>
<p><milestone id="n. 1" unit="section"/><A NAME="26792"/>Sicut autem contra rationem est ut aliquis carnali coniunctione utatur contra id quod convenit proli generandae et educandae, ita etiam secundum rationem est quod aliquis carnali coniunctione utatur secundum quod congruit ad generationem et educationem prolis.
	Lege autem divina haec solum prohibita sunt quae rationi adversantur, ut ex supra dictis patet.
	Inconveniens est igitur dicere quod omnis carnalis coniunctio sit peccatum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26793"/>Adhuc.
	Cum membra corporis sint quaedam animae instrumenta, cuiuslibet membri finis est usus eius: sicut et cuiuslibet alterius instrumenti.
	Quorundam autem membrorum corporis usus est carnalis commixtio.
	Carnalis igitur commixtio est finis quorundam membrorum corporis.
	Illud autem quod est finis aliquarum naturalium rerum, non potest esse secundum se malum: quia ea quae naturaliter sunt, ex divina providentia ordinantur ad finem, ut ex supra dictis patet.
	Impossibile est igitur quod carnalis commixtio sit secundum se mala.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26794"/>Amplius.
	Naturales inclinationes insunt rebus a Deo, qui cuncta movet.
	Impossibile est igitur quod naturalis inclinatio alicuius speciei sit ad id quod est secundum se malum.
	Sed omnibus animalibus perfectis inest naturalis inclinatio ad coniunctionem carnalem.
	Impossibile est igitur quod carnalis commixtio sit secundum se mala.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26795"/>Item.
	Illud sine quo non potest esse aliquid quod est bonum et optimum, non est secundum se malum.
	Sed perpetuitas speciei non conservatur in animalibus nisi per generationem, quae est ex commixtione carnali.
	Impossibile est igitur quod commixtio carnalis sit secundum se mala.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26796"/>Hinc est quod dicitur I Cor. 7-28: <hi>mulier non peccat si nubat</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26797"/>Per hoc autem excluditur error quorundam dicentium omnem carnalem coniunctionem esse illicitam: unde totaliter matrimonium et nuptias damnant.
	Quorum quidam hoc ideo dicunt quia credunt corporalia non a bono, sed a malo principio esse.</p>
</div3></div2>
<div2 n="127"><head>Caput 127: Quod nullius cibi usus est peccatum secundum se</head> 
<div3 n="1"><head>1 </head>
<p><milestone id="n. 1" unit="section"/><A NAME="26799"/>Sicut autem venereorum usus absque peccato est, si secundum rationem fiat, ita etiam et usus ciborum.
	Fit autem unumquodque secundum rationem quando ordinatur secundum quod congruit debito fini.
	Finis autem debitus sumptionis ciborum est conservatio corporis per nutrimentum.
	Quicumque igitur cibus hoc facere potest, absque peccato potest sumi.
	Nullius igitur cibi sumptio secundum se est peccatum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26800"/>Adhuc.
	Nullius rei usus secundum se malus est nisi res ipsa secundum se mala sit.
	Nullus autem cibus secundum naturam malus est: quia omnis res secundum suam naturam bona est, ut supra ostensum est.
	Potest autem aliquis cibus esse alicui malus inquantum contrariatur salubritati ipsius secundum corpus.
	Nullius igitur cibi sumptio, secundum quod est talis res, est peccatum secundum se: sed potest esse peccatum si praeter rationem aliquis ipso utatur contra suam salutem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26801"/>Amplius.
	Uti rebus ad hoc ad quod sunt, non est secundum se malum.
	Sunt autem plantae propter animalia; animalium vero quaedam propter alia; et omnia propter hominem, sicut ex superioribus patet.
	Uti igitur vel plantis vel animalium carnibus vel ad esum, vel ad quicquid aliud sunt homini utilia, non est secundum se peccatum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26802"/>Item.
	Defectus peccati ab anima derivatur ad corpus, et non e converso: peccatum enim dicimus secundum quod deordinatur voluntas.
	Cibi autem immediate ad corpus pertinent, non ad animam.
	Non igitur ciborum sumptio secundum se potest esse peccatum, nisi quatenus repugnat rectitudini voluntatis.
	Quod quidem contingit uno modo, propter repugnantiam ad proprium finem ciborum: sicut cum aliquis, propter delectationem quae est in cibis, utitur cibis contrariantibus corporis saluti, vel secundum speciem ciborum, vel secundum quantitatem.
	Alio modo, secundum quod repugnat conditioni eius qui utitur cibis, vel eorum cum quibus conversatur: puta cum quis accuratius cibis utitur quam sua facultas sustineat; et aliter quam eorum mores habeant cum quibus convivit.
	Tertio modo, secundum quod cibi sunt aliqua lege prohibiti propter aliquam causam specialem: puta in veteri lege quidam cibi prohibebantur propter significationem; et in Aegypto prohibebatur antiquitus comestio carnis bovinae, ne agricultura impediretur.
	Vel etiam secundum quod aliquae regulae prohibent aliquibus cibis uti, ad concupiscentiam refraenandam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26803"/>Hinc est quod dominus dicit, Matth. 15-11: <hi>quod intrat in os, non coinquinat hominem</hi>.
	Et I Cor. 10-25 dicitur: <hi>omne quod in macello venit manducate, nihil interrogantes propter conscientiam</hi>.
	Et I Tim. 4-4 dicitur: <hi>omnis creatura Dei bona est, et nihil reiiciendum quod cum gratiarum actione percipitur</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26804"/>Per hoc autem excluditur quorundam error qui usum quorundam ciborum secundum se dicunt esse illicitum.
	De quibus apostolus dicit ibidem: <hi>in novissimis temporibus discedent quidam a fide: prohibentium nubere, abstinere a cibis, quos Deus creavit ad percipiendum cum gratiarum actione</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26805"/>Quia vero usus ciborum et venereorum non est secundum se illicitus, sed solum secundum quod exit ab ordine rationis illicitus esse potest; ea vero quae exterius possidentur, necessaria sunt ad sumptionem ciborum, ad educationem prolis et sustentationem familiae, et ad alias corporis necessitates: consequens est quod nec secundum se etiam divitiarum possessio est illicita, si ordo rationis servetur; ita scilicet quod iuste homo possideat quae habet; quod in eis finem voluntatis suae non constituat; quod eis debito modo utatur, ad suam et aliorum utilitatem.
	Hinc est quod apostolus, I Tim. ult., divites non condemnat, sed eis certam regulam divitiis utendi tradit, dicens: <hi>divitibus huius saeculi praecipe non alta sapere, neque sperare in incerto divitiarum: bene agere, divites fieri in operibus bonis, facile tribuere, communicare</hi>.
	Et Eccli. 31-8: <hi>beatus dives qui inventus est sine macula, et qui post aurum non abiit, nec speravit in pecunia et thesauris</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26806"/>Per hoc etiam excluditur quorundam error qui, ut Augustinus dicit in libro de haeresibus, <hi>apostolicos se arrogantissime vocaverunt, eo quod in suam communionem non acciperent utentes coniugibus, et res proprias possidentes, quales habet Catholica Ecclesia, et monachos et clericos plurimos.
	Sed ideo isti haeretici sunt, quoniam, se ab Ecclesia separantes, nullam spem putant eos habere qui utuntur his rebus quibus ipsi carent</hi>.</p>
</div3></div2>
<div2 n="128"><head>Caput 128: Quomodo secundum legem Dei homo ordinatur ad proximum</head> 
<div3 n="1"><head>1 </head>
<p><milestone id="n. 1" unit="section"/><A NAME="26808"/>Ex his ergo quae dicta sunt, manifestum est quod secundum legem divinam homo inducitur ut ordinem rationis servet in omnibus quae in eius usum venire possunt.
	Inter omnia autem quae in usum hominis veniunt, praecipua sunt etiam alii homines.
	Homo enim naturaliter est animal sociale: indiget enim multis quae per unum solum parari non possunt.
	Oportet igitur quod ex lege divina instituatur homo ut secundum ordinem rationis se habeat ad alios homines.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26809"/>Adhuc.
	Finis divinae legis est ut homo Deo adhaereat.
	Iuvatur autem unus homo in hoc ex alio tam quantum ad cognitionem, quam etiam quantum ad affectionem: iuvant enim se homines mutuo in cognitione veritatis; et unus alium provocat ad bonum, et retrahit a malo.
	Unde Prov. 27-17 dicitur: <hi>ferrum ferro acuitur, et homo exacuit faciem amici sui</hi>.
	Et Eccle. 4 dicitur: 9 <hi>melius est duos esse quam unum: habent enim emolumentum societatis; si unus ceciderit, ab altero fulcietur.
	Vae soli: qui cum ceciderit, non habet sublevantem.
	Et si dormierint duo, fovebunt se mutuo: unus quomodo calefiet? Et si quis praevaluerit contra unum, duo resistunt ei</hi>.
	Oportuit igitur lege divina ordinari societatem hominum ad invicem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26810"/>Amplius.
	Lex divina est quaedam ratio divinae providentiae ad homines gubernandos.
	Ad divinam autem providentiam pertinet singula quae ei subsunt, sub debito ordine continere: ut scilicet suum locum et gradum teneat unumquodque.
	Lex igitur divina sic homines ad invicem ordinat ut unusquisque suum ordinem teneat.
	Quod est homines pacem habere ad invicem: pax enim hominum nihil aliud est quam ordinata concordia, ut Augustinus dicit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26811"/>Item.
	Quandocumque aliqua ordinantur sub aliquo, oportet illa concorditer esse ordinata ad invicem: alias se invicem impedirent in consecutione finis communis; sicut patet in exercitu, qui concorditer ordinatur ad victoriam, quae est finis ducis.
	Unusquisque autem homo per legem divinam ordinatur ad Deum.
	Oportuit igitur per legem divinam inter homines, ne se invicem impedirent, ordinatam concordiam esse, quod est pax.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26812"/>Hinc est quod in Psalmo dicitur: <hi>qui posuit fines tuos pacem</hi>.
	Et dominus dicit, Ioan. 16-33: <hi>haec locutus sum vobis ut in me pacem habeatis</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26813"/>Tunc autem ordinata concordia inter homines servatur, quando unicuique quod suum est redditur: quod est iustitiae.
	Et ideo dicitur Isaiae 32-17: <hi>opus iustitiae pax</hi>.
	Oportuit igitur per legem divinam iustitiae praecepta dari, ut unusquisque alteri redderet quod suum est, et abstineret a nocumentis alteri inferendis.
	Inter homines autem maxime aliquis est parentibus debitor.
	Et ideo inter praecepta legis quae nos ad proximum ordinant, Exod. 20, primo ponitur, <hi>honora patrem tuum et matrem tuam</hi>: in quo intelligitur praecipi ut tam parentibus quam etiam aliis unusquisque reddat quod debet, secundum illud Rom. 13-7: <hi>reddite omnibus debita</hi>.
	Deinde ponuntur praecepta quibus praecipitur abstinendum esse a nocumentis proximo inferendis.
	Ut neque factis eum offendamus in persona propria, quia dictum est, <hi>non occides</hi>; neque in persona coniuncta, quia scriptum est, <hi>non moechaberis</hi>; neque etiam exterioribus rebus, quia scriptum est, <hi>non furtum facies</hi>.
	Prohibemur etiam ne contra iustitiam proximum verbo offendamus: quia scriptum est, <hi>non loqueris contra proximum tuum falsum testimonium</hi>.
	Et quia Deus etiam cordium iudex est, prohibemur ne corde proximum offendamus, concupiscendo scilicet uxorem, aut aliquam rem eius.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26814"/>Ad huiusmodi autem iustitiam observandam, quae lege divina statuitur, dupliciter homo inclinatur: uno modo, ab interiori; alio modo, ab exteriori.
	Ab interiori quidem, dum homo voluntarius est ad observandum ea quae praecipit lex divina.
	Quod quidem fit per amorem hominis ad Deum et proximum: qui enim diligit aliquem, sponte et delectabiliter ei reddit quod debet, et etiam liberaliter superaddit.
	Unde tota legis impletio ex dilectione dependet: secundum illud apostoli Rom. 13-10: <hi>plenitudo legis est dilectio</hi>.
	Et dominus dicit, Matth. 22-40, quod <hi>in duobus praeceptis</hi>, scilicet in dilectione Dei et proximi, <hi>universa lex pendet</hi>.
	Sed quia aliqui interius non sunt sic dispositi ut ex seipsis sponte faciant quod lex iubet, ab exteriori trahendi sunt ad iustitiam legis implendam.
	Quod quidem fit dum timore poenarum, non liberaliter, sed serviliter legem implent.
	Unde dicitur Isaiae 26-9: <hi>cum feceris iudicia tua in terra</hi>, scilicet puniendo malos, <hi>iustitiam discent omnes habitatores orbis</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26815"/>Primi igitur sibi ipsi sunt lex, habentes caritatem, quae eos loco legis inclinat et liberaliter operari facit.
	Lex igitur exterior non fuit necessarium quod propter eos poneretur: sed propter illos qui ex seipsis non inclinantur ad bonum.
	Unde dicitur I Tim. 1-9: <hi>iusto lex non est posita, sed iniustis</hi>.
	Quod non est sic intelligendum quasi iusti non teneantur ad legem implendam, ut quidam male intellexerunt: sed quia isti inclinantur ex seipsis ad iustitiam faciendam, etiam sine lege.</p>
</div3></div2>
<div2 n="129"><head>Caput 129: Quod in humanis actibus sunt aliqua recta secundum naturam, et non solum quasi lege posita</head> 
<div3 n="1"><head>1 </head>
<p><milestone id="n. 1" unit="section"/><A NAME="26817"/>Ex praemissis autem apparet quod ea quae divina lege praecipiuntur, rectitudinem habent non solum quia sunt lege posita, sed etiam secundum naturam.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26818"/>Ex praeceptis enim legis divinae mens hominis ordinatur sub Deo; et omnia alia quae sunt in homine, sub ratione.
	Hoc autem naturalis ordo requirit, quod inferiora superioribus subdantur.
	Sunt igitur ea quae lege divina praecipiuntur, secundum se naturaliter recta.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26819"/>Praeterea.
	Homines ex divina providentia sortiuntur naturale iudicatorium rationis ut principium propriarum operationum.
	Naturalia autem principia ad ea ordinantur quae sunt naturaliter.
	Sunt igitur aliquae operationes naturaliter homini convenientes, quae sunt secundum se rectae, et non solum quasi lege positae.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26820"/>Praeterea.
	Quorumcumque est natura determinata, oportet esse operationes determinatas, quae illi naturae conveniant: propria enim operatio uniuscuiusque naturam ipsius sequitur.
	Constat autem hominum naturam esse determinatam.
	Oportet igitur esse aliquas operationes secundum se homini convenientes.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26821"/>Adhuc.
	Cuicumque est aliquid naturale, oportet esse naturale id sine quo illud haberi non potest: natura enim non deficit in necessariis.
	Est autem homini naturale quod sit animal sociale: quod ex hoc ostenditur, quia unus homo solus non sufficit ad omnia quae sunt humanae vitae necessaria.
	Ea igitur sine quibus societas humana conservari non potest, sunt homini naturaliter convenientia.
	Huiusmodi autem sunt, unicuique quod suum est conservare, et ab iniuriis abstinere.
	Sunt igitur aliqua in humanis actibus naturaliter recta.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26822"/>Amplius.
	Supra ostensum est quod homo naturaliter hoc habet, quod utatur rebus inferioribus ad suae vitae necessitatem.
	Est autem aliqua mensura determinata secundum quam usus praedictarum rerum humanae vitae est conveniens, quae quidem mensura si praetermittatur, fit homini nocivum: sicut apparet in sumptione inordinata ciborum.
	Sunt igitur aliqui actus humani naturaliter convenientes, et aliqui naturaliter inconvenientes.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26823"/>Item.
	Secundum naturalem ordinem corpus hominis est propter animam, et inferiores vires animae propter rationem: sicut et in aliis rebus materia est propter formam, et instrumenta propter principalem agentem.
	Ex eo autem quod est ad aliud ordinatum, debet ei auxilium provenire, non autem aliquod impedimentum.
	Est igitur naturaliter rectum quod sic procuretur ab homine corpus, et etiam inferiores vires animae, quod ex hoc actus rationis et bonum ipsius minime impediatur, magis autem iuvetur: si autem secus acciderit, erit naturaliter peccatum.
	Vinolentiae igitur et comessationes; et inordinatus venereorum usus, per quem actus rationis impeditur; et subdi passionibus, quae liberum iudicium rationis esse non sinunt, sunt naturaliter mala.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26824"/>Praeterea.
	Unicuique naturaliter conveniunt ea quibus tendit in suum finem naturalem: quae autem e contrario se habent, sunt ei naturaliter inconvenientia.
	Ostensum est autem supra quod homo naturaliter ordinatur in Deum sicut in finem.
	Ea igitur quibus homo inducitur in cognitionem et amorem Dei, sunt naturaliter recta: quae autem e contrario se habent, sunt naturaliter homini mala.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26825"/>Patet igitur quod bonum et malum in humanis actibus non solum sunt secundum legis positionem, sed secundum naturalem ordinem.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26826"/>Hinc est quod in Psalmo dicitur, quod <hi>iudicia domini sunt vera, iustificata in semetipsis</hi>.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26827"/>Per haec autem excluditur positio dicentium quod iusta et recta sunt solum lege posita.</p>
</div3></div2>
<div2 n="130"><head>Caput 130: De consiliis quae dantur in lege divina</head> 
<div3 n="1"><head>1 </head>
<p><milestone id="n. 1" unit="section"/><A NAME="26829"/>Quia vero optimum hominis est ut mente Deo adhaereat et rebus divinis; impossibile autem est quod homo intense circa diversa occupetur: ad hoc quod liberius feratur in Deum mens hominis, dantur in divina lege consilia, quibus homines ab occupationibus praesentis vitae retrahantur, quantum possibile est terrenam vitam agenti.
	Hoc autem non est ita necessarium homini ad iustitiam ut sine eo iustitia esse non possit: non enim virtus et iustitia tollitur si homo secundum ordinem rationis corporalibus et terrenis rebus utatur.
	Et ideo huiusmodi divinae legis admonitiones dicuntur consilia, non praecepta, inquantum suadetur homini ut, propter meliora, minus bona praetermittat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26830"/>Occupatur autem humana sollicitudo, secundum communem modum humanae vitae, circa tria: primo quidem, circa propriam personam, quid agat, aut ubi conversetur; secundo autem, circa personas sibi coniunctas, praecipue uxorem et filios; tertio, circa res exteriores procurandas, quibus homo indiget ad sustentationem vitae.
	Ad amputandam igitur sollicitudinem circa res exteriores, datur in lege divina consilium paupertatis: ut scilicet res huius mundi abiiciat, quibus animus eius sollicitudine aliqua implicari posset.
	Hinc est quod dominus dicit, Matth. 19-21: <hi>si vis perfectus esse, vade, vende omnia quae habes et da pauperibus, et veni, sequere me</hi>.
	Ad amputandam autem sollicitudinem uxoris et filiorum, datur homini consilium de virginitate vel continentia.
	Hinc est quod dicitur I Cor. 7-25: <hi>de virginibus autem praeceptum domini non habeo, consilium autem do</hi>.
	Et huius consilii rationem assignans, subdit: <hi>qui sine uxore est, sollicitus est quae sunt domini, quomodo placeat Deo: qui autem cum uxore est, sollicitus est quae sunt mundi, quomodo placeat uxori, et divisus est</hi>.
	Ad amputandam autem sollicitudinem hominis etiam circa seipsum, datur consilium obedientiae, per quam homo dispositionem suorum actuum superiori committit.
	Propter quod dicitur Hebr. ult.: <hi>obedite praepositis vestris et subiacete eis: ipsi enim pervigilant, quasi rationem reddituri pro animabus vestris</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26831"/>Quia vero summa perfectio humanae vitae in hoc consistit quod mens hominis Deo vacet; ad hanc autem mentis vacationem praedicta tria maxime videntur disponere: convenienter ad perfectionis statum pertinere videntur; non quasi ipsae sint perfectiones, sed quia sunt dispositiones quaedam ad perfectionem, quae consistit in hoc quod Deo vacetur.
	Et hoc expresse ostendunt verba domini paupertatem suadentis, cum dicit, <hi>si vis perfectus esse, vade et vende omnia quae habes et da pauperibus, et sequere me</hi>, quasi in sua sequela perfectionem vitae constituens.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26832"/>Possunt etiam dici perfectionis effectus et signa.
	Cum enim mens vehementer amore et desiderio alicuius rei afficitur, consequens est quod alia postponat.
	Ex hoc igitur quod mens hominis amore et desiderio ferventer in divina fertur, in quo perfectionem constare manifestum est, consequitur quod omnia quae ipsum possunt retardare quominus feratur in Deum, abiiciat: non solum rerum curam, et uxoris et prolis affectum, sed etiam sui ipsius.
	Et hoc significant verba Scripturae.
	Dicitur enim Cant. 8-7: <hi>si dederit homo omnem substantiam domus suae ad mercandam dilectionem, quasi nihil computabit eam</hi>.
	Et Matth. 13-45 <hi>simile est regnum caelorum homini negotiatori quaerenti bonas margaritas: inventa autem una pretiosa margarita, abiit et vendidit omnia quae habuit, et comparavit eam</hi>.
	Et Philipp. 3-7 <hi>quae mihi aliquando fuerunt lucra, arbitratus sum ut stercora ut Christum lucrifacerem</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26833"/>Quia igitur praedicta tria dispositiones ad perfectionem sunt, et perfectionis effectus et signa, convenienter qui praedicta tria Deo vovent, in statu perfectionis esse dicuntur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26834"/>Perfectio autem ad quam praedicta disponunt, in vacatione mentis circa Deum consistit.
	Unde et praedictorum professores religiosi dicuntur, quasi se Deo et sua in modum cuiusdam sacrificii dicantes: et quantum ad res, per paupertatem; et quantum ad corpus, per continentiam; et quantum ad voluntatem, per obedientiam.
	Religio enim in cultu divino consistit, ut supra dictum est.</p>
</div3></div2>
<div2 n="131"><head>Caput 131: De errore impugnantium voluntariam paupertatem</head> 
<div3 n="1"><head>1 </head>
<p><milestone id="n. 1" unit="section"/><A NAME="26836"/>Fuerunt autem aliqui paupertatis propositum improbantes, contra evangelicam doctrinam.
	Quorum primus Vigilantius invenitur: quem tamen postmodum aliqui sunt secuti <hi>dicentes se esse legis doctores, non intelligentes neque quae loquuntur neque de quibus affirmant</hi>.
	Qui ad hoc his et similibus rationibus sunt inducti.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26837"/>Naturalis enim appetitus requirit ut unumquodque animal sibi provideat in necessariis suae vitae: unde animalia quae non quolibet tempore anni necessaria vitae invenire possunt, quodam naturali instinctu, ea quae sunt vitae suae necessaria congregant illo tempore quo inveniri possunt, et ea conservant; sicut patet de apibus et formicis.
	Homines autem ad suae vitae conservationem multis indigent quae non omni tempore inveniri possunt.
	Inest igitur naturaliter homini quod congreget et conservet ea quae sunt sibi necessaria.
	Est igitur contra legem naturalem omnia congregata dispergere per paupertatem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26838"/>Adhuc.
	Naturalem affectum habent omnia ad ea quibus esse suum conservatur, inquantum omnia esse appetunt.
	Sed per substantiam exteriorum bonorum vita hominis conservatur.
	Sicut igitur ex naturali lege unusquisque suam vitam conservare tenetur, ita et exteriorem substantiam.
	Sicut igitur est contra legem naturae quod aliquis sibi manus iniiciat, ita et quod aliquis necessaria vitae sibi subtrahat per voluntariam paupertatem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26839"/>Amplius.
	Homo naturaliter est animal sociale, ut supra dictum est.
	Societas autem inter homines conservari non posset nisi unus alium iuvaret.
	Est igitur naturale hominibus quod unus alium in necessitatibus iuvet.
	Ab hoc autem auxilio ferendo se faciunt impotentes qui exteriorem substantiam abiiciunt, per quam plurimum aliis auxilium fertur.
	Est igitur contra naturalem instinctum, et contra misericordiae et caritatis bonum, quod homo per voluntariam paupertatem omnem substantiam mundi abiiciat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26840"/>Item.
	Si habere substantiam huius mundi malum est; bonum est autem proximos liberare a malo, malum autem eos in malum inducere: consequens est quod dare alicui indigenti substantiam huius mundi sit malum, auferre autem habenti sit bonum.
	Quod inconveniens est.
	Est igitur bonum habere substantiam huius mundi.
	Eam igitur per voluntariam paupertatem totaliter abiicere malum est.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26841"/>Praeterea.
	Occasiones malorum vitandae sunt.
	Est autem paupertas occasio mali: quia propter eam ad furta, adulationes et periuria, et his similia, aliqui inducuntur.
	Non est igitur paupertas voluntate assumenda, sed magis ne adveniat vitanda.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26842"/>Adhuc.
	Cum virtus consistat in medio, utroque extremo corrumpitur.
	Est autem virtus liberalitas, quae dat danda et retinet retinenda.
	Vitium autem est in minus illiberalitas, quae retinet retinenda et non retinenda.
	Est autem et vitium in plus quod omnia dentur.
	Quod faciunt qui voluntarie paupertatem assumunt.
	Est ergo hoc vitiosum, et prodigalitati simile.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26843"/>Hae autem rationes auctoritate Scripturae confirmari videntur.
	Dicitur enim Prov. 30-8 <hi>mendicitatem et divitias ne dederis mihi, tribue tantum victui meo necessaria: ne forte, satiatus, illiciar ad negandum, et dicam: quis est dominus? Et egestate compulsus, furer, et periurem nomen Dei mei</hi>.</p>
</div3></div2>
<div2 n="132"><head>Caput 132: De modis vivendi eorum qui voluntariam paupertatem sequuntur</head> 
<div3 n="1"><head>1 </head>
<p><milestone id="n. 1" unit="section"/><A NAME="26845"/>Videtur autem haec quaestio magis urgeri si quis specialius exsequatur modos quibus necesse est vivere eos qui voluntariam paupertatem sectantur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26846"/>Est enim unus modus vivendi quod possessiones singulorum vendantur, et de pretio omnes communiter vivant.
	Quod quidem sub apostolis observatum videtur in Ierusalem: dicitur enim Act. 4-34 <hi>quotquot possessores agrorum aut domorum, vendentes afferebant pretia eorum quae vendebant, et ponebant ante pedes apostolorum: dividebant autem singulis prout cuique opus erat</hi>.
	Hoc autem modo non videtur efficienter provideri humanae vitae.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26847"/>Primo quidem, quia non est facile quod plures habentes magnas possessiones hanc vitam assumant.
	Et si conferatur inter multos pretium quod ex possessionibus paucorum divitum assumptum est, non sufficiet in multum tempus.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26848"/>Deinde, quia possibile et facile est huiusmodi pretium, vel fraude dispensatorum, vel furto aut rapina, deperire.
	Remanebunt igitur illi qui paupertatem talem sectantur, absque sustentatione vitae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26849"/>Item.
	Multa accidentia sunt quibus homines coguntur locum mutare.
	Non igitur erit facile providere his quos oportet forte per diversa loca dispergi, de pretio sumpto ex possessionibus in commune redacto.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26850"/>Est autem alius modus vivendi ut possessiones habeant communes, ex quibus singulis provideatur prout eis opus fuerit sicut in monasteriis plurimis observatur.
	Sed nec hic modus videtur conveniens.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26851"/>Possessiones enim terrenae sollicitudinem afferunt: et propter procurationem fructuum; et propter defensionem earum contra fraudes et violentias; et tanto maiorem, et a pluribus oportet habere sollicitudinem, quanto maiores possessiones esse oportet quae sufficiant ad plurium sustentationem.
	Deperit igitur in hoc modo finis voluntariae paupertatis: ad minus quantum ad multos, quos oportet circa procurandas possessiones esse sollicitos.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26852"/>Item.
	Communis possessio solet esse causa discordiae.
	Non enim videntur litigare qui nihil habent commune, ut Hispani et Persae, sed qui simul aliquid habent commune: propter quod etiam inter fratres sunt iurgia.
	Discordia autem maxime impedit vacationem mentis circa divina, ut supra dictum est.
	Videtur igitur modus iste vivendi impedire finem voluntariae paupertatis.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26853"/>Adhuc autem est tertius modus vivendi, ut de laboribus manuum suarum vivant qui voluntariam paupertatem sectantur.
	Quem quidem vivendi modum Paulus apostolus sequebatur, et aliis observandum suo exemplo et institutione dimisit.
	Dicitur enim II Thess., 3-8 <hi>non gratis panem manducavimus ab aliquo, sed in labore et fatigatione, nocte et die operantes, ne quem vestrum gravaremus: non quasi non habuerimus potestatem, sed ut nosmetipsos formam daremus vobis ad imitandum nos.
	Nam et cum essemus apud vos, hoc denuntiabamus vobis: quoniam si quis non vult operari, non manducet</hi>.
	Sed nec iste modus vivendi videtur esse conveniens.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26854"/>Labor enim manualis necessarius est ad sustentationem vitae secundum quod per ipsum aliquid acquiritur.
	Vanum autem videtur quod quis, relinquens illud quod necessarium est, iterum acquirere laboret.
	Si igitur post voluntariam paupertatem necessarium est iterum acquirere unde aliquis sustentetur per laborem manualem, vanum fuit illa dimittere omnia quae quis habebat ad sustentationem vitae.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26855"/>Adhuc.
	Voluntaria paupertas ad hoc consulitur ut per eam aliquis disponatur ad expeditius sequendum Christum, per hoc quod a sollicitudinibus saecularibus liberat.
	Maiorem autem sollicitudinem requirere videtur quod aliquis proprio labore victum acquirat, quam quod his quae habuit utatur ad sustentationem vitae: et praecipue si habuit possessiones moderatas, aut etiam aliqua mobilia, ex quibus in promptu erat ut sumeret victus necessaria.
	Non igitur vivere de laboribus manuum videtur esse conveniens proposito assumentium voluntariam paupertatem.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26856"/>Ad hoc autem accedit quod etiam dominus, sollicitudinem terrenorum a discipulis removens sub similitudine volucrum et liliorum agri, videtur eis laborem interdicere manualem.
	Dicit enim: <hi>respicite volatilia caeli, quae neque serunt neque metunt neque congregant in horrea</hi>.
	Et iterum: <hi>considerate lilia agri quomodo crescunt: non laborant neque nent</hi>.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26857"/>Videtur etiam hic modus vivendi insufficiens.
	Nam multi sunt perfectionem vitae desiderantes quibus non suppetit facultas aut ars, ut possint labore manuum vitam transigere, quia non sunt in his nutriti nec instructi.
	Sic enim melioris conditionis essent ad perfectionem vitae capessendam rustici et opifices, quam qui sapientiae studio vacaverunt, et in divitiis et deliciis, quas propter Christum deserunt, sunt nutriti.
	Contingit etiam aliquos voluntariam paupertatem assumentes infirmari, aut alias impediri quominus operari possent.
	Sic ergo remanerent destituti necessariis vitae.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26858"/>Item.
	Non modici temporis labor sufficit ad necessaria vitae quaerenda: quod patet in multis qui totum tempus ad hoc expendunt, vix tamen sufficientem sustentationem acquirere possunt.
	Si autem voluntariam paupertatem sectantes oporteret labore manuali victum acquirere, sequeretur quod circa huiusmodi laborem maius tempus suae vitae consumerent; et per consequens impedirentur ab aliis magis necessariis actionibus, quae etiam magnum tempus requirunt, sicut sunt studium sapientiae, et doctrina, et alia huiusmodi spiritualia exercitia.
	Et sic paupertas voluntaria magis impediret perfectionem vitae quam ad ipsam disponeret.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="26859"/>Si quis autem dicat quod labor manualis necessarius est ad tollendum otium: hoc non sufficit ad propositum.
	Melius enim esset tollere otium per occupationes in virtutibus moralibus, quibus deserviunt organice divitiae, puta in eleemosynis faciendis et aliis huiusmodi, quam per laborem manualem.
	Praeterea.
	Vanum esset dare consilium de paupertate ad hoc solum quod homines pauperes facti abstinerent ab otio, vitam suam laboribus manualibus occupantes, nisi ad hoc daretur quod nobilioribus exercitiis vacarent quam illa quae sunt secundum vitam hominum communem.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="26860"/>Si vero aliquis dicat quod necessarius est labor manualis ad carnis concupiscentias domandas: hoc non est ad propositum.
	Quaerimus enim utrum sit necessarium quod victum per manualem laborem voluntariam paupertatem sectantes acquirant.
	Praeterea.
	Possibile est multis aliis modis concupiscentias carnis domare: scilicet per ieiunia, vigilias, et alia huiusmodi.
	Labore etiam manuali ad hunc finem uti possent etiam divites, qui non habent necesse laborare propter victum quaerendum.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="26861"/>Invenitur autem et alius modus vivendi: ut scilicet voluntariam paupertatem sectantes vivant de his quae ab aliis inferuntur qui ad hanc perfectionem voluntariae paupertatis proficere volunt divitias retinentes.
	Et hunc modum videtur dominus cum suis discipulis observasse: legitur enim Lucae 8, quod mulieres quaedam sequebantur Christum, et <hi>ministrabant illi de facultatibus suis</hi>.
	Sed iste etiam modus vivendi non videtur conveniens.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="26862"/>Non enim videtur rationabile quod aliquis dimittat sua, et vivat de alieno.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="26863"/>Praeterea.
	Inconveniens videtur quod aliquis ab aliquo accipiat, et nihil ei rependat: in dando enim et recipiendo aequalitas iustitiae servatur.
	Potest autem sustineri quod illi de his quae ab aliis inferuntur vivant, qui eis serviunt in aliquo officio.
	Propter quod ministri altaris et praedicatores, qui doctrinam et alia divina populo dant, non inconvenienter videntur ab eis sustentationem vitae accipere: <hi>dignus enim est operarius cibo suo</hi>, ut dominus dicit, Matth. 10-10.
	Propter quod apostolus dicit, I Cor. 9, quod <hi>dominus ordinavit his qui Evangelium annuntiant, ut de Evangelio vivant; sicut et qui altari deserviunt, cum altario participantur</hi>.
	Illi ergo qui in nullo officio populo ministrant, inconveniens videtur si a populo necessaria vitae accipiant.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="26864"/>Item.
	Iste modus vivendi videtur esse aliis damnosus.
	Sunt enim quidam quos ex necessitate oportet aliorum beneficiis sustentari, qui propter paupertatem et infirmitatem sibi non possunt sufficere.
	Quorum beneficia oportet quod minuantur, si illi qui voluntarie paupertatem assumunt, ex his quae ab aliis dantur debeant sustentari: cum homines non sufficiant, nec sint prompti ad subveniendum magnae multitudini pauperum.
	Unde et apostolus, I Tim. 4, mandat quod, si quis habet viduam ad se pertinentem, eam sustentet, ut Ecclesia sufficiat his quae vere viduae sunt.
	Est igitur inconveniens ut homines paupertatem eligentes hunc modum vivendi assumant.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="26865"/>Adhuc.
	Ad perfectionem virtutis maxime requiritur animi libertas: hac enim sublata, de facili homines alienis peccatis communicant: vel expresse consentiendo, aut per adulationem laudando, vel saltem dissimulando.
	Huic autem libertati magnum praeiudicium generatur ex praedicto modo vivendi: non enim potest esse quin homo vereatur offendere eum cuius beneficiis vivit.
	Praedictus igitur modus vivendi impedit perfectionem virtutis, quae est finis voluntariae paupertatis.
	Et ita non videtur competere voluntarie pauperibus.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="26866"/>Amplius.
	Eius quod ex alterius voluntate dependet, facultatem non habemus.
	Sed ex voluntate dantis dependet quod ex propriis det.
	Non igitur sufficienter providetur in facultate sustentationis vitae voluntariis pauperibus per hunc modum vivendi.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="26867"/>Praeterea.
	Necesse est quod pauperes qui ex his quae ab aliis dantur sustentari debent, necessitates suas aliis exponant, et necessaria petant.
	Huiusmodi autem mendicitas reddit contemptibiles mendicantes, et etiam graves: homines enim superiores se aestimant illis qui per eos sustentari necesse habent; et cum difficultate dant plurimi.
	Oportet autem eos qui perfectionem vitae assumunt, in reverentia haberi et diligi, ut sic homines eos facilius imitentur, et virtutis statum aemulentur: si autem contrarium accidat, etiam virtus ipsa contemnitur.
	Est igitur nocivus modus ex mendicitate vivendi in his qui propter perfectionem virtutis voluntarie paupertatem assumunt.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="26868"/>Praeterea.
	Perfectis viris non solum sunt vitanda mala, sed etiam ea quae mali speciem habent: nam apostolus dicit, Rom. 12: <hi>ab omni specie mali abstinete vos</hi>.
	Et philosophus dicit, quod virtuosus non solum debet fugere turpia, sed etiam quae turpia videntur.
	Mendicitas autem habet speciem mali: cum multi propter quaestum mendicent.
	Non est igitur hic modus vivendi perfectis viris assumendus.</p>
</div3> 
<div3 n="25"><head>25 </head>
<p><milestone id="n. 25" unit="section"/><A NAME="26869"/>Item.
	Ad hoc datur consilium de paupertate voluntaria ut mens hominis, a sollicitudine terrenorum retracta, liberius Deo vacet.
	Hic autem modus ex mendicitate vivendi habet plurimam sollicitudinem: maioris enim esse videtur sollicitudinis acquirere aliena quam propriis uti.
	Non ergo videtur esse conveniens hic modus videndi paupertatem voluntariam assumentibus.</p>
</div3> 
<div3 n="26"><head>26 </head>
<p><milestone id="n. 26" unit="section"/><A NAME="26870"/>Si quis autem mendicitatem laudare velit propter humilitatem videtur omnino irrationabiliter loqui.
	Laudatur enim humilitas secundum quod contemnitur terrena altitudo, quae consistit in divitiis, honoribus, fama, et huiusmodi: non autem secundum quod contemnitur altitudo virtutis, respectu cuius oportet nos magnanimos esse.
	Esset igitur vituperanda humilitas si quis propter humilitatem aliquid faceret quod altitudini virtutis derogaret.
	Derogat autem ei mendicitas: tum quia virtuosius est dare quam accipere; tum quia habet speciem turpis, ut dictum est.
	Non est igitur propter humilitatem mendicitas laudanda.</p>
</div3> 
<div3 n="27"><head>27 </head>
<p><milestone id="n. 27" unit="section"/><A NAME="26871"/>Fuerunt etiam aliqui qui perfectionem vitae sectantibus dicebant nullam sollicitudinem esse habendam neque mendicando, neque laborando, neque sibi aliquid reservando, sed oportere eos a solo Deo sustentationem vitae expectare: propter hoc quod dicitur Matth. 6-25: <hi>nolite solliciti esse animae vestrae, quid manducetis aut bibatis, aut corpori vestro, quid induamini</hi> et iterum: <hi>nolite in crastinum cogitare</hi>.
	Hoc autem videtur omnino irrationabile.</p>
</div3> 
<div3 n="28"><head>28 </head>
<p><milestone id="n. 28" unit="section"/><A NAME="26872"/>Stultum enim est velle finem, et praetermittere ea quae sunt ordinata ad finem.
	Ad finem autem comestionis ordinatur sollicitudo humana, per quam sibi victum procurat.
	Qui igitur absque comestione vivere non possunt, aliquam sollicitudinem de victu quaerendo debent habere.</p>
</div3> 
<div3 n="29"><head>29 </head>
<p><milestone id="n. 29" unit="section"/><A NAME="26873"/>Praeterea.
	Sollicitudo terrenorum non est vitanda nisi quia impedit contemplationem aeternorum.
	Non potest autem homo mortalem carnem gerens vivere quin multa agat quibus contemplatio interrumpatur: sicut dormiendo, comedendo, et alia huiusmodi faciendo.
	Neque igitur praetermittenda est sollicitudo eorum quae sunt necessaria ad vitam, propter impedimentum contemplationis.</p>
</div3> 
<div3 n="30"><head>30 </head>
<p><milestone id="n. 30" unit="section"/><A NAME="26874"/>Sequitur etiam mira absurditas.
	Pari enim ratione potest dicere quod non velit ambulare, aut aperire os, ad edendum aut fugere lapidem cadentem aut gladium irruentem, sed expectare quod Deus operetur.
	Quod est Deum tentare.
	Non est igitur sollicitudo victus totaliter abiicienda.</p>
</div3></div2>
<div2 n="133"><head>Caput 133: Quomodo paupertas sit bona</head> 
<div3 n="1"><head>1 </head>
<p><milestone id="n. 1" unit="section"/><A NAME="26876"/>Ut autem circa praemissa veritas manifestetur, quid de paupertate sentiendum sit, ex divitiis consideremus.
	Exteriores quidem divitiae sunt necessariae ad bonum virtutis: cum per eas sustentemus corpus, et aliis subveniamus.
	Oportet autem quod ea quae sunt ad finem, ex fine bonitatem accipiant.
	Necesse ergo est quod exteriores divitiae sint aliquod bonum hominis, non tamen principale, sed quasi secundarium: nam finis principaliter bonum est, alia vero secundum quod ordinantur in finem.
	Propter hoc quibusdam visum est quod virtutes sint maxima bona hominis, exteriores autem divitiae quaedam minima bona.
	Oportet autem quod ea quae sunt ad finem, modum accipiant secundum exigentiam finis.
	In tantum igitur divitiae bonae sunt, in quantum proficiunt ad usum virtutis: si vero iste modus excedatur, ut per eas impediatur usus virtutis, non iam inter bona sunt computanda, sed inter mala.
	Unde accidit quibusdam bonum esse habere divitias, qui eis utuntur ad virtutem: quibusdam vero malum esse eas habere, qui per eas a virtute retrahuntur, vel nimia sollicitudine, vel nimia affectione ad ipsas, vel etiam mentis elatione ex eis consurgente.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26877"/>Sed, cum sint virtutes activae vitae et contemplativae, aliter utraeque divitiis exterioribus indigent.
	Nam virtutes contemplativae indigent ad solam sustentationem naturae: virtutes autem activae indigent et ad hoc, et ad subveniendum aliis, cum quibus convivendum est.
	Unde et contemplativa vita etiam in hoc perfectior est, quod paucioribus indiget.
	Ad quam quidem vitam pertinere videtur quod totaliter homo divinis rebus vacet: quam perfectionem doctrina Christi homini suadet.
	Unde hanc perfectionem sectantibus minimum de exterioribus divitiis sufficit, quantum scilicet necesse est ad sustentationem naturae.
	Unde et apostolus dicit, I Timoth. 6-8: <hi>habentes alimenta et quibus tegamur, his contenti simus</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26878"/>Paupertas igitur laudabilis est inquantum hominem liberat ab illis vitiis quibus aliqui per divitias implicantur.
	Inquantum autem sollicitudinem tollit quae ex divitiis consurgit, est utilis quibusdam, qui scilicet sunt ita dispositi ut circa meliora occupentur: quibusdam vero nociva, qui, ab hac sollicitudine liberati, in peiores occupationes cadunt.
	Unde Gregorius dicit, in VI Moral.: <hi>saepe qui, occupati bene, humanis usibus viverent, gladio suae quietis extincti sunt</hi>.
	Inquantum vero paupertas aufert bonum quod ex divitiis provenit, scilicet subventionem aliorum et sustentationem propriam, simpliciter malum est: nisi inquantum subventio qua in temporalibus proximis subvenitur, per maius bonum potest recompensari, scilicet per hoc quod homo, divitiis carens, liberius potest divinis et spiritualibus vacare.
	Bonum autem sustentationis propriae adeo necessarium est quod nullo alio bono recompensari potest: nullius enim boni obtentu debet homo sibi sustentationem vitae subtrahere.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26879"/>Paupertas igitur talis laudabilis est cum homo, per eam a sollicitudinibus terrenis liberatus, liberius divinis et spiritualibus vacat: ita tamen quod cum ea remaneat facultas homini per licitum modum sustentandi seipsum, ad quod non multa requiruntur.
	Et quanto modus vivendi in paupertate minorem sollicitudinem exigit, tanto paupertas est laudabilior: non autem quanto paupertas fuerit maior.
	Non enim paupertas secundum se bona est: sed inquantum liberat ab illis quibus homo impeditur quominus spiritualibus intendat.
	Unde secundum modum quo homo per eam liberatur ab impedimentis praedictis, est mensura bonitatis ipsius.
	Et hoc est commune in omnibus exterioribus, quod in tantum bona sunt in quantum proficiunt ad virtutem, non autem secundum seipsa.</p>
</div3></div2>
<div2 n="134"><head>Caput 134: Solutio rationum supra inductarum contra paupertatem</head> 
<div3 n="1"><head>1 </head>
<p><milestone id="n. 1" unit="section"/><A NAME="26881"/>His autem visis, rationes praemissas quibus paupertas impugnatur, dissolvere non difficile est.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26882"/>Quamvis enim homini naturaliter insit appetitus congregandi ea quae sunt necessaria ad vitam, ut prima ratio proponebat, non tamen hoc modo quod oporteat quemlibet circa hoc opus occupari.
	Nec enim in apibus omnes eidem vacant officio: sed quaedam colligunt mel, quaedam ex cera domos constituunt, reges etiam circa haec opera non occupantur.
	Et similiter necesse est in hominibus esse.
	Quia enim multa necessaria sunt ad hominis vitam, ad quae unus homo per se sufficere non posset, necessarium est per diversos diversa fieri: puta, ut quidam sint agricultores, quidam animalium custodes, quidam aedificatores, et sic de aliis.
	Et quia vita hominum non solum indiget corporalibus, sed magis spiritualibus, necessarium est etiam ut quidam vacent spiritualibus rebus, ad meliorationem aliorum: quos oportet a cura temporalium absolutos esse.
	Haec autem distributio diversorum officiorum in diversas personas fit divina providentia, secundum quod quidam inclinantur magis ad hoc officium quam ad alia.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26883"/>Sic ergo patet quod qui temporalia relinquunt, non sibi subtrahunt sustentationem vitae: ut secunda ratio procedebat.
	Remanet enim eis spes probabilis suae vitae sustentandae, vel ex labore proprio, vel ex aliorum beneficiis, sive accipiant ea in possessionibus communibus, sive in victu quotidiano.
	Sicut enim quod per amicos possumus, per nos aliqualiter possumus, ut philosophus dicit, ita et quod ab amicis habetur, a nobis aliqualiter habetur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26884"/>Oportet autem inter homines ad invicem esse amicitiam secundum quod sibi invicem subserviunt, vel in spiritualibus vel terrenis officiis.
	Est autem maius subvenire alteri in spiritualibus quam in temporalibus: quanto spiritualia sunt temporalibus potiora, et magis necessaria ad finem beatitudinis consequendum.
	Unde qui subtrahit sibi facultatem subveniendi aliis in temporalibus per voluntariam paupertatem ut acquirat spiritualia, per quae utilius potest aliis subvenire, non facit contra bonum societatis humanae: ut tertia ratio concludebat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26885"/>Patet autem ex praedictis quod divitiae quoddam bonum hominis sunt secundum quod ordinantur ad bonum rationis, non autem secundum se.
	Unde nihil prohibet paupertatem melius esse, si per hoc ad perfectius bonum aliquis ordinetur.
	Et sic solvitur ratio quarta.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26886"/>Et quia neque divitiae, neque paupertas, neque aliquid exteriorum est secundum se hominis bonum, sed solum secundum quod ordinantur ad bonum rationis; nihil prohibet ex quolibet eorum aliquod vitium oriri, quando non veniunt in usum hominis secundum regulam rationis.
	Nec tamen propter hoc sunt simpliciter mala iudicanda, sed malus usus eorum.
	Et sic neque paupertas est abiicienda propter aliqua vitia quae occasionaliter ex ea quandoque procedunt: ut quinta ratio ostendere nitebatur.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26887"/>Hinc etiam considerandum est quod medium virtutis non accipitur secundum quantitatem exteriorum quae in usum veniunt, sed secundum regulam rationis.
	Unde quandoque contingit quod illud quod est extremum secundum quantitatem rei exterioris, secundum regulam rationis est medium.
	Neque enim est aliquis qui ad maiora tendat quam magnanimus, vel qui in sumptibus magnificum magnitudine superet.
	Medium ergo tenent non quantitate sumptus, aut alicuius huiusmodi, sed inquantum non transcendunt regulam rationis, nec ab ea deficiunt.
	Quae quidem regula non solum metitur quantitatem rei quae in usum venit, sed conditionem personae, et intentionem eius, opportunitatem loci et temporis, et alia huiusmodi quae in actibus virtutum requiruntur.
	Non igitur aliquis per voluntariam paupertatem contrariatur virtuti, quamvis omnia deserat.
	Nec hoc prodigaliter facit: cum hoc faciat debito fine, et aliis debitis conditionibus servatis.
	Plus enim est seipsum morti exponere, quod tamen aliquis per virtutem fortitudinis operatur debitas circumstantias servans, quam omnia sua relinquere debito fine.
	Et sic solvitur ratio sexta.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26888"/>Quod autem ex verbis Salomonis inducitur, non est contrarium.
	Manifestum enim est quod loquitur de coacta paupertate, quae furandi solet esse occasio.</p>
</div3></div2>
<div2 n="135"><head>Caput 135: Solutio eorum quae obiiciebantur contra diversos modos vivendi eorum qui assumunt voluntariam paupertatem</head> 
<div3 n="1"><head>1 </head>
<p><milestone id="n. 1" unit="section"/><A NAME="26890"/>Post haec autem considerandum est de modis quibus oportet vivere eos qui paupertatem voluntariam sectantur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26891"/>Et quidem primus modus, ut scilicet de pretio possessionum venditarum omnes communiter vivant, sufficiens est, non tamen ad longum tempus.
	Et ideo apostoli hunc modum vivendi fidelibus in Ierusalem instituerunt, quia praevidebant per spiritum sanctum quod non diu in Ierusalem simul commorari deberent, tum propter persecutiones futuras a Iudaeis, tum etiam propter instantem destructionem civitatis et gentis: unde non fuit necessarium nisi ad modicum tempus fidelibus providere.
	Et propter hoc, transeuntes ad gentes, in quibus firmanda et perduratura erat Ecclesia, hunc modum vivendi non leguntur instituisse.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26892"/>Non est autem contra hunc modum vivendi fraus quae potest per dispensatores committi.
	Hoc enim est commune in omni modo vivendi in quibus aliqui ad invicem convivunt: in hoc autem tanto minus, quanto difficilius contingere videtur quod perfectionem vitae sectantes fraudem committant.
	Adhibetur etiam contra hoc remedium per providam fidelium dispensatorum institutionem.
	Unde sub apostolis electi sunt Stephanus et alii, qui ad hoc officium idonei reputabantur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26893"/>Est autem et secundus modus vivendi conveniens paupertatem voluntariam assumentibus: ut scilicet de possessionibus communibus vivant.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26894"/>Nec per hunc modum aliquid deperit perfectioni ad quam tendunt paupertatem voluntariam assumentes.
	Potest enim fieri per unius eorum vel paucorum sollicitudinem ut possessiones modo debito procurentur, et sic alii, absque temporalium sollicitudine remanentes, libere possunt spiritualibus vacare, quod est fructus voluntariae paupertatis.
	Nec etiam illis deperit aliquid de perfectione vitae qui hanc sollicitudinem pro aliis assumunt: quod enim amittere videntur in defectu quietis, recuperant in obsequio caritatis, in quo etiam perfectio vitae consistit.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26895"/>Nec etiam per hunc modum vivendi concordia tollitur occasione communium possessionum.
	Tales enim debent paupertatem voluntariam assumere qui temporalia contemnant; et tales pro temporalibus communibus discordare non possunt; praesertim cum ex temporalibus nihil praeter necessaria vitae debeant expectare; et cum dispensatores oporteat esse fideles.
	Nec propter hoc quod aliqui hoc modo vivendi abutuntur, hic modus vivendi potest improbari: cum etiam bonis male utantur mali, sicut et malis bene utuntur boni.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26896"/>Tertius etiam modus vivendi paupertatem voluntariam assumentibus convenit: ut scilicet de labore manuum vivant.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26897"/>Non enim vanum est temporalia dimittere ut iterum acquirantur per laborem manuum: sicut prima ratio in contrarium proponebat.
	Quia divitiarum possessio et sollicitudinem requirebant in procurando, vel saltem custodiendo, et affectum hominis ad se trahebant: quod non accidit dum aliquis per laborem manuum quotidianum victum acquirere studet.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26898"/>Patet autem quod ad acquirendum per laborem manuum victum quantum sufficit ad naturae sustentationem, modicum tempus sufficit, et modica sollicitudo necessaria est.
	Sed ad divitias congregandas, vel superfluum victum conquirendum per laborem manuum, sicut saeculares artifices intendunt, oportet multum tempus impendere et magnam sollicitudinem adhibere.
	In quo patet solutio secundae rationis.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26899"/>Considerandum autem quod dominus in Evangelio non laborem prohibuit, sed sollicitudinem mentis pro necessariis vitae.
	Non enim dixit, nolite laborare: sed, <hi>nolite solliciti esse</hi>.
	Quod a minori probat.
	Si enim ex divina providentia sustentantur aves et lilia, quae inferioris conditionis sunt, et non possunt laborare illis operibus quibus homines sibi victum acquirunt; multo magis providebit hominibus, qui sunt dignioris conditionis, et quibus dedit facultatem per proprios labores victum quaerendi; ut sic non oporteat anxia sollicitudine de necessariis huius vitae affligi.
	Unde patet quod per verba domini quae inducebantur, huic modo vivendi non derogatur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26900"/>Nec etiam iste modus vivendi potest reprobari propter hoc quod non sufficiat.
	Quia hoc ut in paucioribus accidit, quod aliquis non possit tantum labore manuum acquirere quod sufficiat ad necessarium victum, vel propter infirmitatem, vel propter aliquid huiusmodi.
	Non est autem, propter defectum qui in paucioribus accidit, aliqua ordinatio repudianda: hoc enim et in naturalibus et in voluntariis ordinationibus accidit.
	Nec est aliquis modus vivendi per quem ita provideatur homini quin quandoque possit deficere: nam et divitiae furto aut rapina possunt auferri, sicut et qui de labore manuum vivit potest debilitari.
	Remanet tamen aliquod remedium circa dictum modum vivendi: ut scilicet ei cuius labor ad proprium victum non sufficit, subveniatur vel per alios eiusdem societatis, qui plus possunt laborare quam eis necessarium sit; vel etiam per eos qui divitias possident, secundum legem caritatis et amicitiae naturalis, qua unus homo alteri subvenit indigenti.
	Unde et, cum apostolus dixisset, II Thess. 3-10, <hi>qui non vult operari, non manducet</hi>; propter illos qui sibi non sufficiunt ad victum quaerendum proprio labore, subdit admonitionem ad alios, dicens: <hi>vos autem nolite deficere benefacientes</hi>.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26901"/>Cum etiam ad necessarium victum pauca sufficiant, non oportet eos qui modicis sunt contenti, magnum tempus occupare in necessariis quaerendis labore manuum.
	Et ita non impediuntur multum ab aliis operibus spiritualibus, propter quae paupertatem voluntariam assumpserunt: et praecipue cum, manibus operando, possint de Deo cogitare et eum laudare, et alia huiusmodi facere quae singulariter sibi viventes observare oportet.
	Sed et, ne omnino in spiritualibus operibus impediantur, possunt etiam aliorum fidelium beneficiis adiuvari.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26902"/>Licet autem voluntaria paupertas non assumatur propter otium tollendum aut carnem macerandam opere manuali, quia hoc etiam divitias possidentes facere possent; non est tamen dubium quin labor manualis ad praedicta valeat, etiam submota victus necessitate.
	Tamen otium per alias occupationes utiliores potest auferri, et carnis concupiscentia validioribus remediis edomari.
	Unde propter huiusmodi causas non imminet necessitas laborandi his qui alias habent, vel habere possunt, unde licite vivant.
	Sola enim necessitas victus cogit manibus operari: unde et apostolus dicit, II Thess. 3-10: <hi>qui non vult operari, non manducet</hi>.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26903"/>Quartus etiam modus vivendi, de his quae ab aliis inferuntur, est conveniens illis qui paupertatem voluntariam assumunt.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="26904"/>Non enim hoc est inconveniens, ut qui sua dimisit propter aliquid quod in utilitatem aliorum vergit, de his quae ab aliis dantur sustentetur.
	Nisi enim hoc esset, societas humana permanere non posset: si enim aliquis circa sua propria tantum sollicitudinem gereret, non esset qui communi utilitati deserviret.
	Opportunum est igitur humanae societati quod illi qui, praetermissa propriorum cura, utilitati communi deserviunt, ab his quorum utilitati deserviunt, sustententur: propter hoc enim et milites de stipendiis aliorum vivunt, et rectoribus reipublicae de communi providetur.
	Qui autem voluntariam paupertatem assumunt ut Christum sequantur, ad hoc utique omnia dimittunt ut communi utilitati deserviant, sapientia et eruditione et exemplis populum illustrantes, vel oratione et intercessione sustentantes.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="26905"/>Ex quo etiam patet quod non turpiter vivunt de his quae ab aliis dantur, ex quo ipsi maiora rependunt, ad sustentationem temporalia accipientes, et in spiritualibus aliis proficientes.
	Unde et apostolus dicit, II Cor. 8-14: <hi>vestra abundantia</hi>, scilicet in temporalibus, <hi>illorum inopiam suppleat</hi>, in eisdem: <hi>ut et illorum abundantia</hi>, scilicet in spiritualibus, <hi>vestrae inopiae sit supplementum</hi>.
	Qui enim alterum iuvat, particeps fit operis eius et in bono et in malo.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="26906"/>Dum autem exemplis suis alios provocant ad virtutem, fit ut hi qui eorum exemplis proficiunt, minus ad divitias afficiantur, dum vident alios propter perfectionem vitae divitias omnino deserere.
	Quanto autem aliquis minus divitias amat, et est virtuti magis intentus, tanto facilius divitias in aliorum etiam necessitates distribuit.
	Unde qui, paupertatem voluntariam assumentes, de his quae ab aliis dantur vivunt, magis fiunt aliis pauperibus utiles, alios ad misericordiae opera verbis et exemplis provocando, quam fiant damnosi, ad sustentationem vitae aliorum beneficia accipientes.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="26907"/>Patet etiam quod homines in virtute perfecti, quales esse oportet qui voluntariam paupertatem sectantur, divitias contemnentes, libertatem animi non perdunt propter aliqua modica quae ad sustentationem vitae ab aliis accipiunt: cum homo libertatem animi non perdat nisi propter ea quae in affectu suo dominantur.
	Unde propter ea quae homo contemnit, si sibi dentur, libertatem non perdit.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="26908"/>Licet autem sustentatio eorum qui vivunt de his quae ab aliis dantur, ex voluntate dantium dependeat, non tamen propter hoc insufficiens est ad sustentandam vitam pauperum Christi.
	Non enim dependet ex voluntate unius, sed ex voluntate multorum.
	Non est autem probabile quod in multitudine fidelis populi non sint multi qui prompto animo subveniant necessitatibus eorum quos in reverentia habent propter perfectionem virtutis.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="26909"/>Non est autem inconveniens si etiam necessitates suas exponant et necessaria petant, vel pro aliis vel pro se.
	Hoc enim apostoli fecisse leguntur: non solum ab illis quibus praedicabant necessaria accipientes, quod magis potestatis erat quam mendicitatis, propter ordinationem domini ut qui Evangelio deserviunt, de Evangelio vivant; sed etiam pro pauperibus qui erant in Ierusalem, qui sua dimittentes, in paupertate vivebant, nec tamen gentibus praedicabant; sed eorum spiritualis conversatio poterat illis valere a quibus sustentabantur.
	Unde apostolus talibus, non ex necessitate sed ex voluntate dantium, persuadet in eleemosynis subveniendum: quod nihil est aliud quam mendicare.
	Haec autem mendicitas non reddit homines contemptibiles si moderate fiat, ad necessitatem, non ad superfluitatem, et sine importunitate: considerata conditione personarum a quibus petitur, et loci et temporis; quod necesse est observari ab his qui perfectionem vitae sectantur.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="26910"/>Ex quo etiam patet quod talis mendicitas non habet aliquam speciem turpis.
	Quam haberet si cum importunitate et indiscrete fieret, ad voluptatem vel superfluitatem.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="26911"/>Manifestum est autem quod mendicitas cum quadam abiectione est.
	Sicut enim pati ignobilius est quam agere, ita accipere quam dare, et regi et obedire quam gubernare et imperare: quamvis, propter aliquid adiunctum, possit recompensatio fieri.
	Ea vero quae abiectionis sunt sponte assumere, ad humilitatem pertinet: non quidem simpliciter, sed secundum quod necessarium est.
	Cum enim humilitas sit virtus, nihil indiscrete operatur.
	Non est igitur humilitatis, sed stultitiae, si quis quodcumque abiectum assumpserit: sed si id quod necessarium est fieri propter virtutem, aliquis propter abiectionem non recusat; puta si caritas, exigit quod proximis aliquod abiectum officium impendatur, hoc per humilitatem aliquis non recuset.
	Si igitur necessarium est ad perfectionem pauperis vitae sectandam quod aliquis mendicet, hanc abiectionem ferre humilitatis est.
	Quandoque etiam abiecta assumere virtutis est, etsi nostrum officium non requirat, ut alios nostro exemplo provocemus quibus incumbit, ut id facilius ferant: nam et dux interdum militis officio fungitur ut alios provocet.
	Quandoque etiam abiectis utimur secundum virtutem ut medicina quadam.
	Puta, si alicuius animus ad immoderatam extollentiam sit pronus, utiliter, debita moderatione servata, abiectis utitur, vel sponte vel ab aliis impositis, ad elationem animi comprimendam: dum per haec quae gerit, sibi ipsi quodammodo parificat etiam infimos homines, qui circa vilia officia occupantur.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="26912"/>Est autem omnino irrationabilis error illorum qui putant omnem sibi sollicitudinem a domino interdictam de victu quaerendo.
	Omnis enim actus sollicitudinem requirit.
	Si igitur homo nullam sollicitudinem de rebus corporalibus habere debet, sequitur quod nihil corporale agere debeat: quod neque possibile, neque rationabile est observari.
	Deus enim unicuique rei ordinavit actionem secundum proprietatem suae naturae.
	Homo autem ex spirituali et corporali natura conditus est.
	Necessarium est igitur, secundum divinam ordinationem, ut et corporales actiones exerceat et spiritualibus intendat: et tanto perfectior est quanto plus spiritualibus intendit.
	Non est tamen hic modus perfectionis humanae quod nihil corporale agatur quia, cum corporales actiones ordinentur ad ea quae sunt necessaria ad conservationem vitae, si quis eas praetermittit, vitam suam negligit, quam quilibet conservare tenetur.
	Expectare autem a Deo subsidium in his in quibus aliquis se potest per propriam actionem iuvare, praetermissa propria actione, est insipientis et Deum tentantis.
	Hoc enim ad divinam bonitatem pertinet, ut rebus provideat, non immediate omnia faciendo, sed alia movendo ad proprias actiones, ut supra ostensum est.
	Non ergo est expectandum a Deo ut, omni actione qua sibi aliquis subvenire potest praetermissa, Deus ei subveniat: hoc enim divinae ordinationi repugnat, et bonitati ipsius.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="26913"/>Sed quia, licet in nobis sit agere, non tamen in nobis est ut actiones nostrae debitum finem sortiantur, propter impedimenta quae possunt contingere; hoc dispositioni divinae subiacet, quid cuique ex actione sua proveniat.
	Praecipit ergo dominus nos non debere esse sollicitos de eo quod ad Deum pertinet, scilicet de eventibus nostrarum actionum: non autem prohibuit nos esse sollicitos de eo quod ad nos pertinet, scilicet de nostro opere.
	Non igitur contra praeceptum domini agit qui de iis quae ab ipso agenda sunt sollicitudinem habet: sed ille qui sollicitus est de his quae possunt emergere etiam si ipse proprias actiones exequatur, ita quod debitas actiones praetermittat ad obviandum huiusmodi eventibus, contra quos debemus in Dei providentia sperare, per quam etiam aves et herbae sustentantur; talem enim sollicitudinem habere, videtur pertinere ad errorem gentilium, qui divinam providentiam negant.
	Propter quod dominus concludit quod non simus solliciti in crastinum.
	Per quod non prohibuit quin conservemus ea quae sunt nobis in crastinum necessaria suo tempore, sed ne de futuris eventibus sollicitaremur, cum quadam desperatione divini auxilii: vel ne praeoccupet hodie sollicitudinem quae erit habenda in crastino, quia quilibet dies suam sollicitudinem habet; unde subditur, <hi>sufficit diei malitia sua</hi>.</p>
</div3> 
<div3 n="25"><head>25 </head>
<p><milestone id="n. 25" unit="section"/><A NAME="26914"/>Sic igitur patet quod diversis modis convenientibus vivere possunt qui voluntariam paupertatem sectantur.
	Inter quos tanto aliquis laudabilior est, quanto magis a sollicitudine temporalium, et occupatione circa ea, hominis animum reddit immunem.</p>
</div3></div2>
<div2 n="136"><head>Caput 136 et 137: De errore eorum qui perpetuam continentiam impugnant</head> 
<div3 n="1"><head>1 </head>
<p><milestone id="n. 1" unit="section"/><A NAME="26916"/>Sicut autem contra paupertatis perfectionem, ita et contra continentiae bonum quidam perversi sensus homines sunt locuti.
	Quorum quidam bonum continentiae his et similibus rationibus excludere nituntur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26917"/>Viri enim et mulieris coniunctio ad bonum speciei ordinatur.
	Divinius autem est bonum speciei quam bonum individui.
	Magis ergo peccat qui omnino abstinet ab actu quo conservatur species quam peccaret si abstineret ab actu quo conservatur individuum, sicut sunt comestio et potus, et alia huiusmodi.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26918"/>Adhuc.
	Ex divina ordinatione dantur homini membra ad generationem apta; et etiam vis concupiscibilis incitans; et alia huiusmodi ad hoc ordinata.
	Videtur igitur contra divinam ordinationem agere qui omnino ab actu generationis abstinet.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26919"/>Item.
	Si bonum est quod unus contineat, melius est quod multi, optimum autem quod omnes.
	Sed ex hoc sequitur quod genus humanum deficiat.
	Non igitur bonum est quod aliquis homo omnino contineat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26920"/>Amplius.
	Castitas, sicut et aliae virtutes, in medietate consistunt.
	Sicut igitur contra virtutem agit qui omnino concupiscentias insequitur, et intemperatus est; ita contra virtutem agit qui omnino a concupiscentiis abstinet, et insensibilis est.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26921"/>Praeterea.
	Non est possibile quin in homine concupiscentiae venereorum aliquae oriantur: cum naturales sint.
	Resistere autem omnino concupiscentiis, et quasi continuam pugnam habere, maiorem inquietudinem animo tribuit quam si aliquis moderate concupiscentiis uteretur.
	Cum igitur inquietudo animi maxime perfectioni virtutis repugnet, videtur perfectioni virtutis adversari quod aliquis perpetuam continentiam servet.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26922"/>Haec igitur contra perpetuam continentiam obiici videntur.
	Quibus etiam adiungi potest praeceptum domini, quod primis parentibus legitur esse datum, Genesis 1-28 et 9-1: <hi>crescite et multiplicamini, et replete terram</hi>.
	Quod non est revocatum, sed magis videtur esse a domino in Evangelio confirmatum, Matth. 19-6, ubi dicitur: <hi>quod Deus coniunxit, homo non separet</hi>, de coniunctione matrimonii loquens.
	Contra hoc autem praeceptum expresse faciunt qui perpetuam continentiam servant.
	Videtur igitur esse illicitum perpetuam continentiam servare.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26923"/>Haec autem non difficile est solvere secundum ea quae praemissa sunt.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26924"/>Considerandum enim est quod alia ratio est habenda in his quae ad necessitatem uniuscuiusque hominis pertinent: atque alia in his quae pertinent ad multitudinis necessitatem.
	In his enim quae ad uniuscuiusque hominis necessitatem pertinent, oportet quod cuilibet provideatur.
	Huiusmodi autem sunt cibus et potus, et alia quae ad sustentationem individui pertinent.
	Unde necessarium est quod quilibet cibo et potu utatur.
	In his autem quae necessaria sunt multitudini, non oportet quod cuilibet de multitudine attribuatur: neque etiam est possibile.
	Patet enim multa esse necessaria multitudini hominum, ut cibus, potus, vestimentum, domus, et alia huiusmodi, quae impossibile est quod per unum procurentur.
	Et ideo oportet diversorum esse diversa officia: sicut et in corpore diversa membra ad diversos actus ordinantur.
	Quia ergo generatio non est de necessitate individui, sed de necessitate totius speciei, non est necessarium quod omnes homines actibus generationis vacent; sed quidam, ab his actibus abstinentes, aliis officiis mancipentur, puta militiae vel contemplationi.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26925"/>Ex quo patet solutio ad secundum.
	Ex divina enim providentia dantur homini ea quae sunt toti speciei necessaria: nec tamen oportet quod quilibet homo quolibet illorum utatur.
	Data est enim homini industria aedificandi, virtus ad pugnandum: nec tamen oportet quod omnes sint aedificatores aut milites.
	Similiter, licet homini divinitus sint provisa virtus generativa et ea quae ad actum eius ordinantur, non tamen oportet quod quilibet actui generationis intendat.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26926"/>Unde etiam patet solutio ad tertium.
	Ab his enim quae multitudini sunt necessaria, quamvis quantum ad singulos melius sit quod abstineat, melioribus deditus; non tamen est bonum quod omnes abstineant.
	Sicut et in ordine universi apparet: quamvis enim substantia spiritualis sit melior quam corporalis, non tamen esset melius universum in quo essent solae substantiae spirituales, sed imperfectius.
	Et quamvis sit melior oculus pede in corpore animalis, non tamen esset perfectum animal nisi haberet et oculum et pedem.
	Ita etiam nec multitudo humani generis haberet statum perfectum nisi essent aliqui intendentes generationis actibus, et aliqui ab his abstinentes et contemplationi vacantes.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26927"/>Quod autem quarto obiicitur, quod necesse est virtutem in medio esse: solvitur per id quod supra iam de paupertate dictum est.
	Medium enim virtutis non accipitur semper secundum quantitatem rei quae ordinatur ratione, sed secundum regulam rationis, quae debitum finem attingit, et circumstantias convenientes metitur.
	Et sic, ab omnibus venereorum delectationibus abstinere praeter rationem, vitium insensibilitatis dicitur.
	Si autem secundum rationem fiat, virtus est, quae communem hominis modum excedit: facit enim homines esse in quadam divinae similitudinis participatione; unde virginitas Angelis dicitur esse cognata.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26928"/>Ad quintum dicendum quod sollicitudo et occupatio quam habent hi qui coniugio utuntur, de uxoribus, filiis, et necessariis vitae acquirendis, est continua.
	Inquietatio autem quam homo patitur ex pugna concupiscentiarum, est ad aliquam horam.
	Quae etiam minoratur per hoc quod ei aliquis non consentit: nam quanto aliquis magis delectabilibus utitur, tanto magis crescit in eo delectabilis appetitus.
	Debilitantur etiam concupiscentiae per abstinentias, et alia exercitia corporalia quae conveniunt his qui continentiae propositum habent.
	Usus etiam corporalium delectabilium magis abducit mentem a sua altitudine et impedit a contemplatione spiritualium, quam inquietudo quae provenit resistendo concupiscentiis horum delectabilium: quia per usum delectabilium, et maxime venereorum, mens maxime carnalibus inhaeret; cum delectatio faciat quiescere appetitum in re delectabili.
	Et ideo his qui ad contemplationem divinorum, et cuiuscumque veritatis, intendunt, maxime nocivum est venereis deditos esse, et maxime utile ab eis abstinere.
	Nihil autem prohibet, quamvis universaliter dicatur uni homini melius esse continentiam servare quam matrimonio uti, quin alicui illud melius sit.
	Unde et dominus, facta de continentia mentione, dicit: <hi>non omnes capiunt verbum hoc, sed qui potest capere capiat</hi>.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26929"/>Ad id etiam quod de praecepto primis parentibus dato ultimo positum est, patet responsio per ea quae dicta sunt.
	Praeceptum enim illud respicit inclinationem naturalem quae est in hominibus ad conservandum speciem per actum generationis: quod tamen non est necessarium per omnes exequi, sed per aliquos, ut dictum est.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="26930"/>Sicut autem non expedit cuilibet a matrimonio abstinere, ita etiam nec expedit omni tempore, quando necessaria est multiplicatio generis: vel propter hominum paucitatem, sicut in principio quo humanum genus coepit multiplicari; sive propter paucitatem fidelis populi, quando oportebat ipsum per carnalem generationem multiplicari, ut fuit in veteri testamento.
	Et ideo consilium de continentia perpetua observanda reservatum est temporibus novi testamenti, quando fidelis populus per spiritualem generationem multiplicatur.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="26931"/>Fuerunt autem et alii qui, licet continentiam perpetuam non improbarent, tamen ei statum matrimonii adaequabant: quod est haeresis Ioviniani.
	Sed huius erroris falsitas satis ex praedictis apparet: cum per continentiam homo reddatur habilior ad mentis elevationem in spiritualia et divina; et quodammodo supra statum hominis ponatur, in quadam similitudine Angelorum.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="26932"/>Nec obstat quod aliqui perfectissimae virtutis viri matrimonio usi sunt, ut Abraham, Isaac et Iacob: quia quanto virtus mentis est fortior, tanto minus potest per quaecumque a sua altitudine deiici.
	Nec tamen, quia ipsi matrimonio usi sunt, minus contemplationem veritatis et divinorum amaverunt: sed, secundum quod conditio temporis requirebat, matrimonio utebantur ad multiplicationem populi fidelis.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="26933"/>Nec tamen perfectio alicuius personae est sufficiens argumentum ad perfectionem status: cum aliquis perfectiori mente possit uti minori bono quam alius maiori.
	Non igitur, quia Abraham vel Moyses perfectior fuit multis qui continentiam servant, propter hoc status matrimonii est perfectior quam status continentiae, vel ei aequalis.</p>
</div3></div2>
<div2 n="138"><head>Caput 138: Contra eos qui vota impugnant</head> 
<div3 n="1"><head>1 </head>
<p><milestone id="n. 1" unit="section"/><A NAME="26935"/>Quibusdam autem visum est stultum esse obligare se voto ad obediendum alicui, aut ad quodcumque servandum.
	Unumquodque enim bonum, quanto liberius agitur, tanto virtuosius esse videtur.
	Quanto autem e maiori necessitate quis ad aliquid observandum adstringitur, tanto minus libere id agi videtur.
	Videtur igitur derogari laudabilitati virtuosorum actuum per hoc quod ex necessitate obedientiae vel voti fiunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26936"/>Videntur autem huiusmodi homines necessitatis rationem ignorare.
	Est enim duplex necessitas.
	Quaedam coactionis.
	Et haec laudem virtuosorum actuum diminuit, quia voluntario contrariatur: coactum enim est quod est voluntati contrarium.
	Est autem quaedam necessitas ex interiori inclinatione proveniens.
	Et haec laudem virtuosi actus non minuit, sed auget: facit enim voluntatem magis intense tendere in actum virtutis.
	Patet enim quod habitus virtutis, quanto fuerit perfectior, tanto vehementius voluntatem facit tendere in bonum virtutis, et minus ab eo deficere.
	Quod si ad finem perfectionis devenerit, quandam necessitatem infert ad bene agendum, sicut est in beatis, qui peccare non possunt, ut infra patebit: nec tamen propter hoc aut libertati voluntatis aliquid deperit, aut actus bonitati.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26937"/>Est autem et alia necessitas ex fine: sicut cum dicitur alicui necesse esse habere navem ut transeat mare.
	Patet autem quod nec haec necessitas libertatem voluntatis diminuit, nec actuum bonitatem.
	Quin potius quod quis agit quasi necessarium ad finem, ex hoc ipso laudabile est: et tanto laudabilius, quanto finis fuerit melior.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26938"/>Patet autem quod necessitas observandi quae quis vovit, aut obediendi ei cui se supposuit, non est necessitas coactionis; nec etiam ex interiori inclinatione proveniens, sed ex ordine ad finem: est enim necessarium voventi hoc vel illud agere, si debet votum impleri, aut obedientia servari.
	Cum igitur hi fines laudabiles sint, utpote quibus homo Deo se subiicit, necessitas praedicta nihil diminuit de laude virtutis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26939"/>Est autem ulterius considerandum quod, dum implentur aliqua quae quis vovit, vel quae sibi praecipiuntur ab eo cui se subdidit propter Deum, maiori laude et remuneratione sunt digna.
	Contingit enim unum actum duorum vitiorum esse, dum actus unius vitii ad finem alterius vitii ordinatur: ut, cum quis furatur ut fornicetur, actus quidem secundum speciem suam est avaritiae, secundum intentionem vero luxuriae.
	Eodem autem modo et in virtutibus contingit quod actus unius virtutis ad aliam virtutem ordinatur: sicut, cum quis sua dat ut cum altero amicitiam habeat caritatis, actus quidem ex sua specie est liberalitatis, ex fine autem caritatis.
	Huiusmodi autem actus maiorem laudem habet ex maiore virtute, scilicet ex caritate, quam ex liberalitate.
	Unde, etsi remittatur in eo quod liberalitatis est ex eo quod ad caritatem ordinatur, laudabilior, et maiori mercede dignus erit quam si liberalius ageretur non in ordine ad caritatem.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26940"/>Ponamus ergo aliquem opus aliquod virtutis agentem, puta ieiunantem, vel continentem se a venereis:- et quidem si absque voto haec faciat, erit actus vel castitatis vel abstinentiae; si autem ex voto, referetur ulterius ad aliam virtutem, cuius est Deo aliquid vovere, scilicet ad religionem, quae potior est castitate vel abstinentia, utpote faciens nos recte habere ad Deum.
	Erit ergo actus abstinentiae vel continentiae laudabilior in eo qui ex voto facit, etiam si non ita delectetur in abstinentia vel continentia, ex eo quod delectatur in potiori virtute, quae est religio.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26941"/>Item.
	Id quod potissimum est in virtute, est debitus finis: nam ex fine principaliter ratio boni manat.
	Si ergo finis fuerit eminentior, etiam si in actu aliquis se remissius habeat, erit eius actus virtuosior: sicut, si aliquis proponat propter bonum virtutis longam viam agere, alius autem brevem, laudabilior erit qui maius aliquid propter virtutem intendit, licet in progressu viae lentius procedat.
	Si autem aliquis facit aliquid propter Deum, illum actum Deo offert: sed si ex voto hoc faciat, non solum actum, sed etiam potentiam offert Deo.
	Et sic patet quod propositum suum est ad aliquid maius Deo exhibendum.
	Erit ergo actus eius virtuosior ratione maioris boni intenti, etiam si in executione alius videatur ferventior.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26942"/>Praeterea.
	Voluntas praecedens actum manet virtute in tota prosecutione actus, et ipsum laudabilem reddit, etiam quando de proposito voluntatis propter quod actum incipit, in executione operis non cogitabit: non enim oportet ut qui propter Deum aliquod iter arripit, in qualibet parte itineris de Deo cogitet actu.
	Patet autem quod ille qui vovet se aliquid facturum, intensius illud voluit quam qui simpliciter facere disponit: quia non solum facere voluit, sed voluit se firmare ut non deficeret a faciendo.
	Ex hac igitur voluntatis intentione redditur executio voti cum intensione quadam laudabilis, etiam quando voluntas vel non actu fertur in opus, vel fertur remisse.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26943"/>Sic ergo laudabilius fit quod e voto fit, quam quod fit sine voto: ceteris tamen paribus.</p>
</div3></div2>
<div2 n="139"><head>Caput 139: Quod neque merita neque peccata sint paria</head> 
<div3 n="1"><head>1 </head>
<p><milestone id="n. 1" unit="section"/><A NAME="26945"/>Ex his autem manifestum est quod neque omnia bona opera, neque omnia peccata sunt paria.
	Consilium enim non datur nisi de meliori bono.
	Dantur autem consilia in lege divina de paupertate, continentia, et aliis huiusmodi, ut supra dictum est.
	Haec igitur meliora sunt quam matrimonio uti et temporalia possidere: secundum quae tamen contingit virtuose agere, ordine rationis servato, ut supra ostensum est.
	Non igitur omnes actus virtutum sunt pares.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26946"/>Adhuc.
	Actus speciem recipiunt ex obiectis.
	Quanto igitur obiectum est melius, tanto et actus erit virtuosior secundum speciem suam.
	Finis autem melior est his quae sunt ad finem: quorum tanto aliquid melius est, quanto est fini propinquius.
	Inter actus igitur humanos ille est optimus qui in ultimum finem, scilicet Deum, immediate fertur.
	Post quem, tanto actus melior est secundum suam speciem, quanto obiectum est Deo propinquius.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26947"/>Amplius.
	Bonum in actibus humanis est secundum quod ratione regulantur.
	Contingit autem aliquos aliis ad rationem magis accedere: quanto actus qui sunt ipsius rationis, magis habent de bono rationis quam actus inferiorum virium, quibus ratio imperat.
	Sunt igitur inter actus humanos aliqui aliis meliores.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26948"/>Item.
	Praecepta legis optime ex dilectione implentur, ut supra dictum est.
	Contingit autem aliquem alio ex maiori dilectione quod faciendum est facere.
	Erit igitur virtuosorum actuum unus alio melior.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26949"/>Praeterea.
	Si ex virtute actus hominis boni redduntur; contingit autem intensiorem esse eandem in uno quam in alio: oportet quod humanorum actuum sit unus alio melior.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26950"/>Item.
	Si ex virtutibus actus humani boni redduntur, oportet meliorem esse actum qui est melioris virtutis.
	Contingit autem virtutem unam altera meliorem esse: puta magnificentiam liberalitate, et magnanimitatem moderantia.
	Erit igitur humanorum actuum unus alio melior.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26951"/>Hinc est quod dicitur I Cor. 7-38: <hi>qui matrimonio iungit virgines suas, bene facit: qui autem non iungit, melius facit</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26952"/>Ex eisdem etiam rationibus apparet quod non omnia peccata sunt paria: cum per unum peccatum magis discedatur a fine quam per aliud; et magis pervertatur ordo rationis; et maius nocumentum proximo inferatur.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26953"/>Hinc est quod dicitur Ezech. 16-47: <hi>sceleratiora fecisti illis in omnibus viis tuis</hi>.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="26954"/>Per hoc autem excluditur quorundam error dicentium omnia merita et peccata paria esse.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="26955"/>Quod tamen omnes virtuosi actus sint aequales, ex hoc videbatur aliquam rationem habere, quia omnis actus virtuosus est ex fine boni.
	Unde, si omnium bonorum actuum est idem finis boni, oportet omnes aequaliter bonos esse.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="26956"/>Licet autem sit unus finis ultimus boni, actus tamen qui ex illo bonitatem habent, diversum bonitatis gradum accipiunt.
	Est enim in his bonis quae ad ultimum finem ordinantur, differentia gradus, secundum quod quaedam sunt aliis meliora, et fini ultimo propinquiora.
	Unde et in voluntate et actibus eius gradus bonitatis erit, secundum diversitatem bonorum ad quae terminatur voluntas et eius actus, licet ultimus finis sit idem.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="26957"/>Similiter etiam quod omnia peccata sint paria, videtur ex hoc habere rationem, quia peccatum in actibus humanis accidit ex hoc solo quod aliquis praeterit regulam rationis.
	Ita autem praeterit regulam rationis qui in modico a ratione recedit, sicut qui in magno.
	Videtur igitur peccatum esse aequale sive in modico sive in magno peccetur.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="26958"/>Huic autem rationi videtur suffragari quod in humanis iudiciis agitur.
	Nam si alicui statuatur limes quem non transgrediatur, nihil refert apud iudicem sive multum sive modicum sit transgressus: sicut non refert, ex quo pugil limites campi exivit, utrum longius progrediatur.
	Ex quo igitur aliquis regulam rationis pertransiit, non refert utrum in modico vel in magno ipsam transiverit.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="26959"/>Sed si quis diligenter inspiciat, in omnibus quorum perfectio et bonum in quadam commensuratione consistit, quanto magis a debita commensuratione receditur, tanto maius erit malum.
	Sicut sanitas consistit in debita commensuratione humorum; et pulchritudo in debita proportione membrorum; veritas autem in commensuratione intellectus vel sermonis ad rem.
	Patet autem quod quanto est maior inaequalitas in humoribus, tanto est maior infirmitas; et quanto est maior inordinatio in membris, tanto est maior turpitudo; et quanto magis a veritate receditur, tanto est maior falsitas; non enim est tam magna falsitas aestimantis tria esse quinque, sicut eius qui aestimat tria esse centum.
	Bonum autem virtutis in quadam commensuratione consistit: est enim medium, secundum debitam limitationem circumstantiarum, inter contraria vitia constitutum.
	Quanto igitur magis ab hac harmonia receditur, tanto est maior malitia.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="26960"/>Non est autem simile virtutem transgredi, et terminos a iudice positos transire.
	Nam virtus est secundum se bonum: unde virtutem transgredi est secundum se malum.
	Et ideo oportet quod magis a virtute recedere sit maius malum.
	Transgredi autem terminum hunc a iudice positum, non est secundum se malum, sed per accidens, inquantum scilicet est prohibitum.
	In his autem quae sunt per accidens, non est necessarium quod, si simpliciter sequitur ad simpliciter, et magis sequatur ad magis, sed solum in his quae sunt per se: non enim sequitur, si album est musicum, quod magis album sit magis musicum; sequitur autem, si album est disgregativum visus, quod magis album sit magis disgregativum visus.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="26961"/>Est autem hoc inter peccatorum differentias attendendum, quod quoddam est mortale, et quoddam veniale.
	Mortale autem est quod animam spirituali vita privat.
	Cuius quidem vitae ratio ex duobus sumi potest, secundum similitudinem vitae naturalis.
	Vivit enim corpus naturaliter per hoc quod animae unitur, quae est ei principium vitae.
	Corpus autem, vivificatum per animam, ex seipso movetur: sed corpus mortuum vel immobile manet, vel ab exteriori tantum movetur.
	Sic igitur et voluntas hominis, cum per rectam intentionem ultimo fini coniungitur, quod est eius obiectum et quodammodo forma, et vivida est; et, cum per dilectionem Deo et proximo inhaeret, ex interiori principio movetur ad agendum recta.
	Intentione autem ultimi finis et dilectione remota, anima fit velut mortua: quia non movetur ex seipsa ad agendum recta, sed vel omnino ab eis agendis desistit, vel ad ea agenda solum ab exteriori inducitur, scilicet metu poenarum.
	Quaecumque igitur peccata intentioni ultimi finis et dilectioni opponuntur, mortalia sunt.
	Si vero, his salvis, aliquis in aliquo recto ordine rationis deficiat, non erit mortale peccatum, sed veniale.</p>
</div3></div2>
<div2 n="140"><head>Caput 140: Quod actus hominis puniuntur vel praemiantur a Deo</head> 
<div3 n="1"><head>1 </head>
<p><milestone id="n. 1" unit="section"/><A NAME="26963"/>Ex praemissis autem manifestum est quod actus hominis puniuntur vel praemiantur a Deo.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26964"/>Eius enim est punire vel praemiare cuius est legem imponere: legis enim latores per praemia et poenas ad observantiam legis inducunt.
	Sed ad divinam providentiam pertinet ut legem hominibus poneret, ut ex supra dictis patet.
	Ergo ad Deum pertinet homines punire vel praemiare.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26965"/>Praeterea.
	Ubicumque est aliquis debitus ordo ad finem, oportet quod ordo ille ad finem ducat, recessus autem ab ordine finem excludat: ea enim quae sunt ex fine, necessitatem sortiuntur ex fine; ut scilicet ea necesse sit esse, si finis debeat sequi; et eis absque impedimento existentibus, finis consequatur.
	Deus autem imposuit actibus hominum ordinem aliquem in respectu ad finem boni, ut ex praedictis patet.
	Oportet igitur quod, si ordo ille recte positus est, quod incedentes per illum ordinem finem boni consequantur, quod est praemiari: recedentes autem ab illo ordine per peccatum, a fine boni excludi, quod est puniri.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26966"/>Adhuc.
	Sicut res naturales ordini divinae providentiae subduntur, ita et actus humani, ut ex praedictis patet.
	Utrobique autem contingit debitum ordinem servari, vel etiam praetermitti: hoc tamen interest, quod observatio vel transgressio debiti ordinis est in potestate humanae voluntatis constituta; non autem in potestate naturalium rerum est quod a debito ordine deficiant vel ipsum sequantur.
	Oportet autem effectus causis per convenientiam respondere.
	Sicut igitur res naturales, cum in eis debitus ordo naturalium principiorum et actionum servatur, sequitur ex necessitate naturae conservatio et bonum in ipsis, corruptio autem et malum cum a debito et naturali ordine receditur; ita etiam in rebus humanis oportet quod, cum homo voluntarie servat ordinem legis divinitus impositae, consequatur bonum, non velut ex necessitate, sed ex dispensatione gubernantis, quod est praemiari; et e converso malum, cum ordo legis fuerit praetermissus, et hoc est puniri.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26967"/>Amplius.
	Ad perfectam Dei bonitatem pertinet quod nihil in rebus inordinatum relinquat: unde in rebus naturalibus videmus contingere quod omne malum sub ordine alicuius boni concluditur; sicut corruptio aeris est ignis generatio, et occisio ovis est pastus lupi.
	Cum igitur actus humani divinae providentiae subdantur, sicut et res naturales; oportet malum quod accidit in humanis actibus, sub ordine alicuius boni concludi.
	Hoc autem convenientissime fit per hoc quod peccata puniuntur.
	Sic enim sub ordine iustitiae, quae ad aequalitatem reducit, comprehenduntur ea quae debitam quantitatem excedunt.
	Excedit autem homo debitum suae quantitatis gradum dum voluntatem suam divinae voluntati praefert, satisfaciendo ei contra ordinationem Dei.
	Quae quidem inaequalitas tollitur dum, contra voluntatem suam, homo aliquid pati cogitur secundum ordinationem divinam.
	Oportet igitur quod peccata humana puniantur divinitus: et, eadem ratione, bona facta remunerationem accipiant.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26968"/>Item.
	Divina providentia non solum disponit rerum ordinem, sed etiam movet omnia ad ordinis ab eo dispositi executionem, ut supra ostensum est.
	Voluntas autem a suo obiecto movetur, quod est bonum vel malum.
	Ad divinam igitur providentiam pertinet quod hominibus bona proponat in praemium, ut voluntas ad recte procedendum moveatur: et mala proponat in poenam, ad hoc quod inordinationem vitet.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26969"/>Praeterea.
	Divina providentia hoc modo res ordinavit quod una alteri prosit.
	Convenientissime autem homo proficit ad finem boni tam ex bono alterius hominis quam ex malo, dum excitatur ad bene agendum per hoc quod videt bene operantes praemiari; et dum revocatur a male agendo per hoc quod videt male agentes puniri.
	Ad divinam igitur providentiam pertinet quod mali puniantur, et boni praemientur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26970"/>Hinc est quod dicitur Exod. 20-5 <hi>ego sum Deus tuus, visitans iniquitatem patrum in filios, et faciens misericordiam his qui diligunt me et custodiunt praecepta mea</hi>.
	Et in Psalmo: <hi>tu reddes unicuique iuxta opera sua</hi>.
	Et Rom. 2-6 <hi>reddet unicuique secundum opera sua: his quidem qui sunt secundum patientiam boni operis, gloriam et honorem; his autem qui non acquiescunt veritati, credunt autem iniquitati, iram et indignationem</hi>.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26971"/>Per hoc autem excluditur error quorundam dicentium quod Deus non punit.
	Dicebant enim Marcion et Valentinus alium esse Deum bonum: et alium esse Deum iustum, qui punit.</p>
</div3></div2>
<div2 n="141"><head>Caput 141: De differentia et ordine poenarum</head> 
<div3 n="1"><head>1 </head>
<p><milestone id="n. 1" unit="section"/><A NAME="26973"/>Quia vero, sicut ex dictis patet, praemium est quod voluntati proponitur quasi finis quo excitatur ad bene agendum; e contrario poena voluntati proponitur ut a malo retrahatur, quasi aliquid fugiendum malum: sicut de ratione praemii est quod sit bonum voluntati consonum, ita de ratione poenae est quod sit malum et contrarium voluntati.
	Malum autem est privatio boni.
	Unde oportet quod secundum differentiam et ordinem bonorum, sit etiam differentia et ordo poenarum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26974"/>Est autem summum bonum hominis felicitas, quae est ultimus finis eius: quantoque aliquid est huic fini propinquius, tanto praeeminet inter hominis bonum.
	Huic autem propinquissimum est virtus, et si quid est aliud quod ad bonam operationem hominem proficiat, qua pervenitur ad beatitudinem.
	Consequitur autem et debita dispositio rationis, et virium ei subiectarum.
	Post hoc autem et corporis incolumitas, quae necessaria est ad expeditam operationem.
	Demum autem ea quae exterius sunt, quibus quasi adminiculantibus utimur ad virtutem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26975"/>Erit igitur maxima poena hominem a beatitudine excludi.
	Post hanc autem, virtute privari, et perfectione quacumque naturalium virtutum animae ad bene agendum.
	Dehinc autem, naturalium potentiarum animae deordinatio.
	Post hoc autem, corporis nocumentum.
	Demum autem, exteriorum bonorum sublatio.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26976"/>Sed quia de ratione poenae est non solum quod sit privativa boni, sed etiam quod sit contraria voluntati; non autem cuiuslibet hominis voluntas existimat bona secundum quod sunt: contingit interdum quod id quod est maioris boni privativum, est minus contrarium voluntati, et propter hoc minus poenale esse videtur.
	Et inde est quod plures homines, qui bona sensibilia et corporalia magis aestimant et cognoscunt quam intellectualia et spiritualia, plus timent corporales poenas quam spirituales.
	Secundum quorum aestimationem, contrarius ordo videtur poenarum ordini supradicto.
	Apud hos enim maxima poena aestimantur laesiones corporis, et damna rerum exteriorum: deordinatio autem animae, et damnum virtutis, et amissio fruitionis divinae, in qua consistit ultima hominis felicitas, aut modicum aut nihil reputatur ab eis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26977"/>Hinc autem procedit quod hominum peccata a Deo puniri non aestimant: quia vident plerumque peccatores incolumitate corporis vigere, et exteriori fortuna potiri, quibus interdum homines virtuosi privantur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26978"/>Quod recte considerantibus mirum videri non debet.
	Cum enim bona exteriora ad inferiora ordinentur, corpus autem ad animam; in tantum exteriora et corporalia bona sunt homini bona, in quantum ad bonum rationis proficiunt; secundum vero quod bonum rationis impediunt, homini vertuntur in mala.
	Novit autem rerum dispositor Deus mensuram virtutis humanae.
	Unde interdum homini virtuoso corporalia et exteriora bona ministrat in adiutorium virtutis: et in hoc ei beneficium praestat.
	Interdum vero ei praedicta subtrahit, eo quod considerat huiusmodi esse sibi ad impedimentum virtutis et fruitionis divinae: ex hoc enim exteriora bona vertuntur homini in mala, ut dictum est; unde et eorum amissio, eadem ratione, homini vertitur in bonum.
	Si ergo omnis poena malum est; non est autem malum hominem exterioribus et corporalibus bonis privari secundum quod expedit ad profectum virtutis: non erit hoc homini virtuoso poena si privetur exterioribus bonis in adiumentum virtutis.
	E contrario autem erit malis in poenam si eis exteriora bona conceduntur, quibus provocantur ad malum.
	Unde et Sap. 14-11 dicitur quod <hi>creaturae Dei in odium factae sunt, et in tentationem animae hominum, et in muscipulam pedibus insipientium</hi>.
	Quia vero de ratione poenae est non solum quod sit malum, sed quod sit contrarium voluntati; amissio corporalium et exteriorum bonorum, etiam quando est homini in profectum virtutis et non in malum, dicitur poena abusive, ex eo quod est contra voluntatem.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26979"/>Ex inordinatione autem hominis contingit quod homo non aestimet res secundum quod sunt, sed corporalia spiritualibus praeferat.
	Inordinatio autem talis aut est culpa, aut ex aliqua culpa praecedente procedit.
	Unde consequenter patet quod poena non sit in homine, etiam secundum quod est contra voluntatem, nisi culpa praecedente.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="26980"/>Hoc etiam ex alio patet.
	Quia ea quae sunt secundum se bona, non verterentur homini in malum per abusum, nisi aliqua inordinatione in homine existente.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="26981"/>Item, quod oporteat ea quae voluntas acceptat eo quod sunt naturaliter bona, homini subtrahi ad profectum virtutis, provenit ex aliqua hominis deordinatione, quae vel est culpa, vel sequitur culpam.
	Manifestum enim est quod per peccatum praecedens fit quaedam inordinatio in affectu humano, ut facilius postmodum ad peccatum inclinetur.
	Non ergo est absque culpa etiam quod oportet hominem adiuvari ad bonum virtutis per id quod est ei quodammodo poenale, inquantum est absolute contra voluntatem ipsius, licet quandoque sit volitum secundum quod ratio respicit finem.
	Sed de hac inordinatione in natura humana existente ex peccato originali, posterius dicetur.
	Nunc autem intantum manifestum sit quod Deus punit homines pro peccatis: et quod non punit absque culpa.</p>
</div3></div2>
<div2 n="142"><head>Caput 142: Quod non omnia praemia et poenae sunt aequales</head> 
<div3 n="1"><head>1 </head>
<p><milestone id="n. 1" unit="section"/><A NAME="26983"/>Cum autem divina iustitia id exigat quod, ad aequalitatem in rebus servandam, pro culpis poenae reddantur, et pro bonis actibus praemia; oportet, si est gradus in virtuosis actibus et in peccatis, ut ostensum est, quod sit etiam gradus praemiorum et poenarum.
	Aliter enim non servaretur aequalitas, si non plus peccanti maior poena, aut melius agenti maius praemium redderetur: eiusdem enim rationis esse videtur quod differenter retribuatur secundum differentiam boni et mali, et secundum differentiam boni et melioris, vel mali et peioris.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26984"/>Praeterea.
	Talis est aequalitas distributivae iustitiae, ut inaequalia inaequalibus reddantur.
	Non ergo esset iusta recompensatio per poenas et praemia, si omnia praemia et omnes poenae essent aequales.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26985"/>Adhuc.
	Praemia et poenae a legislatore proponuntur ut homines a malis ad bona trahantur, ut ex supra dictis patet.
	Oportet autem homines non solum trahi ad bona et retrahi a malis, sed etiam bonos allici ad meliora, et malos retrahi a peioribus.
	Quod non fieret si praemia et poenae essent aequalia.
	Oportet igitur et poenas et praemia inaequalia esse.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26986"/>Amplius.
	Sicut per dispositiones naturales aliquid disponitur ad formam, ita per opera bona et mala aliquis disponitur ad poenas et praemia.
	Sed hoc habet ordo quem divina providentia statuit in rebus, quod magis disposita perfectiorem formam consequuntur.
	Ergo, secundum diversitatem bonorum operum vel malorum, oportet quod sit diversitas poenarum et praemiorum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26987"/>Item.
	Contingit excessum esse in operibus bonis et malis dupliciter: uno modo, secundum numerum, prout unus alio plura habet opera bona vel mala; alio modo, secundum qualitatem operum, prout unus alio vel melius vel peius opus habet.
	Oportet autem quod excessui qui est secundum numerum operum, respondeat excessus praemiorum vel poenarum: alias non fieret recompensatio in divino iudicio pro omnibus quae quis agit, si aliqua mala remanerent impunita et aliqua bona irremunerata.
	Pari ergo ratione, excessui qui est secundum inaequalitatem operum, inaequalitas praemiorum et poenarum respondet.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26988"/>Hinc est quod dicitur Deut. 25-2: <hi>pro mensura peccati erit et plagarum modus</hi>.
	Et Isaiae 27-8: <hi>in mensura contra mensuram, cum abiecta fuerit, vindicabo eam</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="26989"/>Per hoc autem excluditur error quorundam dicentium in futuro omnia praemia et poenas esse aequales.</p>
</div3></div2>
<div2 n="143"><head>Caput 143: De poena quae debetur peccato mortali et veniali per respectum ad ultimum finem</head> 
<div3 n="1"><head>1 </head>
<p><milestone id="n. 1" unit="section"/><A NAME="26991"/>Est autem ex praedictis manifestum quod dupliciter contingit peccare.
	Uno modo, sic quod totaliter intentio mentis abrumpatur ab ordine ad Deum, qui dicitur ultimus finis bonorum: et hoc est peccatum mortale.
	Alio modo, sic quod, manente ordine humanae mentis ad ultimum finem, impedimentum aliquod afferatur quo retardatur ne libere tendat in finem: et hoc dicitur peccatum veniale.
	Si ergo secundum differentiam peccatorum oportet esse differentiam poenarum, consequens est quod ille qui mortaliter peccat, sit puniendus sic quod excidat ab hominis fine: qui autem peccat venialiter, non ita quod excidat, sed ita quod retardetur, aut difficultatem patiatur, in adipiscendo finem.
	Sic enim iustitiae servatur aequalitas: ut quo modo homo peccando voluntarie a fine divertit, ita poenaliter, contra suam voluntatem, in finis adeptione impediatur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26992"/>Adhuc.
	Sicut est voluntas in hominibus, ita est inclinatio naturalis in rebus naturalibus.
	Si autem ab aliqua re naturali tollatur inclinatio eius ad finem, omnino finem illum consequi non potest: sicut corpus grave, cum gravitatem amiserit per corruptionem et factum fuerit leve, non perveniet ad medium.
	Si autem fuerit in suo motu impeditum, inclinatione ad finem manente, remoto prohibente, perveniet ad finem.
	In eo autem qui peccat mortaliter, omnino avertitur intentio voluntatis a fine ultimo: in illo autem qui venialiter peccat, manet intentio conversa ad finem, sed aliqualiter impeditur, ex hoc quod plus debito inhaeret his quae sunt ad finem.
	Igitur ei qui peccat mortaliter, haec poena debetur, ut omnino excludatur a consecutione finis: ei autem qui peccat venialiter, quod difficultatem aliquam patiatur antequam ad finem perveniat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="26993"/>Amplius.
	Cum aliquis consequitur aliquod bonum quod non intendebat, est a fortuna et casu.
	Si igitur ille cuius intentio est aversa a fine ultimo, finem ultimum assequatur, erit hoc a fortuna et casu.
	Hoc autem est inconveniens.
	Quia ultimus finis est bonum intellectus.
	Fortuna autem intellectui repugnat: quia fortuita absque ordinatione intellectus proveniunt.
	Inconveniens autem est quod intellectus suum finem consequatur non per viam intelligibilem.
	Non ergo consequetur finem ultimum qui, peccans mortaliter, habet intentionem aversam ab ultimo fine.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="26994"/>Item.
	Materia non consequitur formam ab agente nisi fuerit ad formam disposita.
	Finis autem et bonum est perfectio voluntatis sicut forma materiae.
	Voluntas igitur non consequetur ultimum finem nisi fuerit disposita convenienter.
	Disponitur autem ad finem voluntas per intentionem et desiderium finis.
	Non igitur consequetur finem cuius intentio a fine avertitur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="26995"/>Praeterea.
	In his quae sunt ordinata ad finem, talis habitudo invenitur quod, si finis est vel erit, necesse est ea quae sunt ad finem fore; si autem ea quae sunt ad finem non sunt, nec finis erit: si enim finis esse potest etiam non existentibus illis quae sunt ad finem, frustra per huiusmodi media quaeritur finis.
	Confessum est autem apud omnes quod homo per opera virtutum, in quibus praecipuum est intentio finis debiti, consequitur ultimum finem suum, qui est felicitas.
	Si ergo aliquis contra virtutem agat, ab intentione ultimi finis aversus, conveniens est quod ultimo fine privetur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="26996"/>Hinc est quod dicitur Matth. 7-23: <hi>discedite a me, omnes qui operamini iniquitatem</hi>.</p>
</div3></div2>
<div2 n="144"><head>Caput 144: Quod per peccatum mortale ultimo fine aliquis in aeternum privatur</head> 
<div3 n="1"><head>1 </head>
<p><milestone id="n. 1" unit="section"/><A NAME="26998"/>Oportet autem hanc poenam qua quis privatur ultimo fine, esse interminabilem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="26999"/>Privatio enim alicuius non est nisi quando natum est haberi: non enim catulus mox natus dicitur visu privatus.
	Ultimum autem finem consequi non est homo aptus natus in hac vita, ut probatum est.
	Privatio ergo huiusmodi finis oportet quod sit poena post hanc vitam.
	Sed post hanc vitam non remanet homini facultas adipiscendi ultimum finem.
	Anima enim indiget corpore ad consecutionem sui finis: inquantum per corpus perfectionem acquirit et in scientia et in virtute.
	Anima autem, postquam a corpore fuerit separata, non redit iterum ad hunc statum quod per corpus perfectionem accipiat, sicut dicebant transcorporationem ponentes, contra quos superius, disputatum est.
	Necesse est igitur quod ille qui hac poena punitur ut ultimo fine privetur, in aeternum privatus remaneat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27000"/>Adhuc.
	Si aliquid privatur eo quod est in natura eius ut habeatur, impossibile est illud reparari nisi fiat resolutio in praeiacentem materiam, ut iterum aliud de novo generetur: sicut cum animal amittit visum aut alium sensum.
	Impossibile est autem quod id quod iam generatum est, iterum generetur, nisi prius corrumpatur: et tunc ex eadem materia poterit aliud integrum generari, non idem numero, sed specie.
	Res autem spiritualis, ut anima vel Angelus, non potest resolvi per corruptionem in aliquam praeiacentem materiam, ut iterum generetur aliud idem specie.
	Si igitur privetur eo quod est in natura ipsius ut habeat, oportet quod in perpetuum maneat talis privatio.
	Est autem in natura animae et Angeli ordo ad ultimum finem, qui est Deus.
	Si ergo ab hoc ordine decidat per aliquam poenam, in perpetuum talis poena manebit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27001"/>Item.
	Naturalis aequitas hoc habere videtur, quod unusquisque privetur bono contra quod agit: ex hoc enim reddit se tali bono indignum.
	Et inde est quod, secundum civilem iustitiam, qui contra rempublicam peccat, societate reipublicae privatur omnino, vel per mortem vel per exilium perpetuum: nec attenditur quanta fuerit mora temporis in peccando, sed quid sit contra quod peccavit.
	Eadem autem est comparatio totius vitae praesentis ad rempublicam terrenam, et totius aeternitatis ad societatem beatorum, qui, ut supra ostensum est, ultimo fine aeternaliter potiuntur.
	Qui ergo contra ultimum finem peccat, et contra caritatem, per quam est societas beatorum et tendentium in beatitudinem, in aeternum debet puniri, quamvis aliqua brevi temporis mora peccaverit.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27002"/>Praeterea.
	Apud divinum iudicium voluntas pro facto computatur: quia, sicut homines vident ea quae exterius aguntur, ita Deus inspicit hominum corda.
	Qui autem propter aliquod temporale bonum aversus est ab ultimo fine, qui in aeternum possidetur, praeposuit fruitionem temporalem illius boni temporalis aeternae fruitioni ultimi finis.
	Unde patet quod multo magis voluisset in aeternum illo bono temporali frui.
	Ergo, secundum divinum iudicium, ita puniri debet ac si aeternaliter peccasset.
	Nulli autem dubium est quin pro aeterno peccato aeterna poena debeatur.
	Debetur igitur ei qui ab ultimo fine avertitur, poena aeterna.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27003"/>Adhuc.
	Eadem iustitiae ratione poena peccatis redditur, et bonis actibus praemium.
	Praemium autem virtutis est beatitudo.
	Quae quidem est aeterna, ut supra ostensum est.
	Ergo et poena qua quis a beatitudine excluditur, debet esse aeterna.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27004"/>Hinc est quod dicitur Matth. 25-46: <hi>ibunt hi in supplicium aeternum, iusti autem in vitam aeternam</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27005"/>Per hoc autem excluditur error dicentium poenas malorum quandoque esse terminandas.
	Quae quidem positio ortum habuisse videtur a positione quorundam philosophorum, qui dicebant omnes poenas purgatorias esse, et ita quandoque terminandas.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27006"/>Videbatur autem hoc persuasibile: tum ex humana consuetudine.
	Poenae enim humanis legibus inferuntur ad emendationem vitiorum: unde sicut medicinae quaedam sunt.
	Tum etiam ratione.
	Si enim poena non propter aliud infertur a puniente, sed propter se tantum, sequitur quod in poenis propter se delectetur: quod bonitati divinae non congruit.
	Oportet igitur poenas propter aliud inferri.
	Nec videtur alius convenientior finis quam emendatio vitiorum.
	Videtur igitur convenienter dici omnes poenas purgatorias esse, et per consequens quandoque terminandas: cum illud quod est purgabile, accidentale sit rationi creaturae, et possit removeri absque consumptione substantiae.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27007"/>Est autem concedendum quod poenae inferuntur a Deo non propter se, quasi Deus in ipsis delectetur, sed propter aliud: scilicet propter ordinem imponendum creaturis, in quo bonum universi consistit.
	Exigit autem hoc ordo rerum, ut proportionaliter omnia divinitus dispensentur: propter quod dicitur in libro sapientiae, quod Deus omnia facit in pondere, numero et mensura.
	Sicut autem praemia proportionaliter respondent actibus virtuosis, ita poenae peccatis.
	Et quibusdam peccatis proportionantur poenae sempiternae, ut ostensum est.
	Infligit igitur Deus pro quibusdam peccatis poenas aeternas, ut debitus ordo servetur in rebus, qui eius sapientiam demonstrat.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27008"/>Si quis tamen concedat omnes poenas ad emendationem morum induci, et non propter aliud: non tamen propter hoc cogitur ponere omnes poenas purgatorias et terminabiles esse.
	Nam et secundum leges humanas aliqui morte puniuntur, non quidem ad emendationem sui, sed aliorum.
	Hinc est quod Prov. 19-25 dicitur: <hi>pestilente flagellato, stultus sapientior erit</hi>.
	Quidam etiam, secundum humanas leges, a civitate perpetuo exilio excluduntur, ut, eis subtractis, civitas purior reddatur.
	Unde dicitur Prov. 22-10: <hi>eiice derisorem, et exibit cum eo iurgium, cessabuntque causae et contumeliae</hi>.
	Nihil igitur prohibet, etiam si poenae non nisi ad emendationem morum adhibeantur, quin, secundum divinum iudicium, aliqui debeant a societate bonorum perpetuo separari et in aeternum puniri, ut ex perpetuae poenae timore homines peccare desistant, et bonorum societas purior ex eorum separatione reddatur: sicut dicitur Apoc. 22-27: <hi>non intrabit in eam</hi>, idest in Ierusalem caelestem, per quam designatur societas bonorum, <hi>aliquid coinquinatum, aut faciens abominationem et mendacium</hi>.</p>
</div3></div2>
<div2 n="145"><head>Caput 145: Quod peccata puniuntur etiam per experientiam alicuius nocivi</head> 
<div3 n="1"><head>1 </head>
<p><milestone id="n. 1" unit="section"/><A NAME="27010"/>Non solum autem qui contra Deum peccant, puniendi sunt per hoc quod a beatitudine perpetuo excluduntur, sed per experimentum alicuius nocivi.
	Poena enim debet proportionaliter culpae respondere, ut supra ostensum est.
	In culpa autem non solum avertitur mens ab ultimo fine, sed etiam indebite convertitur in alia quasi in fines.
	Non solum ergo puniendus est qui peccat per hoc quod excludatur a fine, sed etiam per hoc quod ex aliis rebus sentiat nocumentum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27011"/>Amplius.
	Poenae inferuntur pro culpis ut timore poenarum homines a peccatis retrahantur, ut supra dictum est.
	Nullus autem timet amittere id quod non desiderat adipisci.
	Qui ergo habent voluntatem aversam ab ultimo fine, non timent excludi ab illo.
	Non ergo per solam exclusionem ab ultimo fine a peccando revocarentur.
	Oportet igitur peccantibus etiam aliam poenam adhiberi, quam timeant peccantes.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27012"/>Item.
	Si quis eo quod est ad finem inordinate utitur, non solum fine privatur, sed etiam aliud nocumentum incurrit: ut patet in cibo inordinate assumpto, qui non solum firmitatem non confert, sed etiam aegritudinem inducit.
	Qui autem in rebus creatis finem constituit, eis non utitur secundum quod debet, referendo scilicet ad ultimum finem.
	Non ergo solum debet puniri per hoc quod beatitudine careat, sed etiam per hoc quod aliquod nocumentum ab ipsis experiatur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27013"/>Praeterea.
	Sicut recte agentibus debentur bona, ita perverse agentibus debentur mala.
	Sed illi qui recte agunt, in fine ab eis intento percipiunt perfectionem et gaudium.
	E contrario ergo debetur haec poena peccantibus, ut ex his in quibus sibi finem constituunt, afflictionem accipiant et nocumentum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27014"/>Hinc est quod divina Scriptura peccatoribus comminatur non solum exclusionem a gloria, sed etiam afflictionem ex aliis rebus.
	Dicitur enim Matth. 25-41: <hi>discedite a me, maledicti, in ignem aeternum, qui paratus est Diabolo et Angelis eius</hi>.
	Et in Psalmo 10-7: <hi>pluet super peccatores laqueos: ignis, sulphur, et spiritus procellarum pars calicis eorum</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27015"/>Per hoc autem excluditur opinio Algazelis, qui posuit quod peccatoribus haec sola poena reddetur, quod affligentur amissione ultimi finis.</p>
</div3></div2>
<div2 n="146"><head>Caput 146: Quod iudicibus licet poenas inferre</head> 
<div3 n="1"><head>1 </head>
<p><milestone id="n. 1" unit="section"/><A NAME="27017"/>Quia vero poenas a Deo inflictas aliqui parvipendunt, propter hoc quod, sensibilibus dediti, solum ea quae videntur curant; ideo per divinam providentiam ordinatum est ut in terris sint homines qui per poenas sensibiles et praesentes aliquos ad observantiam iustitiae cogant.
	Quos manifestum est non peccare dum malos puniunt.
	Nullus enim peccat ex hoc quod iustitiam facit.
	Iustum autem est malos puniri: quia per poenam culpa ordinatur, ut ex supra dictis patet.
	Non igitur iudices peccant malos puniendo.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27018"/>Adhuc.
	Homines qui in terris super alios constituuntur, sunt quasi divinae providentiae executores: Deus enim, per suae providentiae ordinem, per superiora inferiora exequitur, ut ex supra dictis patet.
	Nullus autem ex hoc quod exequitur ordinem divinae providentiae, peccat.
	Habet autem hoc ordo divinae providentiae, ut boni praemientur et mali puniantur, ut ex supra dictis patet.
	Non igitur homines qui aliis praesunt, peccant ex hoc quod bonos remunerant et puniunt malos.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27019"/>Amplius.
	Bonum non indiget malo, sed e converso.
	Illud igitur quod est necessarium ad conservationem boni, non potest esse secundum se malum.
	Ad conservationem autem concordiae inter homines necessarium est quod poenae malis infligantur.
	Punire igitur malos non est secundum se malum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27020"/>Item.
	Bonum commune melius est quam bonum particulare unius.
	Subtrahendum est igitur bonum particulare ut conservetur bonum commune.
	Vita autem quorundam pestiferorum impedit commune bonum, quod est concordia societatis humanae.
	Subtrahendi igitur sunt huiusmodi homines per mortem ab hominum societate.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27021"/>Praeterea.
	Sicut medicus in sua operatione intendit sanitatem, quae consistit in ordinata concordia humorum, ita rector civitatis intendit in sua operatione pacem, quae consistit in civium ordinata concordia.
	Medicus autem abscindit membrum putridum bene et utiliter, si per ipsum immineat corruptio corporis.
	Iuste igitur et absque peccato rector civitatis homines pestiferos occidit, ne pax civitatis turbetur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27022"/>Hinc est quod apostolus dicit, I Cor. 5-6: <hi>nescitis quia modicum fermentum totam massam corrumpit?</hi> Et post pauca subdit: <hi>auferte malum ex vobis ipsis</hi>.
	Et Rom. 13-4, dicitur de potestate terrena quod <hi>non sine causa gladium portat: Dei enim minister est, vindex in iram ei qui male agit</hi>.
	Et I Petr. 2, dicitur: <hi>subiecti estote omni humanae creaturae propter Deum: sive regi, quasi praecellenti; sive ducibus, quasi Missis ad vindictam malefactorum, laudem vero bonorum</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27023"/>Per hoc autem excluditur error quorundam dicentium vindictas corporales non licite fieri.
	Qui ad sui fulcimentum erroris inducunt quod dicitur Exod. 20-13: <hi>non occides</hi>.
	Quod etiam Matth. 5-21 resumitur.
	Inducunt etiam quod dicitur Matth. 13-30, quod dominus ministris volentibus zizaniam colligere de medio tritici, respondit: <hi>sinite utraque crescere usque ad messem</hi>.
	Per zizaniam autem <hi>filii nequam</hi> intelliguntur, per messem autem <hi>saeculi finis</hi>, ut ibidem dicitur.
	Non igitur mali subtrahendi sunt de medio bonorum per occisionem.
	Inducunt etiam quod homo quandiu in mundo est, potest in melius transmutari.
	Non ergo est per occisionem subtrahendus a mundo, sed ad poenitentiam reservandus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27024"/>Haec autem frivola sunt.
	Nam in lege quae dicit, <hi>non occides</hi>, postmodum subditur: <hi>maleficos non patieris vivere</hi>.
	Ex quo datur intelligi occisionem hominum iniustam prohibitam esse.
	Quod etiam ex verbis domini apparet Matth. 5.
	Nam cum dixisset, <hi>audistis quia dictum est antiquis, non occides</hi>, subiunxit: 22 <hi>ego autem dico vobis, qui irascitur fratri suo</hi> et cetera.
	Ex quo dat intelligere illam occisionem esse prohibitam quae procedit ex ira, non autem illam quae procedit ex zelo iustitiae.
	Quod etiam dominus dicit, <hi>sinite utraque crescere usque ad messem</hi>, qualiter intelligendum sit, apparet per id quod sequitur: <hi>ne forte, colligentes zizania, eradicetis simul et triticum</hi>.
	Ibi ergo interdicitur malorum occisio ubi hoc sine periculo bonorum fieri non potest.
	Quod plerumque contingit quando mali nondum discernuntur a bonis per manifesta peccata; vel quando timetur periculum ne mali multos bonos post se trahant.
	Quod vero mali, quandiu vivunt, emendari possunt, non prohibet quin iuste possint occidi: quia periculum quod de eorum vita imminet, est maius et certius quam bonum quod de eorum emendatione expectatur.
	Habent etiam in ipso mortis articulo facultatem ut per poenitentiam convertantur ad Deum.
	Quod si adeo sunt obstinati quod etiam in mortis articulo cor eorum a malitia non recedit, satis probabiliter aestimari potest quod nunquam a malitia resipiscant.</p>
</div3></div2>
<div2 n="147"><head>Caput 147: Quod homo indiget divino auxilio ad beatitudinem consequendam</head> 
<div3 n="1"><head>1 </head>
<p><milestone id="n. 1" unit="section"/><A NAME="27026"/>Quia vero ex superioribus manifestum est quod divina providentia aliter disponit creaturas rationales quam res alias secundum quod in conditione naturae propriae ab aliis differunt, restat ostendendum quod etiam ex dignitate finis altior gubernationis modus a divina providentia eis adhibetur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27027"/>Manifestum est autem quod secundum convenientiam suae naturae, ad altiorem participationem finis perveniunt.
	Quia enim intellectualis naturae sunt, per suam operationem intelligibilem veritatem attingere possunt: quod aliis rebus non competit, quae intellectu carent.
	Et quidem secundum quod ad intelligibilem veritatem naturali operatione perveniunt, manifestum est eis aliter provideri divinitus quam aliis rebus: inquantum homini datus est intellectus et ratio, per quae veritatem et discernere et investigare possit; datae sunt etiam ei vires sensitivae, et interiores et exteriores, quibus ad investigandam veritatem adiuvetur; datus est etiam ei loquelae usus, per cuius officium veritatem quam aliquis mente concipit, alteri manifestare possit; ut sic homines seipsos iuvent in cognitione veritatis, sicut et in aliis rebus necessariis vitae, cum sit homo animal naturaliter sociale.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27028"/>Sed ulterius ultimus finis hominis in quadam veritatis cognitione constitutus est quae naturalem facultatem ipsius excedit: ut scilicet ipsam primam veritatem videat in seipsa, sicut supra ostensum est.
	Hoc autem inferioribus creaturis non competit, ut scilicet ad finem pervenire possint qui eorum facultatem naturalem excedat.
	Oportet igitur ut etiam ex hoc fine attendatur diversus gubernationis modus circa homines, et alias inferiores creaturas.
	Ea enim quae sunt ad finem, necesse est fini esse proportionata.
	Si igitur homo ordinatur in finem qui eius facultatem naturalem excedat, necesse est ei aliquod auxilium divinitus adhiberi supernaturale, per quod tendat in finem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27029"/>Adhuc.
	Res inferioris naturae in id quod est proprium superioris naturae non potest perduci nisi virtute illius superioris naturae: sicut luna, quae ex se non lucet, fit lucida virtute et actione solis; et aqua, quae per se non calet, fit calida virtute et actione ignis.
	Videre autem ipsam primam veritatem in seipsa ita transcendit facultatem humanae naturae, quod est proprium solius Dei, ut supra ostensum est.
	Indiget igitur homo auxilio divino ad hoc quod in dictum finem perveniat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27030"/>Item.
	Unaquaeque res per operationem suam ultimum finem consequitur.
	Operatio autem virtutem sortitur ex principio operante: unde per actionem seminis generatur aliquid in determinata specie, cuius virtus in semine praeexistit.
	Non potest igitur homo per operationem suam pervenire in ultimum finem suum, qui transcendit facultatem naturalium potentiarum, nisi eius operatio ex divina virtute efficaciam capiat perducendi ad finem praedictum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27031"/>Amplius.
	Nullum instrumentum secundum virtutem propriae formae perducere potest ad ultimam perfectionem, sed solum secundum virtutem principalis agentis: quamvis secundum propriam virtutem aliquam dispositionem facere possit ad ultimam perfectionem.
	A serra enim secundum rationem propriae formae est sectio ligni, sed forma scamni est ab arte, quae utitur instrumento: similiter resolutio et consumptio in corpore animalis est a calore ignis, sed generatio carnis, et determinatio augmenti, et alia huiusmodi, sunt ab anima vegetabili, quae utitur calore igneo sicut instrumento.
	Sub Deo autem, qui est primus intellectus et volens, ordinantur omnes intellectus et voluntates sicut instrumenta sub principali agente.
	Oportet igitur quod eorum operationes efficaciam non habeant respectu ultimae perfectionis, quae est adeptio finalis beatitudinis, nisi per virtutem divinam.
	Indiget igitur rationalis natura divino auxilio ad consequendum ultimum finem.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27032"/>Praeterea.
	Homini adsunt impedimenta plurima perveniendi ad finem.
	Impeditur enim debilitate rationis, quae de facili trahitur in errorem, per quem a recta via perveniendi in finem excluditur.
	Impeditur etiam ex passionibus partis sensitivae, et ex affectionibus quibus ad sensibilia et inferiora trahitur, quibus quanto magis inhaeret, longius ab ultimo fine distat: haec enim infra hominem sunt, finis autem hominis superior eo existit.
	Impeditur etiam plerumque corporis infirmitate ab executione virtuosorum actuum, quibus ad beatitudinem tenditur.
	Indiget igitur auxilio divino homo ne per huiusmodi impedimenta totaliter ab ultimo fine deficiat.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27033"/>Hinc est quod dicitur Ioan. 6-44: <hi>nemo potest venire ad me nisi pater, qui misit me, traxerit illum</hi>; et 15-4: <hi>sicut palmes non potest ferre fructum a semetipso nisi manserit in vite, sic nec vos nisi in me manseritis</hi>.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27034"/>Per hoc autem excluditur error Pelagianorum qui dixerunt quod per solum liberum arbitrium homo poterat Dei gloriam promereri.</p>
</div3></div2>
<div2 n="148"><head>Caput 148: Quod per auxilium divinae gratiae homo non cogitur ad virtutem</head> 
<div3 n="1"><head>1 </head>
<p><milestone id="n. 1" unit="section"/><A NAME="27036"/>Posset autem videri alicui quod per divinum auxilium aliqua coactio homini inferatur ad bene agendum, ex hoc quod dictum est, <hi>nemo potest venire ad me nisi pater, qui misit me, traxerit eum</hi>; et ex hoc dicitur Rom. 8-14, <hi>qui spiritu Dei aguntur, hi filii Dei sunt</hi> et II Cor. 5-14, <hi>caritas Christi urget nos</hi>.
	Trahi enim, et agi, et urgeri, coactionem importare videntur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27037"/>Hoc autem non esse verum manifeste ostenditur.
	Divina enim providentia rebus omnibus providet secundum modum eorum, ut supra ostensum est.
	Est autem proprium homini, et omni rationali naturae, quod voluntarie agat et suis actibus dominetur, ut ex supra dictis patet.
	Huic autem coactio contrariatur.
	Non igitur Deus suo auxilio hominem cogit ad recte agendum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27038"/>Adhuc.
	Divinum auxilium sic intelligitur ad bene agendum homini adhiberi, quod in nobis nostra opera operatur, sicut causa prima operatur operationes causarum secundarum, et agens principale operatur actionem instrumenti: unde dicitur Isaiae 26-12: <hi>omnia opera nostra operatus es in nobis, domine</hi>.
	Causa autem prima causat operationem causae secundae secundum modum ipsius.
	Ergo et Deus causat in nobis nostra opera secundum modum nostrum, qui est ut voluntarie, et non coacte agamus.
	Non igitur divino auxilio aliquis cogitur ad recte agendum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27039"/>Amplius.
	Homo per voluntatem ordinatur in finem: obiectum enim voluntatis est bonum et finis.
	Auxilium autem divinum nobis ad hoc praecipue impenditur ut consequamur finem.
	Eius ergo auxilium non excludit a nobis actum voluntatis, sed ipsum praecipue in nobis facit: unde et apostolus dicit, Philipp. 2-13: <hi>Deus est qui operatur in nobis velle et perficere, pro bona voluntate</hi>.
	Coactio autem excludit in nobis actum voluntatis: coacte enim agimus cuius contrarium volumus.
	Non ergo Deus suo auxilio nos cogit ad recte agendum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27040"/>Item.
	Homo pervenit ad ultimum suum finem per actus virtutum: felicitas enim virtutis praemium ponitur.
	Actus autem coacti non sunt actus virtutum: nam in virtute praecipuum est electio, quae sine voluntario esse non potest, cui violentum contrarium est.
	Non igitur divinitus homo cogitur ad recte agendum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27041"/>Praeterea.
	Ea quae sunt ad finem, debent esse fini proportionata.
	Finis autem ultimus, qui est felicitas, non competit nisi voluntarie agentibus, qui sunt domini sui actus: unde neque inanimata, neque bruta animalia felicia dicimus, sicut nec fortunata aut infortunata, nisi secundum metaphoram.
	Auxilium igitur quod homini datur divinitus ad felicitatem consequendam, non est coactivum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27042"/>Hinc est quod Deut. 30 dicitur: <hi>considera quod hodie proposuerit dominus in conspectu tuo vitam et bonum, et e contrario mortem et malum: ut diligas dominum Deum tuum, et ambules in viis eius.
	Si autem aversum fuerit cor tuum et audire nolueris, praedico tibi hodie quod pereas</hi>.
	Et Eccli. 15-18 dicitur: <hi>ante hominem est vita et mors, bonum et malum.
	Quod placuerit ei, dabitur illi</hi>.</p>
</div3></div2>
<div2 n="149"><head>Caput 149: Quod divinum auxilium homo promereri non potest</head> 
<div3 n="1"><head>1 </head>
<p><milestone id="n. 1" unit="section"/><A NAME="27044"/>Ex dictis autem manifeste ostenditur quod auxilium divinum homo promereri non potest.
	Quaelibet enim res ad id quod supra ipsam est, materialiter se habet.
	Materia autem non movet seipsam ad suam perfectionem sed oportet quod ab alio moveatur.
	Homo igitur non movet seipsum ad hoc quod adipiscatur divinum auxilium, quod supra ipsum est, sed potius ad hoc adipiscendum a Deo movetur.
	Motio autem moventis praecedit motum mobilis ratione et causa.
	Non igitur propter hoc nobis datur auxilium divinum quia nos ad illud per bona opera promovemus, sed potius ideo nos per bona opera proficimus, quia divino auxilio praevenimur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27045"/>Adhuc.
	Agens instrumentale non disponit ad perfectionem inducendam a principali agente nisi secundum quod agit ex virtute principalis agentis: sicut calor ignis non magis praeparat materiam ad formam carnis quam ad aliam formam, nisi inquantum agit in virtute animae.
	Sed anima nostra operatur sub Deo sicut agens instrumentale sub principali agente.
	Non igitur potest se anima praeparare ad suscipiendum effectum divini auxilii nisi secundum quod agit ex virtute divina.
	Praevenitur igitur divino auxilio ad bene operandum, magis quam divinum auxilium praeveniat, quasi merendo illud vel se praeparando ad illud.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27046"/>Amplius.
	Nullum agens particulare potest universaliter praevenire actionem primi universalis agentis: eo quod omnis actio particularis agentis originem habet ab universali agente; sicut in istis inferioribus omnis motus praevenitur a motu caelesti.
	Sed anima humana ordinatur sub Deo sicut particulare agens sub universali.
	Impossibile est ergo esse aliquem rectum motum in ipsa quem non praeveniat actio divina.
	Unde et Ioan. 15-5, dominus dicit: <hi>sine me nihil potestis facere</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27047"/>Item.
	Merces proportionatur merito: cum in retributione mercedis aequalitas iustitiae observetur.
	Effectus autem divini auxilii, qui facultatem naturae excedit, non est proportionatus actibus quos homo ex naturali facultate producit.
	Non igitur per huiusmodi actus potest homo praedictum auxilium mereri.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27048"/>Praeterea.
	Cognitio praecedit voluntatis motum.
	Cognitio autem supernaturalis finis est homini a Deo: cum per rationem naturalem in ipsum attingere homo non possit, eo quod facultatem naturalem excedit.
	Oportet ergo quod motus voluntatis nostrae in ultimum finem auxilium divinum praeveniat.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27049"/>Hinc est quod dicitur Tit. 3-5: <hi>non ex operibus iustitiae quae fecimus nos, sed secundum suam misericordiam salvos nos fecit</hi>.
	Et Rom. 9-16: <hi>non est volentis</hi>, scilicet velle, <hi>nec currentis</hi> scilicet currere, <hi>sed miserentis Dei</hi>: quia scilicet oportet quod ad bene volendum et operandum homo divino praeveniatur auxilio; sicut consuetum est quod effectus aliquis non attribuitur proximo operanti, sed primo moventi; attribuitur enim victoria duci, quae labore militum perpetratur.
	Non ergo per huiusmodi verba excluditur liberum voluntatis arbitrium, sicut quidam male intellexerunt, quasi homo non sit dominus suorum actuum interiorum et exteriorum: sed ostenditur Deo esse subiectum.
	Et Thren. 4 dicitur: <hi>converte nos, domine, ad te, et convertemur</hi>: per quod patet quod conversio nostra ad Deum praevenitur auxilio Dei nos convertentis.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27050"/>Legitur tamen Zach. 1-3, ex persona Dei dictum, <hi>convertimini ad me, et convertar ad vos</hi>: non quin Dei operatio nostram conversionem praeveniat, ut dictum est, sed quia conversionem nostram, qua ad ipsum convertimur, adiuvat subsequenter, eam roborando ut ad effectum perveniat, et stabiliendo ut finem debitum consequatur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27051"/>Per hoc autem excluditur error Pelagianorum, qui dicebant huiusmodi auxilium propter merita nobis dari; et quod iustificationis nostrae initium ex nobis sit, consummatio autem a Deo.</p>
</div3></div2>
<div2 n="150"><head>Caput 150: Quod praedictum divinum auxilium gratia nominatur, et quid sit gratia gratum faciens</head> 
<div3 n="1"><head>1 </head>
<p><milestone id="n. 1" unit="section"/><A NAME="27053"/>Quia vero hoc quod datur alicui absque suis meritis praecedentibus, gratis ei dicitur dari; cum divinum auxilium homini exhibitum omne meritum humanum praeveniat ut ostensum est, consequitur quod hoc auxilium gratis homini impendatur, et ex hoc convenienter gratiae nomen accepit.
	Unde et apostolus dicit, Rom. 11-6: <hi>si gratia est, iam non ex operibus: alioquin gratia iam non est gratia</hi>.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27054"/>Est autem et alia ratio propter quam praedictum Dei auxilium gratiae nomen accepit.
	Dicitur enim aliquis alicui esse gratus, quia est ei dilectus: unde et qui ab aliquo diligitur, dicitur gratiam eius habere.
	Est autem de ratione dilectionis ut diligens bonum velit ei quem diligit, et operetur.
	Et quidem Deus bona vult et operatur circa omnem creaturam: ipsum enim esse creaturae, et omnis eius perfectio, est a Deo volente et operante, ut supra ostensum est; unde dicitur Sap. 11-25: <hi>diligis omnia quae sunt, et nihil odisti eorum quae fecisti</hi>.
	Sed specialis ratio divinae dilectionis ad illos consideratur quibus auxilium praebet ad hoc quod consequantur bonum quod ordinem naturae eorum excedit, scilicet perfectam fruitionem non alicuius boni creati, sed sui ipsius.
	Hoc igitur auxilium convenienter gratia dicitur, non solum quia gratis datur, ut ostensum est: sed etiam quia hoc auxilio homo speciali quadam praerogativa redditur Deo gratus.
	Unde et apostolus dicit, Ephes. 1-5 <hi>praedestinavit nos in adoptionem filiorum, secundum propositum voluntatis suae, in laudem gloriae gratiae suae, in qua gratificavit nos in dilecto filio suo</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27055"/>Oportet autem hanc gratiam aliquid in homine gratificato esse, quasi quandam formam et perfectionem ipsius.
	Quod enim in aliquem finem dirigitur, oportet quod habeat continuum ordinem in ipsum: nam movens continue mutat quousque mobile per motum finem sortiatur.
	Cum igitur auxilio divinae gratiae homo dirigatur in ultimum finem, ut ostensum est, oportet quod continue homo isto auxilio potiatur, quousque ad finem perveniat.
	Hoc autem non esset si praedictum auxilium participaret homo secundum aliquem motum aut passionem, et non secundum aliquam formam manentem, et quasi quiescentem in ipso: motus enim et passio talis non esset in homine nisi quando actu converteretur in finem; quod non continue ab homine agitur, ut praecipue patet in dormientibus.
	Est ergo gratia gratum faciens aliqua forma et perfectio in homine manens, etiam quando non operatur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27056"/>Adhuc.
	Dilectio Dei est causativa boni quod in nobis est: sicut dilectio hominis provocatur et causatur ex aliquo bono quod in dilecto est.
	Sed homo provocatur ad specialiter aliquem diligendum propter aliquod speciale bonum in dilecto praeexistens.
	Ergo ubi ponitur specialis dilectio Dei ad hominem, oportet quod consequenter ponatur aliquod speciale bonum homini a Deo collatum.
	Cum igitur, secundum praedicta, gratia gratum faciens designet specialem dilectionem Dei ad hominem, oportet quod aliqua specialis bonitas et perfectio per hoc homini inesse designetur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27057"/>Amplius.
	Unumquodque ordinatur in finem sibi convenientem secundum rationem suae formae: diversarum enim specierum diversi sunt fines.
	Sed finis in quem homo dirigitur per auxilium divinae gratiae, est supra naturam humanam.
	Ergo oportet quod homini superaddatur aliqua supernaturalis forma et perfectio, per quam convenienter ordinetur in finem praedictum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27058"/>Item.
	Oportet quod homo ad ultimum finem per proprias operationes perveniat.
	Unumquodque autem operatur secundum propriam formam.
	Oportet igitur, ad hoc quod homo perducatur in ultimum finem per proprias operationes, quod superaddatur ei aliqua forma, ex qua eius operationes efficaciam aliquam accipiant promerendi ultimum finem.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27059"/>Praeterea.
	Divina providentia omnibus providet secundum modum suae naturae, ut ex supra dictis patet.
	Est autem hic modus proprius hominum, quod ad perfectionem suarum operationum oportet eis inesse, super naturales potentias, quasdam perfectiones et habitus, quibus quasi connaturaliter et faciliter et delectabiliter bonum et bene operentur.
	Igitur auxilium gratiae, quod homo a Deo consequitur ad perveniendum in ultimum finem, aliquam formam et perfectionem homini inesse designat.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27060"/>Hinc est quod gratia Dei in Scriptura quasi lux quaedam designatur: dicit enim apostolus Ephes. 5-8: <hi>eratis aliquando tenebrae: nunc autem lux in domino</hi>.
	Decenter autem perfectio per quam homo promovetur in ultimum finem, quae in Dei visione consistit, dicitur lux, quae est principium videndi.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27061"/>Per hoc autem excluditur opinio quorundam dicentium quod gratia Dei nihil in homine ponit: sicut nihil in aliquo ponitur ex hoc quod dicitur gratiam regis habere, sed solum in rege diligente.
	Patet ergo eos fuisse deceptos ex hoc quod non attenderunt differentiam inter dilectionem divinam et humanam.
	Divina enim dilectio est causativa boni quod in aliquo diligit: non semper autem humana.</p>
</div3></div2>
<div2 n="151"><head>Caput 151: Quod gratia gratum faciens causat in nobis dilectionem Dei</head> 
<div3 n="1"><head>1 </head>
<p><milestone id="n. 1" unit="section"/><A NAME="27063"/>Ex praemissis autem manifestum fit quod per auxilium gratiae divinae gratum facientis hoc homo consequitur, quod Deum diligat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27064"/>Gratia enim gratum faciens est in homine divinae dilectionis effectus.
	Proprius autem divinae dilectionis effectus in homine esse videtur quod Deum diligat.
	Hoc enim est praecipuum in intentione diligentis, ut a dilecto reametur: ad hoc enim praecipue studium diligentis tendit, ut ad sui amorem dilectum attrahat; et nisi hoc accidat, oportet dilectionem dissolvi.
	Igitur ex gratia gratum faciente hoc in homine sequitur, quod Deum diligat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27065"/>Adhuc.
	Eorum quorum est unus finis, oportet aliquam unionem esse inquantum ordinantur ad finem: unde et in civitate homines per quandam concordiam adunantur ut possint consequi reipublicae bonum; et milites in acie oportet uniri et concorditer agere ad hoc quod victoriam, quae est communis finis, consequantur.
	Finis autem ultimus, ad quem homo per auxilium divinae gratiae perducitur, est visio Dei per essentiam, quae propria est ipsius Dei: et sic hoc finale bonum communicatur homini a Deo.
	Non potest igitur homo ad hunc finem perduci nisi uniatur Deo per conformitatem voluntatis.
	Quae est proprius effectus dilectionis: nam amicorum proprium est idem velle et nolle, et de eisdem gaudere et dolere.
	Per gratiam ergo gratum facientem homo constituitur Dei dilector: cum per eam homo dirigatur in finem ei communicatum a Deo.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27066"/>Amplius.
	Cum finis et bonum sit proprium obiectum appetitus sive affectus, oportet quod per gratiam gratum facientem, quae hominem dirigit in ultimum finem, affectus hominis principaliter perficiatur.
	Principalis autem perfectio affectus est dilectio.
	Cuius signum est, quod omnis motus affectus ab amore derivatur: nullus enim desiderat, aut sperat, aut gaudet, nisi propter bonum amatum; similiter autem neque aliquis refugit, aut timet, aut tristatur, aut irascitur, nisi propter id quod contrariatur bono amato.
	Principalis ergo effectus gratiae gratum facientis est ut homo Deum diligat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27067"/>Item.
	Forma per quam res ordinatur in aliquem finem, assimilat quodammodo rem illam fini: sicut corpus per formam gravitatis acquirit similitudinem et conformitatem ad locum ad quem naturaliter movetur.
	Ostensum est autem quod gratia gratum faciens est forma quaedam in homine per quam ordinatur ad ultimum finem, qui Deus est.
	Per gratiam ergo homo Dei similitudinem consequitur.
	Similitudo autem est dilectionis causa: omne enim simile diligit sibi simile.
	Per gratiam ergo homo efficitur Dei dilector.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27068"/>Praeterea.
	Ad perfectionem operationis requiritur quod aliquis constanter et prompte operetur.
	Hoc autem praecipue facit amor: propter quem etiam difficilia levia videntur.
	Cum igitur ex gratia gratum faciente oporteat hominis operationes perfectas fieri, ut ex dictis patet, necessarium est quod per eandem gratiam Dei dilectio constituatur in nobis.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27069"/>Hinc est quod apostolus dicit, Rom. 5-5: <hi>caritas Dei diffusa est in cordibus nostris per spiritum sanctum, qui datus est nobis</hi>.
	Dominus etiam dilectoribus suis visionem suam repromittit, dicens, Ioan. 14-21: <hi>qui diligit me, diligetur a patre meo: et ego diligam eum, et manifestabo ei meipsum</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27070"/>Unde patet quod gratia, quae ad finem divinae visionis dirigit, dilectionem Dei causat in nobis.</p>
</div3></div2>
<div2 n="152"><head>Caput 152: Quod divina gratia causat in nobis fidem</head> 
<div3 n="1"><head>1 </head>
<p><milestone id="n. 1" unit="section"/><A NAME="27072"/>Ex hoc autem quod divina gratia caritatem in nobis causat, necessarium est quod etiam in nobis fides per gratiam causetur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27073"/>Motus enim quo per gratiam in ultimum finem dirigimur, est voluntarius, non violentus, ut supra ostensum est.
	Voluntarius autem motus in aliquid esse non potest nisi sit cognitum.
	Oportet igitur quod per gratiam in nobis cognitio ultimi finis praestituatur, ad hoc quod voluntarie dirigamur in ipsum.
	Haec autem cognitio non potest esse secundum apertam visionem in statu isto, ut supra probatum est.
	Oportet igitur quod sit cognitio per fidem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27074"/>Amplius.
	In quolibet cognoscente modus cognitionis consequitur modum propriae naturae: unde alius modus cognitionis est Angeli, hominis, et bruti animalis, secundum quod eorum naturae diversae sunt, ut ex praemissis patet.
	Sed homini, ad consequendum ultimum finem, additur aliqua perfectio super propriam naturam, scilicet gratia, ut ostensum est.
	Oportet igitur quod etiam super cognitionem naturalem hominis, addatur in eo aliqua cognitio quae rationem naturalem excedat.
	Et haec est cognitio fidei, quae est de his quae non videntur per rationem naturalem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27075"/>Item.
	Quandocumque ab aliquo agente movetur aliquid ad id quod est proprium illi agenti, oportet quod a principio ipsum mobile subdatur impressionibus agentis imperfecte, quasi alienis et non propriis sibi, quousque fiant ei propriae in termino motus: sicut lignum ab igne primo calefit, et ille calor non est proprius ligno, sed praeter naturam ipsius; in fine autem, quando iam lignum ignitum est, fit ei calor proprius et connaturalis.
	Et similiter, cum aliquis a magistro docetur, oportet quod a principio conceptiones magistri recipiat non quasi eas per se intelligens, sed per modum credulitatis, quasi supra suam capacitatem existentes: in fine autem, quando iam edoctus fuerit, eas poterit intelligere.
	Sicut autem ex dictis patet, auxilio divinae gratiae dirigimur in ultimum finem.
	Ultimus autem finis est manifesta visio primae veritatis in seipsa: ut supra ostensum est.
	Oportet igitur quod, antequam ad istum finem veniatur, intellectus hominis Deo subdatur per modum credulitatis, divina gratia hoc faciente.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27076"/>Praeterea.
	In principio huius operis positae sunt utilitates propter quas necessarium fuit divinam veritatem hominibus per modum credulitatis proponi.
	Ex quibus etiam concludi potest quod necessarium fuit fidem esse divinae gratiae effectum in nobis.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27077"/>Hinc est quod apostolus dicit, ad Ephes. 2-8: <hi>gratia salvati estis per fidem.
	Et hoc non ex vobis: Dei enim donum est</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27078"/>Per hoc autem excluditur error Pelagianorum, qui dicebant quod initium fidei in nobis non erat a Deo, sed a nobis.</p>
</div3></div2>
<div2 n="153"><head>Caput 153: Quod divina gratia causat in nobis spem</head> 
<div3 n="1"><head>1 </head>
<p><milestone id="n. 1" unit="section"/><A NAME="27080"/>Ex eisdem etiam ostendi potest quod oportet in nobis per gratiam spem futurae beatitudinis causari.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27081"/>Dilectio enim quae est ad alios, provenit in homine ex dilectione hominis ad seipsum, inquantum ad amicum aliquis se habet sicut ad se.
	Diligit autem aliquis seipsum inquantum vult sibi bonum: sicut alium diligit inquantum vult ei bonum.
	Oportet igitur quod homo, per hoc quod circa proprium bonum afficitur, perducatur ad hoc quod afficiatur circa bonum alterius.
	Per hoc igitur quod aliquis ab alio sperat bonum, fit homini via ut illum diligat a quo bonum sperat, secundum seipsum: diligitur enim aliquis secundum seipsum quando diligens bonum eius vult, etiam si nihil ei inde proveniat.
	Cum igitur per gratiam gratum facientem causetur in homine quod Deum propter se diligat, consequens fuit ut etiam per gratiam homo spem de Deo adipisceretur.
	Amicitia vero, qua quis alium secundum se diligit, etsi non sit propter propriam utilitatem, habet tamen multas utilitates consequentes, secundum quod unus amicorum alteri subvenit ut sibi ipsi.
	Unde oportet quod, cum aliquis alium diligit, et cognoscit se ab eo diligi, quod de eo spem habeat.
	Per gratiam autem ita constituitur homo Dei dilector, secundum caritatis affectum, quod etiam instruitur per fidem quod a Deo praediligatur: secundum illud quod habetur 1 Ioan. 4-10: <hi>in hoc est dilectio, non quasi nos dilexerimus Deum, sed quoniam ipse prior dilexit nos</hi>.
	Consequitur igitur ex dono gratiae quod homo de Deo spem habeat.
	Ex quo etiam patet quod, sicut spes est praeparatio hominis ad veram Dei dilectionem, ita et e converso ex caritate homo in spe confirmatur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27082"/>Amplius.
	In omni diligente causatur desiderium ut uniatur suo dilecto inquantum possibile est: et hinc est quod delectabilissimum est amicis convivere.
	Si ergo per gratiam homo Dei dilector constituitur, oportet quod in eo causetur desiderium unionis ad Deum, secundum quod possibile est.
	Fides autem, quae causatur ex gratia, declarat possibilem esse unionem hominis ad Deum secundum perfectam fruitionem, in qua beatitudo consistit.
	Huius igitur fruitionis desiderium in homine consequitur ex Dei dilectione.
	Sed desiderium rei alicuius molestat animam desiderantis nisi adsit spes de consequendo.
	Conveniens igitur fuit ut in hominibus in quibus Dei dilectio et fides causatur per gratiam, quod etiam causetur spes futurae beatitudinis adipiscendae.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27083"/>Item.
	In his quae ordinantur ad aliquem finem desideratum, si aliqua difficultas emerserit, solatium affert spes de fine consequendo: sicut amaritudinem medicinae aliquis leviter fert propter spem sanitatis.
	In processu autem quo in beatitudinem tendimus, quae est finis omnium desideriorum nostrorum, multa difficilia imminent sustinenda: nam virtus, per quam ad beatitudinem itur, circa difficilia est.
	Ad hoc igitur ut levius et promptius homo in beatitudinem tenderet, necessarium fuit ei spem de obtinenda beatitudine adhibere.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27084"/>Praeterea.
	Nullus movetur ad finem ad quem aestimat esse impossibile perveniri.
	Ad hoc igitur quod aliquis pergat in finem aliquem, oportet quod afficiatur ad finem illum tanquam possibilem haberi: et hic est affectus spei.
	Cum igitur per gratiam dirigatur homo in ultimum finem beatitudinis, necessarium fuit ut per gratiam imprimeretur humano affectui spes de beatitudine consequenda.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27085"/>Hinc est quod dicitur 1 Petri 1-3 <hi>regeneravit nos in spem vivam, in hereditatem immarcescibilem, conservatam in caelis</hi>.
	Et Rom. 8-24 dicitur: <hi>spe salvi facti sumus</hi>.</p>
</div3></div2>
<div2 n="154"><head>Caput 154: De donis gratiae gratis datae; in quo de divinationibus Daemonum</head> 
<div3 n="1"><head>1 </head>
<p><milestone id="n. 1" unit="section"/><A NAME="27087"/>Quia vero ea quae homo per se non videt, cognoscere non potest nisi ea recipiat ab eo qui videt; fides autem est de his quae non videmus: oportet cognitionem eorum de quibus est fides, ab eo derivari qui ea ipse videt.
	Hic autem Deus est, qui seipsum perfecte comprehendit, et naturaliter suam essentiam videt: de Deo enim fidem habemus.
	Oportet igitur ea quae per fidem tenemus, a Deo in nos pervenire.
	Cum autem quae a Deo sunt, ordine quodam agantur, ut supra ostensum est, in manifestatione eorum quae sunt fidei, ordinem quendam observari oportuit: scilicet ut quidam immediate a Deo reciperent, alii vero ab his, et sic per ordinem usque ad ultimos.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27088"/>In quibuscumque autem est aliquis ordo, oportet quod, quanto aliquid est propinquius primo principio, tanto virtuosius inveniatur.
	Quod in hoc ordine manifestationis divinae apparet.
	Invisibilia enim, quorum visio beatos facit, de quibus fides est, primo a Deo revelantur Angelis beatis per apertam visionem, ut ex supra dictis patet.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27089"/>Deinde, Angelorum interveniente officio, manifestantur quibusdam hominibus, non quidem per apertam visionem, sed per quandam certitudinem provenientem ex revelatione divina.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27090"/>Quae quidem revelatio fit quodam interiori et intelligibili lumine mentem elevante ad percipiendum ea ad quae per lumen naturale intellectus pertingere non potest.
	Sicut enim per lumen naturale intellectus redditur certus de his quae lumine illo cognoscit, ut de primis principiis; ita et de his quae supernaturali lumine apprehendit, certitudinem habet.
	Haec autem certitudo necessaria est ad hoc quod aliis proponi possint ea quae divina revelatione percipiuntur: non enim cum securitate aliis proferimus de quibus certitudinem non habemus.
	Cum praedicto autem lumine mentem interius illustrante, adsunt aliquando in divina revelatione aliqua exteriora vel interiora cognitionis auxilia: utpote aliquis sermo, vel exterius sensibiliter auditus, qui divina virtute formetur; aut etiam interius per imaginationem, Deo faciente, perceptus; sive etiam aliqua corporaliter visa exterius a Deo formata, vel etiam interius in imaginatione descripta; ex quibus homo, per lumen interius menti impressum, cognitionem accipit divinorum.
	Unde huiusmodi auxilia sine interiori lumine ad cognitionem divinorum non sufficiunt: lumen autem interius sufficit sine istis.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27091"/>Haec autem invisibilium Dei revelatio ad sapientiam pertinet, quae proprie est cognitio divinorum.
	Et ideo dicitur Sap. 7 quod <hi>sapientia Dei per nationes in animas sanctas se transfert: neminem enim diligit Deus nisi eum qui cum sapientia inhabitat</hi>.
	Et Eccli. 15-5 dicitur: <hi>implevit eum dominus spiritu sapientiae et intellectus</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27092"/>Sed quia <hi>invisibilia Dei per ea quae facta sunt intellecta conspiciuntur</hi>, per divinam gratiam non solum revelantur hominibus divina, sed etiam aliqua de rebus creatis: quod ad scientiam pertinere videtur.
	Unde dicitur Sap. 7-17: <hi>ipse dedit mihi horum quae sunt scientiam veram: ut sciam dispositionem orbis terrarum, et virtutes elementorum</hi>.
	Et II Paralip. 1-12, dominus dixit ad Salomonem: <hi>scientia et sapientia data sunt tibi</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27093"/>Ea vero quae homo cognoscit, in notitiam alterius producere convenienter non potest nisi per sermonem.
	Quia igitur illi qui a Deo revelationem accipiunt, secundum ordinem divinitus institutum, alios instruere debent; necessarium fuit ut etiam his gratia locutionis daretur, secundum quod exigeret utilitas eorum qui erant instruendi.
	Unde dicitur Isaiae 50-4: <hi>dominus dedit mihi linguam eruditam, ut sciam sustentare eum qui lapsus est verbo</hi>.
	Et dominus discipulis dicit, Luc. 21-15: <hi>ego dabo vobis os et sapientiam, cui non poterunt resistere et contradicere omnes adversarii vestri</hi>.
	Et propter hoc etiam, quando oportuit per paucos veritatem fidei in diversis gentibus praedicari, instructi sunt quidam divinitus ut linguis variis loquerentur: sicut dicitur Act. 2-4: <hi>repleti sunt omnes spiritu sancto, et coeperunt loqui variis linguis, prout spiritus sanctus dabat eloqui illis</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27094"/>Sed quia sermo propositus confirmatione indiget ad hoc quod recipiatur, nisi sit per se manifestus; ea autem quae sunt fidei, sunt humanae rationi immanifesta: necessarium fuit aliquid adhiberi quo confirmaretur sermo praedicantium fidem.
	Non autem confirmari poterat per aliqua principia rationis, per modum demonstrationis: cum ea quae sunt fidei, rationem excedant.
	Oportuit igitur aliquibus indiciis confirmari praedicantium sermonem quibus manifeste ostenderetur huiusmodi sermonem processisse a Deo, dum praedicantes talia operarentur, sanando infirmos, et alias virtutes operando, quae non posset facere nisi Deus.
	Unde dominus, discipulos ad praedicandum mittens, dixit, Matth. cap. 10-8: <hi>infirmos curate, mortuos suscitate, leprosos mundate, Daemones eiicite</hi>.
	Et Marci ult. dicitur: <hi>illi autem profecti praedicaverunt ubique, domino cooperante, et sermonem confirmante sequentibus signis</hi>.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27095"/>Fuit autem et alius confirmationis modus: ut, dum praedicatores veritatis vera invenirentur dicere de occultis quae postmodum manifestari possunt, eis crederetur vera dicentibus de his quae homines experiri non possunt.
	Unde necessarium fuit donum prophetiae, per quod futura, et ea quae communiter homines latent, Deo revelante, possent cognoscere et aliis indicare: ut sic, dum in his invenirentur vera dicere, in his quae sunt fidei eis crederetur.
	Unde apostolus dicit I Cor. 14-24 <hi>si omnes prophetent, intret autem quis infidelis vel idiota convincitur ab omnibus, diiudicatur ab omnibus: occulta enim cordis eius manifesta fiunt, et ita cadens in faciem adorabit Deum, pronuntians quod Deus vere in vobis sit</hi>.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27096"/>Non autem per hoc prophetiae donum sufficiens testimonium fidei adhiberetur, nisi esset de his quae a solo Deo cognosci possunt: sicut et miracula talia sunt quod solus Deus ea potest operari.
	Huiusmodi autem praecipue sunt in rebus inferioribus occulta cordium, quae solus Deus cognoscere potest, ut supra ostensum est; et futura contingentia, quae etiam soli divinae cognitioni subsunt, quia ea in seipsis videt, cum sint ei praesentia ratione suae aeternitatis, ut supra ostensum est.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27097"/>Possunt tamen aliqua futura contingentia etiam ab hominibus praecognosci: non quidem inquantum futura sunt, sed inquantum in causis suis praeexistunt; quibus cognitis, vel secundum seipsas, vel per aliquos effectus earum manifestos, quae signa dicuntur, de aliquibus effectibus futuris potest ab homine praecognitio haberi; sicut medicus praecognoscit mortem vel sanitatem futuram ex statu virtutis naturalis, quam cognoscit pulsu, urina, et huiusmodi signis.
	Huiusmodi autem cognitio futurorum partim quidem certa est: partim vero incerta.
	Sunt enim quaedam causae praeexistentes ex quibus futuri effectus ex necessitate consequuntur: sicut, praeexistente compositione ex contrariis in animali, ex necessitate sequitur mors.
	Quibusdam vero causis praeexistentibus, sequuntur futuri effectus non ex necessitate, sed ut frequenter: sicut ex semine hominis in matricem proiecto, ut in pluribus, sequitur homo perfectus; quandoque tamen monstra generantur, propter aliquod impedimentum superveniens operationi naturalis virtutis.
	Primorum igitur effectuum praecognitio certa habetur: horum autem qui posterius dicti sunt, non est praecognitio infallibiliter certa.
	Praecognitio autem quae de futuris habetur ex revelatione divina, secundum gratiam prophetalem, est omnino certa: sicut et divina praecognitio est certa.
	Non enim Deus praecognoscit futura solum prout sunt in suis causis, sed infallibiliter, secundum quod sunt in seipsis, sicut superius ostensum est.
	Unde et cognitio prophetica per eundem modum datur homini de futuris cum certitudine perfecta.
	Nec tamen haec certitudo repugnat contingentiae futurorum, sicut nec certitudo scientiae divinae, ut supra ostensum est.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27098"/>Revelantur tamen aliquando aliqui futuri effectus prophetis, non secundum quod sunt in seipsis, sed secundum quod sunt in causis suis.
	Et tunc nihil prohibet, si causae impediantur ne perveniant ad suos effectus, quin etiam prophetae praenuntiatio immutetur: sicut Isaias praenuntiavit Ezechiae aegrotanti, <hi>dispone domui tuae, quia morieris et non vives</hi>, qui tamen sanatus est; et Ionas propheta praenuntiavit quod <hi>post quadraginta dies Ninive subverteretur</hi>, nec tamen est subversa.
	Praenuntiavit igitur Isaias mortem futuram Ezechiae secundum ordinem dispositionis corporis et aliarum causarum inferiorum ad istum effectum; et Ionas subversionem Ninive secundum exigentiam meritorum; utrobique tamen aliter evenit secundum operationem Dei liberantis et sanantis.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27099"/>Sic igitur prophetica denuntiatio de futuris sufficiens est fidei argumentum: quia, licet homines aliqua de futuris praecognoscant, non tamen de futuris contingentibus est praecognitio cum certitudine, sicut est praecognitio prophetiae.
	Etsi enim aliquando fiat prophetae revelatio secundum ordinem causarum ad aliquem effectum, simul tamen, vel postea, fit eidem revelatio de eventu futuri effectus, qualiter sit immutandus: sicut Isaiae revelata fuit sanatio Ezechiae, et Ionae liberatio Ninivitarum.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27100"/>Maligni autem spiritus, veritatem fidei corrumpere molientes, sicut abutuntur operatione miraculorum ut errorem inducant et argumentum verae fidei debilitent, tamen non vere miracula faciendo, sed ea quae hominibus miraculosa apparent, ut supra ostensum est: ita etiam abutuntur prophetica praenuntiatione, non quidem vere prophetando, sed praenuntiando aliqua secundum ordinem causarum homini occultarum, ut videantur futura praecognoscere in seipsis.
	Et licet ex causis naturalibus effectus contingentes proveniant, praedicti tamen spiritus, subtilitate intellectus sui, magis possunt cognoscere quam homines quando et qualiter effectus naturalium causarum impediri possint: et ideo in praenuntiando futura mirabiliores et veraciores apparent quam homines quantumcumque scientes.
	Inter causas autem naturales, supremae, et a cognitione nostra magis remotae, sunt vires caelestium corporum: quas praedictis spiritibus cognitas esse secundum proprietatem suae naturae, ex superioribus patet.
	Cum ergo omnia inferiora corpora secundum vires et motum superiorum corporum disponantur, possunt praedicti spiritus multo magis quam aliquis astrologus, praenuntiare ventos et tempestates futuras, corruptiones aeris, et alia huiusmodi quae circa mutationes inferiorum corporum accidunt ex motu superiorum corporum causata.
	Et licet caelestia corpora super partem intellectivam animae directe non possint imprimere, ut supra ostensum est, plurimi tamen sequuntur impetus passionum et inclinationes corporales, in quas efficaciam habere caelestia corpora manifestum est: solum enim sapientum, quorum parvus est numerus, est huiusmodi passionibus ratione obviare.
	Et inde est quod etiam de actibus hominum multa praedicere possunt: licet quandoque et ipsi in praenuntiando deficiant, propter arbitrii libertatem.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="27101"/>Ea vero quae praecognoscunt, praenuntiant quidem non mentem illustrando, sicut fit in revelatione divina: non enim eorum intentio est ut mens humana perficiatur ad veritatem cognoscendam, sed magis quod a veritate avertatur.
	Praenuntiant autem quandoque quidem secundum imaginationis immutationem, vel in dormiendo, sicut cum per somnia aliquorum futurorum indicia monstrant; sive in vigilando, sicut in arreptitiis et phreneticis patet, qui aliqua futura praenuntiant; aliquando vero per aliqua exteriora indicia, sicut per motus et garritus avium, et per ea quae apparent in extis animalium, et in punctorum quorundam descriptione, et in similibus, quae sorte quadam fieri videntur; aliquando autem visibiliter apparendo, et sermone sensibili praenuntiando futura.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="27102"/>Et licet horum ultimum manifeste per malignos spiritus fiat, tamen alia quidam reducere conantur in aliquas causas naturales.
	Dicunt enim quod, cum corpus caeleste moveat ad aliquos effectus in istis inferioribus, ex eiusdem corporis impressione in aliquibus rebus illius effectus signa quaedam apparent: caelestem enim impressionem diversae res diversimode recipiunt.
	Secundum hoc ergo dicunt quod immutatio quae fit a corpore caelesti in aliqua re, potest accipi ut signum immutationis alterius rei.
	Et ideo dicunt quod motus qui sunt praeter deliberationem rationis, ut visa somniantium et eorum qui sunt mente capti, et motus et garritus avium, et descriptiones punctorum cum quis non deliberat quot puncta debeat describere, sequuntur impressionem corporis caelestis.
	Et ideo dicunt quod huiusmodi possunt esse signa effectuum futurorum qui ex motu caeli causantur.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="27103"/>Sed quia hoc modicam rationem habet, magis aestimandum est quod praenuntiationes quae ex huiusmodi signis fiunt, ab aliqua intellectuali substantia originem habeant, cuius virtute disponuntur praedicti motus praeter deliberationem existentes, secundum quod congruit observationi futurorum.
	Et licet quandoque haec disponantur voluntate divina, ministerio bonorum spirituum, quia et a Deo multa per somnia revelantur, sicut Pharaoni et Nabuchodonosor; et sortes quae mittuntur in sinu, quandoque etiam a domino temperantur, ut Salomon dicit: tamen plerumque ex operatione spirituum malignorum accidunt; ut et sancti doctores dicunt, et etiam ipsi gentiles censuerunt; dicit enim maximus Valerius quod observatio auguriorum et somniorum et huiusmodi ad religionem pertinent, qua idola colebantur.
	Et ideo in veteri lege, simul cum idololatria, haec omnia prohibebantur: dicitur enim Deut. 18-9 <hi>ne imitari velis abominationes illarum gentium</hi>, quae scilicet idolis serviebant; <hi>nec inveniatur in te qui lustret filium suum aut filiam ducens per ignem; aut qui ariolos sciscitetur, et observet somnia atque auguria; nec sit maleficus neque incantator; neque qui Pythones consulat nec divinos, et quaerat a mortuis veritatem</hi>.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="27104"/>Attestatur autem praedicationi fidei prophetia per alium modum: inquantum scilicet aliqua fide tenenda praedicantur quae temporaliter aguntur, sicut nativitas Christi, passio et resurrectio, et huiusmodi; et ne huiusmodi ficta a praedicantibus esse credantur, aut casualiter evenisse, ostenduntur longe ante per prophetas praedicta.
	Unde apostolus dicit, Rom. 1-1 <hi>Paulus, servus Iesu Christi, vocatus apostolus, segregatus in Evangelium Dei, (quod ante promiserat per prophetas suos in Scripturis sanctis) de filio suo, qui factus est ei ex semine David secundum carnem</hi>.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="27105"/>Post gradum autem illorum qui immediate revelationem a Deo recipiunt, est necessarius alius gratiae gradus.
	Quia enim homines revelationem a Deo accipiunt non solum pro praesenti tempore, sed etiam ad instructionem omnium futurorum, necessarium fuit ut non solum ea quae ipsis revelantur, sermone narrarentur praesentibus; sed etiam scriberentur ad instructionem futurorum.
	Unde et oportuit aliquos esse qui huiusmodi scripta interpretarentur.
	Quod divina gratia esse oportet, sicut et ipsa revelatio per gratiam Dei fuit.
	Unde et Gen. 40-8 dicitur: <hi>numquid non Dei est interpretatio?</hi></p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="27106"/>Sequitur autem ultimus gradus: eorum scilicet qui ea quae aliis sunt revelata, et per alios interpretata, fideliter credunt.
	Hoc autem Dei donum esse superius ostensum est.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="27107"/>Quia vero per malignos spiritus aliqua similia fiunt his quibus fides confirmatur, tam in signorum operatione quam in futurorum revelatione, ut supra dictum est, ne per huiusmodi homines decepti mendacio credant, necessarium est ut adiutorio divinae gratiae instruantur de huiusmodi spiritibus discernendis: secundum quod dicitur I Ioan. 4-1: <hi>nolite omni spiritui credere, sed probate spiritus, si ex Deo sunt</hi>.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="27108"/>Hos autem gratiae effectus, ad instructionem et confirmationem fidei ordinatos, apostolus enumerat I ad Cor. 12, dicens: <hi>alii per spiritum datur sermo sapientiae, alii autem sermo scientiae, secundum eundem spiritum; alteri fides, in eodem spiritu; alii gratia sanitatum, in uno spiritu; alii operatio virtutum; alii prophetia; alii discretio spirituum; alii genera linguarum; alii interpretatio sermonum</hi>.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="27109"/>Per hoc autem excluditur error quorundam Manichaeorum, qui dicunt corporalia miracula non esse a Deo facta.
	Simul etiam excluditur eorum error quantum ad hoc quod dicunt prophetas non esse spiritu Dei locutos.
	Excluditur etiam error Priscillae et Montani, qui dicebant prophetas, tanquam arreptitios, non intellexisse quae loquebantur.
	Quod divinae revelationi non congruit, secundum quam mens principalius illuminatur.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="27110"/>In praemissis autem gratiae effectibus consideranda est quaedam differentia.
	Nam etsi omnibus gratiae nomen competat, quia gratis, absque praecedenti merito, conferuntur; solus tamen dilectionis effectus ulterius nomen gratiae meretur ex hoc quod gratum Deo facit: dicitur enim Proverb. 8-17: <hi>ego diligentes me diligo</hi>.
	Unde fides et spes, et alia quae ad fidem ordinantur, possunt esse in peccatoribus, qui non sunt Deo grati: sola autem dilectio est proprium donum iustorum, quia <hi>qui manet in caritate, in Deo manet, et Deus in eo</hi>, ut dicitur I Ioan. 4-16.</p>
</div3> 
<div3 n="25"><head>25 </head>
<p><milestone id="n. 25" unit="section"/><A NAME="27111"/>Est autem et alia differentia in praedictis effectibus gratiae consideranda.
	Nam quidam eorum sunt ad totam vitam hominis necessarii, utpote sine quibus salus esse non potest: sicut credere, sperare, diligere, et praeceptis Dei obedire.
	Et ad hos effectus necesse est habituales quasdam perfectiones hominibus inesse, ut secundum eas agere possint cum fuerit tempus.
	Alii vero effectus sunt necessarii, non per totam vitam, sed certis temporibus et locis: sicut facere miracula, praenuntiare futura, et huiusmodi.
	Et ad hos non dantur habituales perfectiones, sed impressiones quaedam fiunt a Deo quae cessant actu cessante, et eas oportet iterari cum actus iterari fuerit opportunum: sicut prophetae mens in qualibet revelatione novo lumine illustratur; et in qualibet miraculorum operatione oportet adesse novam efficaciam divinae virtutis.</p>
</div3></div2>
<div2 n="155"><head>Caput 155: Quod homo indiget auxilio gratiae ad perseverandum in bono</head> 
<div3 n="1"><head>1 </head>
<p><milestone id="n. 1" unit="section"/><A NAME="27113"/>Indiget etiam homo divinae gratiae auxilio ad hoc quod perseveret in bono.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27114"/>Omne enim quod de se est variabile, ad hoc quod figatur in uno, indiget auxilio alicuius moventis immobilis.
	Homo autem variabilis est et de malo in bonum, et de bono in malum.
	Ad hoc igitur quod immobiliter perseveret in bono, quod est perseverare, indiget auxilio divino.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27115"/>Adhuc.
	Ad illud quod excedit vires liberi arbitrii, indiget homo auxilio divinae gratiae.
	Sed virtus liberi arbitrii non se extendit ad hunc effectum qui est perseverare finaliter in bono.
	Quod sic patet.
	Potestas enim liberi arbitrii est respectu eorum quae sub electione cadunt.
	Quod autem eligitur, est aliquod particulare operabile.
	Particulare autem operabile est quod est hic et nunc.
	Quod igitur cadit sub potestate liberi arbitrii, est aliquid ut nunc operandum.
	Perseverare autem non dicit aliquid ut nunc operabile, sed continuationem operationis per totum tempus.
	Iste igitur effectus qui est perseverare in bono, est supra potestatem liberi arbitrii.
	Indiget igitur homo ad perseverandum in bono auxilio divinae gratiae.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27116"/>Amplius.
	Licet homo per voluntatem et liberum arbitrium sit dominus sui actus, non tamen est dominus suarum naturalium potentiarum.
	Et ideo, licet liber sit ad volendum vel ad non volendum aliquid, non tamen volendo facere potest quod voluntas in eo quod vult, ad id quod vult vel eligit immobiliter se habeat.
	Hoc autem requiritur ad perseverantiam: ut scilicet voluntas in bono immobiliter permaneat.
	Perseverantia igitur non est in potestate liberi arbitrii.
	Oportet igitur adesse homini auxilium divinae gratiae ad hoc ut perseveret.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27117"/>Praeterea.
	Si sunt plura agentia successive, quorum scilicet unum agat post actionem alterius; continuitas actionis istorum non potest causari ex aliquo uno ipsorum, quia nullum eorum semper agit; nec ex omnibus, quia non simul agunt; unde oportet quod causetur ab aliquo superiori quod semper agat: sicut philosophus probat, in VIII Phys., quod continuitas generationis in animalibus causatur ab aliquo superiori sempiterno.
	Ponamus autem aliquem perseverantem in bono.
	In eo igitur sunt multi motus liberi arbitrii tendentes in bonum, sibi invicem succedentes usque ad finem.
	Huius igitur continuationis boni, quod est perseverantia, non potest esse causa aliquis istorum motuum: quia nullus eorum semper durat.
	Nec omnes simul: quia non simul sunt, non possunt igitur simul aliquid causare.
	Relinquitur ergo quod ista continuatio causetur ab aliquo superiori.
	Indiget igitur homo auxilio superioris gratiae ad perseverandum in bono.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27118"/>Item.
	Si sint multa ordinata ad unum finem, totus ordo eorum quousque pervenerint ad finem, est a primo agente dirigente in finem.
	In eo autem qui perseverat in bono, sunt multi motus et multae actiones pertingentes ad unum finem.
	Oportet igitur quod totus ordo istorum motuum et actionum causetur a primo dirigente in finem.
	Ostensum est autem quod per auxilium divinae gratiae diriguntur in ultimum finem.
	Igitur per auxilium divinae gratiae est totus ordo et continuatio bonorum operum in eo qui perseverat in bono.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27119"/>Hinc est quod dicitur ad Philipp. 1-6: <hi>qui coepit in vobis opus bonum, perficiet usque in diem Iesu Christi</hi>; et I Petri ult.: <hi>Deus omnis gratiae, qui vocavit nos in aeternum gloriam suam, modicum passos ipse perficiet, confirmabit solidabitque</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27120"/>Inveniuntur etiam in sacra Scriptura multae orationes quibus a Deo petitur perseverantia: sicut in Psalmo, <hi>perfice gressus meos in semitis tuis, ut non moveantur vestigia mea</hi>; et II ad Thess. 2-16, <hi>Deus, pater noster, exhortetur corda vestra, et confirmet in omni opere et sermone bono</hi>.
	Hoc etiam ipsum in oratione dominica petitur, maxime cum dicitur, <hi>adveniat regnum tuum</hi>: non enim nobis adveniet regnum Dei nisi in bono fuerimus perseverantes.
	Derisorium autem esset aliquid a Deo petere cuius ipse dator non esset.
	Est igitur perseverantia hominis a Deo.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27121"/>Per hoc autem excluditur error Pelagianorum, qui dixerunt quod ad perseverandum in bono sufficit homini liberum arbitrium, nec ad hoc indiget auxilio gratiae.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27122"/>Sciendum tamen est quod, cum etiam ille qui gratiam habet, petat a Deo ut perseveret in bono; sicut liberum arbitrium non sufficit ad istum effectum qui est perseverare in bono, sine exteriori Dei auxilio, ita nec ad hoc sufficit aliquis habitus nobis infusus.
	Habitus enim qui nobis infunduntur divinitus, secundum statum praesentis vitae, non auferunt a libero arbitrio totaliter mobilitatem ad malum: licet per eos liberum arbitrium aliqualiter stabiliatur in bono.
	Et ideo, cum dicimus hominem indigere ad perseverandum finaliter auxilio gratiae, non intelligimus quod, super gratiam habitualem prius infusam ad bene operandum, alia desuper infundatur ad perseverandum: sed intelligimus quod, habitis omnibus habitibus gratuitis, adhuc indiget homo divinae providentiae auxilio exterius gubernantis.</p>
</div3></div2>
<div2 n="156"><head>Caput 156: Quod ille qui decidit a gratia per peccatum, potest iterum per gratiam reparari</head> 
<div3 n="1"><head>1 </head>
<p><milestone id="n. 1" unit="section"/><A NAME="27124"/>Ex his autem apparet quod per auxilium gratiae homo, etiam si non perseveraverit, sed in peccatum ceciderit, potest reparari ad bonum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27125"/>Eiusdem enim virtutis est continuare salutem alicuius, et interruptam reparare: sicut enim per virtutem naturalem continuatur sanitas in corpore, ita per eandem virtutem naturalem sanitas interrupta reparatur.
	Homo autem perseverat in bono auxilio divinae gratiae, ut ostensum est.
	Igitur, si per peccatum lapsus fuerit, eiusdem gratiae auxilio poterit reparari.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27126"/>Adhuc.
	Agens quod non requirit dispositionem in subiecto, potest suum effectum imprimere in subiectum qualitercumque dispositum: et propter hoc Deus, qui in agendo non requirit subiectum dispositum, potest absque dispositione subiecti formam naturalem inducere; utpote dum caecum illuminat, mortuum vivificat, et sic de similibus.
	Sed sicut non requirit dispositionem naturalem in subiecto corporeo, ita non requirit meritum in voluntate ad gratiam conferendam: quia sine meritis datur, ut ostensum est.
	Ergo gratiam gratum facientem, per quam peccata tolluntur, Deus alicui conferre potest etiam postquam a gratia cecidit per peccatum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27127"/>Amplius.
	Haec sola homo recuperare amissa non potest quae per generationem ei adveniunt, sicut potentias naturales et membra: eo quod homo non potest iterum generari.
	Auxilium autem gratiae datur homini non per generationem, sed postquam iam est.
	Potest igitur post amissionem gratiae per peccatum, iterum reparari ad peccata delenda.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27128"/>Item.
	Gratia est quaedam habitualis dispositio in anima, ut ostensum est.
	Sed habitus acquisiti per actus, si amittantur, possunt iterum reacquiri per actus per quos acquisiti sunt.
	Multo igitur magis gratia Deo coniungens et a peccato liberans, si amittatur, divina operatione reparari potest.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27129"/>Praeterea.
	In operibus Dei non est aliquid frustra, sicut nec in operibus naturae: hoc enim et natura habet a Deo.
	Frustra autem aliquid moveretur, nisi posset pervenire ad finem motus.
	Necessarium est ergo quod id quod natum est moveri ad aliquem finem, sit possibile venire in finem illum.
	Sed homo postquam in peccatum cecidit, quandiu status huius vitae durat, remanet in eo aptitudo ut moveatur ad bonum: cuius signa sunt desiderium de bono, et dolor de malo, quae adhuc in homine remanent post peccatum.
	Est igitur possibile hominem post peccatum iterum redire ad bonum quod gratia in homine operatur.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27130"/>Amplius.
	Nulla potentia passiva invenitur in rerum natura quae non possit reduci in actum per aliquam potentiam activam naturalem.
	Multo igitur minus est aliqua potentia in anima humana quae non sit reducibilis in actum per potentiam activam divinam.
	Manet autem in anima humana, etiam post peccatum potentia ad bonum: quia per peccatum non tolluntur potentiae naturales, quibus anima ordinatur ad suum bonum.
	Potest igitur per divinam potentiam reparari in bono.
	Et sic auxilio gratiae homo potest consequi remissionem peccatorum.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27131"/>Hinc est quod dicitur Isaiae 1-18, <hi>si fuerint peccata vestra ut coccinum, quasi nix dealbabuntur</hi>; et Proverb. 10-12, <hi>universa delicta operit caritas</hi>.
	Hoc etiam quotidie a domino non frustra petimus, dicentes: <hi>dimitte nobis debita nostra</hi>.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27132"/>Per hoc autem excluditur error Novatianorum, qui dixerunt quod de peccatis quae homo post Baptismum peccat, homo veniam consequi non potest.</p>
</div3></div2>
<div2 n="157"><head>Caput 157: Quod homo a peccato liberari non potest nisi per gratiam</head> 
<div3 n="1"><head>1 </head>
<p><milestone id="n. 1" unit="section"/><A NAME="27134"/>Ex eisdem etiam ostendi potest quod homo a peccato mortali resurgere non potest nisi per gratiam.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27135"/>Per peccatum enim mortale homo ab ultimo fine avertitur.
	In ultimum autem finem homo non ordinatur nisi per gratiam.
	Per solam igitur gratiam homo potest a peccato resurgere.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27136"/>Adhuc.
	Offensa non nisi per dilectionem tollitur.
	Sed per peccatum mortale homo Dei offensam incurrit: dicitur enim quod Deus peccatores odit, inquantum vult eos privare ultimo fine, quem his quos diligit praeparat.
	Non ergo homo potest a peccato mortali resurgere nisi per gratiam, per quam fit quaedam amicitia inter Deum et hominem.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27137"/>Ad hoc etiam induci possunt omnes rationes superius positae de gratiae necessitate.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27138"/>Hinc est quod dicitur Isaiae 43-25: <hi>ego sum ipse qui deleo iniquitates tuas propter me</hi>; et in Psalmo: <hi>remisisti iniquitatem plebis tuae: operuisti omnia peccata eorum</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27139"/>Per hoc autem excluditur error Pelagianorum, qui dixerunt hominem posse a peccato resurgere per liberum arbitrium.</p>
</div3></div2>
<div2 n="158"><head>Caput 158: Qualiter homo a peccato liberatur</head> 
<div3 n="1"><head>1 </head>
<p><milestone id="n. 1" unit="section"/><A NAME="27141"/>Quia vero homo non potest ad unum oppositorum redire nisi recedat ab alio, ad hoc quod homo auxilio gratiae ad statum rectitudinis redeat, necessarium est quod a peccato, per quod a rectitudine declinaverat, recedat.
	Et quia homo in ultimum finem dirigitur et ab eo avertitur praecipue per voluntatem, non solum necessarium est quod homo exteriori actu a peccato recedat, peccare desinens, sed etiam quod recedat voluntate, ad hoc quod per gratiam a peccato resurgat.
	Voluntate autem homo a peccato recedit dum et de praeterito poenitet, et futurum vitare proponit.
	Necessarium est igitur quod homo a peccato resurgens et de peccato praeterito poeniteat, et futura vitare proponat.
	Si enim non proponeret desistere a peccato, non esset peccatum secundum se contrarium voluntati.
	Si vero vellet desistere a peccato, non tamen doleret de peccato praeterito, non esset illud idem peccatum quod fecit, contrarium voluntati.
	Est autem contrarius motus quo ab aliquo receditur, motui quo ad illud pervenitur: sicut dealbatio contraria est denigrationi.
	Unde oportet quod per contraria voluntas recedat a peccato his per quae in peccatum inclinata fuit.
	Fuit autem inclinata in peccatum per appetitum et delectationem circa res inferiores.
	Oportet igitur quod a peccato recedat per aliqua poenalia, quibus affligatur propter hoc quod peccavit: sicut enim per delectationem tracta fuit voluntas ad consensum peccati, sic per poenas confirmatur in abominatione peccati.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27142"/>Item.
	Videmus quod etiam bruta animalia a maximis voluptatibus retrahuntur per dolores verberum.
	Oportet autem eum qui a peccato resurgit, non solum detestari peccatum praeteritum, sed etiam vitare futurum.
	Est igitur conveniens ut affligatur pro peccato, ut sic magis confirmetur in proposito vitandi peccata.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27143"/>Praeterea.
	Ea quae cum labore et poena acquirimus, magis amamus, et diligentius conservamus: unde illi qui per proprium laborem acquirunt pecunias, minus eas expendunt quam qui sine labore accipiunt, vel a parentibus, vel quocumque alio modo.
	Sed homini resurgenti a peccato hoc maxime necessarium est ut statum gratiae et Dei amorem diligenter conservet, quem negligenter peccando amisit.
	Est ergo conveniens ut laborem et poenam sustineat pro peccatis commissis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27144"/>Adhuc.
	Ordo iustitiae hoc requirit ut peccato poena reddatur.
	Ex hoc autem quod ordo servatur in rebus, sapientia Dei gubernantis apparet.
	Pertinet igitur ad manifestationem divinae bonitatis et Dei gloriam quod pro peccato poena reddatur.
	Sed peccator peccando contra ordinem divinitus institutum facit, leges Dei praetergrediendo.
	Est igitur conveniens ut hoc recompenset in seipso puniendo quod prius peccaverat: sic enim totaliter extra inordinationem constituetur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27145"/>Per hoc ergo patet quod, postquam homo per gratiam remissionem peccati consecutus est, et ad statum gratiae reductus, remanet obligatus, ex Dei iustitia, ad aliquam poenam pro peccato commisso.
	Quam quidem poenam si propria voluntate a se exegerit, per hoc Deo satisfacere dicitur: inquantum cum labore et poena ordinem divinitus institutum consequitur, pro peccato se puniendo, quem peccando transgressus fuerat propriam voluntatem sequendo.
	Si autem a se hanc poenam non exigat, cum ea quae divinae providentiae subiacent, inordinata remanere non possint, haec poena infligetur ei a Deo.
	Nec talis poena satisfactoria dicetur, cum non fuerit ex electione patientis: sed dicetur purgatoria, quia, alio puniente, quasi purgabitur, dum quicquid inordinatum fuit in eo, ad debitum ordinem reducetur.
	Hinc est quod apostolus dicit, I ad Cor. 11-31 <hi>si nosmetipsos diiudicaremus, non utique iudicaremur: cum autem iudicamur, a domino corripimur, ut non cum hoc mundo damnemur</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27146"/>Considerandum tamen quod, cum mens a peccato avertitur, tam vehemens potest esse peccati displicentia, et inhaesio mentis ad Deum, quod non remanebit obligatio ad aliquam poenam.
	Nam, ut ex praedictis colligi potest, poena quam quis patitur post peccati remissionem, ad hoc necessaria est ut mens firmius bono inhaereat, homine per poenas castigato, poenae enim medicinae quaedam sunt; et ut etiam ordo iustitiae servetur, dum qui peccavit, sustinet poenam.
	Dilectio autem ad Deum sufficit mentem hominis firmare in bono, praecipue si vehemens fuerit: displicentia autem culpae praeteritae, cum fuerit intensa, magnum affert dolorem.
	Unde per vehementiam dilectionis Dei, et odii peccati praeteriti, excluditur necessitas satisfactoriae vel purgatoriae poenae: et, si non sit tanta vehementia quod totaliter poenam excludat, tamen, quanto vehementius fuerit, tanto minus de poena sufficiet.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27147"/>Quae autem per amicos facimus, per nos ipsos facere videmur: quia amicitia ex duobus facit unum per affectum, et praecipue dilectio caritatis.
	Et ideo, sicut per seipsum, ita et per alium potest aliquis satisfacere Deo: praecipue cum necessitas fuerit.
	Nam et poenam quam amicus propter ipsum patitur, reputat aliquis ac si ipse pateretur: et sic poena ei non deest, dum patienti amico compatitur; et tanto amplius, quanto ipse est ei causa patiendi.
	Et iterum affectio caritatis in eo qui pro amico patitur, facit magis satisfactionem Deo acceptam quam si pro se pateretur: hoc enim est promptae caritatis, illud autem est necessitatis.
	Ex quo accipitur quod unus pro alio satisfacere potest, dum uterque in caritate fuerit.
	Hinc est quod apostolus dicit, Galat. 6-2: <hi>alter alterius onera portate, et sic adimplebitis legem Christi</hi>.</p>
</div3></div2>
<div2 n="159"><head>Caput 159: Quod rationabiliter homini imputatur si ad Deum non convertatur, quamvis hoc sine gratia non possit</head> 
<div3 n="1"><head>1 </head>
<p><milestone id="n. 1" unit="section"/><A NAME="27149"/>Cum autem, sicut ex praemissis habetur, in finem ultimum aliquis dirigi non possit nisi auxilio divinae gratiae; sine qua etiam nullus potest habere ea quae sunt necessaria ad tendendum in ultimum finem, sicut est fides, spes, dilectio, et perseverantia: potest alicui videri quod non sit homini imputandum si praedictis careat; praecipue cum auxilium divinae gratiae mereri non possit, nec ad Deum converti nisi Deus eum convertat; nulli enim imputatur quod ab alio dependet.
	Quod si hoc concedatur, plura inconvenientia consequi manifestum est.
	Sequetur enim quod ille qui fidem non habet, nec spem, nec dilectionem Dei, nec perseverantiam in bono, non sit poena dignus: cum expresse dicatur, Ioann. 3-36: <hi>qui incredulus est filio, non videbit vitam, sed ira Dei manet super eum</hi>.
	Et cum nullus ad beatitudinis finem sine praemissis perveniat, sequetur ulterius quod aliqui homines sint qui nec beatitudinem consequantur, nec poenam patiantur a Deo.
	Cuius contrarium ostenditur ex eo quod dicitur Matth. 25, quod omnibus in divino iudicio existentibus dicetur, <hi>venite, possidete paratum vobis regnum</hi>; vel, <hi>discedite in ignem aeternum</hi>.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27150"/>Ad huius dubitationis solutionem considerandum est quod, licet aliquis per motum liberi arbitrii divinam gratiam nec promereri nec advocari possit, potest tamen seipsum impedire ne eam recipiat: dicitur enim de quibusdam, Iob 21-14, <hi>dixerunt Deo: recede a nobis, scientiam viarum tuarum nolumus</hi>; et Iob 24-13, <hi>ipsi fuerunt rebelles lumini</hi>.
	Et cum hoc sit in potestate liberi arbitrii, impedire divinae gratiae receptionem vel non impedire, non immerito in culpam imputatur ei qui impedimentum praestat gratiae receptioni.
	Deus enim, quantum in se est, paratus est omnibus gratiam dare, <hi>vult enim omnes homines salvos fieri, et ad cognitionem veritatis venire</hi>, ut dicitur I ad Tim. 2-4: sed illi soli gratia privantur qui in seipsis gratiae impedimentum praestant; sicut, sole mundum illuminante, in culpam imputatur ei qui oculos claudit, si ex hoc aliquod malum sequatur, licet videre non possit nisi lumine solis praeveniatur.</p>
</div3></div2>
<div2 n="160"><head>Caput 160: Quod homo in peccato existens sine gratia peccatum vitare non potest</head> 
<div3 n="1"><head>1 </head>
<p><milestone id="n. 1" unit="section"/><A NAME="27152"/>Quod autem dictum est, in potestate liberi arbitrii esse ne impedimentum gratiae praestet, competit his in quibus naturalis potentia integra fuerit.
	Si autem per inordinationem praecedentem declinaverit ad malum, non erit omnino in potestate eius nullum impedimentum gratiae praestare.
	Etsi enim, ad aliquod momentum, ab aliquo peccati actu particulari possit abstinere propria potestate: si tamen diu sibi relinquitur, in peccatum cadet, per quod gratiae impedimentum praestatur.
	Cum enim mens hominis a statu rectitudinis declinaverit, manifestum est quod recessit ab ordine debiti finis.
	Illud igitur quod deberet esse in affectu praecipuum, tanquam ultimus finis, efficitur minus dilectum illo ad quod mens inordinate conversa est sicut in ultimum finem.
	Quandocumque igitur occurrerit aliquid conveniens inordinato fini, repugnans autem fini debito, eligetur, nisi reducatur ad debitum ordinem, ut finem debitum omnibus praeferat, quod est gratiae effectus.
	Dum autem eligitur aliquid quod repugnat ultimo fini, impedimentum praestat gratiae, quae dirigit in finem.
	Unde manifestum est quod, post peccatum, non potest homo abstinere ab omni peccato, antequam per gratiam ad debitum ordinem reducatur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27153"/>Praeterea.
	Cum mens inclinata fuerit ad aliquid, non se iam habet aequaliter ad utrumque oppositorum, sed magis ad illud ad quod est inclinata.
	Illud autem ad quod mens magis se habet, eligit, nisi per rationis discussionem ab eo quadam sollicitudine abducatur: unde et in repentinis signum interioris habitus praecipue accipi potest.
	Non est autem possibile mentem hominis continue in ea vigilantia esse ut per rationem discutiat quicquid debet velle vel agere.
	Unde consequitur quod mens aliquando eligat id ad quod est inclinata, inclinatione manente.
	Et ita, si inclinata fuerit in peccatum, non stabit diu quin peccet, impedimentum gratiae praestans, nisi ad statum rectitudinis reducatur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27154"/>Ad hoc etiam operantur impetus corporalium passionum; et appetibilia secundum sensum; et plurimae occasiones male agendi; quibus de facili homo provocatur ad peccandum, nisi retrahatur per firmam inhaesionem ad ultimum finem, quam gratia facit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27155"/>Unde apparet stulta Pelagianorum opinio, qui dicebant hominem in peccato existentem sine gratia posse vitare peccata.
	Cuius contrarium apparet ex hoc quod Psalmus petit: <hi>dum defecerit virtus mea, ne derelinquas me</hi>.
	Et dominus orare nos docet: <hi>et ne nos inducas in tentationem, sed libera nos a malo</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27156"/>Quamvis autem illi qui in peccato sunt, vitare non possint per propriam potestatem quin impedimentum gratiae ponant, ut ostensum est, nisi auxilio gratiae praeveniantur; nihilominus tamen hoc eis imputatur ad culpam, quia hic defectus ex culpa praecedente in eis relinquitur; sicut ebrius ab homicidio non excusatur quod per ebrietatem committit, quam sua culpa incurrit.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27157"/>Praeterea, licet ille qui est in peccato, non habeat hoc in propria potestate quod omnino vitet peccatum, habet tamen in potestate nunc vitare hoc vel illud peccatum, ut dictum est.
	Unde quodcumque committat, voluntarie committit.
	Et ita non immerito ei imputatur ad culpam.</p>
</div3></div2>
<div2 n="161"><head>Caput 161: Quod Deus aliquos a peccato liberat, et aliquos in peccato relinquit</head> 
<div3 n="1"><head>1 </head>
<p><milestone id="n. 1" unit="section"/><A NAME="27159"/>Licet autem ille qui peccat impedimentum gratiae praestet, et, quantum ordo rerum exigit, gratiam non deberet recipere: tamen, quia Deus praeter ordinem rebus inditum operari potest, sicut cum caecum illuminat vel mortuum resuscitat; interdum, ex abundantia bonitatis suae, etiam eos qui impedimentum gratiae praestant, auxilio suo praevenit, avertens eos a malo et convertens ad bonum.
	Et sicut non omnes caecos illuminat, nec omnes languidos sanat, ut et in illis quos curat, opus virtutis eius appareat, et in aliis ordo naturae servetur; ita non omnes qui gratiam impediunt, auxilio suo praevenit ut avertantur a malo et convertantur ad bonum, sed aliquos, in quibus vult suam misericordiam apparere, ita quod in aliis iustitiae ordo manifestetur.
	Hinc est quod apostolus dicit, Rom. 9-22: <hi>volens Deus ostendere iram, et notam facere potentiam suam, sustinuit in multa patientia vasa irae apta in interitum, ut ostenderet divitias gloriae suae in vasa misericordiae, quae praeparavit in gloriam</hi>.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27160"/>Cum autem Deus hominum qui in eisdem peccatis detinentur, hos quidem praeveniens convertat, illos autem sustineat, sive permittat secundum ordinem rerum procedere, non est ratio inquirenda quare hos convertat et non illos.
	Hoc enim ex simplici voluntate eius dependet: sicut ex simplici eius voluntate processit quod, cum omnia fierent ex nihilo, quaedam facta sunt aliis digniora; et sicut ex simplici voluntate procedit artificis ut ex eadem materia, similiter disposita, quaedam vasa format ad nobiles usus, et quaedam ad ignobiles.
	Hinc est quod apostolus dicit, ad Rom. 9-21: <hi>an non habet potestatem figulus luti ex eadem massa facere aliud quidem vas in honorem, aliud vero in contumeliam?</hi></p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27161"/>Per hoc autem excluditur error Origenis, qui dicebat hos ad Deum converti et non alios, propter aliqua opera quae animae eorum fecerant antequam corporibus unirentur.
	Quae quidem positio in secundo libro diligentius improbata est.</p>
</div3></div2>
<div2 n="162"><head>Caput 162: Quod Deus nemini est causa peccandi</head> 
<div3 n="1"><head>1 </head>
<p><milestone id="n. 1" unit="section"/><A NAME="27163"/>Quamvis autem quosdam peccatores Deus ad se non convertat, sed in peccatis, secundum eorum merita, eos relinquat, non tamen eos ad peccandum inducit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27164"/>Homines enim peccant per hoc quod deviant ab ipso, qui est ultimus finis, ut ex superioribus patet.
	Cum autem omne agens agat ad proprium finem et sibi convenientem, impossibile est quod, Deo agente, aliqui avertantur ab ultimo fine, qui Deus est.
	Impossibile igitur est quod Deus aliquos peccare faciat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27165"/>Item.
	Bonum causa mali esse non potest.
	Sed peccatum est hominis malum: contrariatur enim proprio hominis bono, quod est vivere secundum rationem.
	Impossibile est igitur quod Deus sit alicui causa peccandi.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27166"/>Praeterea.
	Omnis sapientia et bonitas hominis derivatur a sapientia et bonitate divina, sicut quaedam similitudo ipsius.
	Repugnat autem sapientiae et bonitati humanae quod aliquem peccare faciat.
	Igitur multo magis divinae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27167"/>Adhuc.
	Peccatum omne ex aliquo defectu provenit proximi agentis, non autem ex influentia primi agentis: sicut peccatum claudicationis provenit ex dispositione tibiae, non autem ex virtute motiva; cum tamen ex ea sit quicquid de perfectione motus in claudicatione apparet.
	Proximum autem agens peccati humani est voluntas.
	Est igitur defectus peccati ex voluntate hominis, non autem a Deo, qui est primus agens: a quo tamen est quicquid ad perfectionem actionis pertinet in actu peccati.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27168"/>Hinc est quod dicitur Eccli. 15-12: <hi>non dicas, ille me implanavit.
	Non enim necessarii sunt ei homines impii</hi>.
	Et infra: 21 <hi>nemini mandavit impie agere, et nemini dedit spatium peccandi</hi>.
	Et Iac. 1-13 dicitur: <hi>nemo, cum tentatur, dicat quoniam a Deo tentetur: Deus enim intentator malorum est</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27169"/>Inveniuntur tamen quaedam in Scripturis ex quibus videtur quod Deus sit aliquibus causa peccandi.
	Dicitur enim Exodi 10-1, <hi>ego induravi cor Pharaonis et servorum illius</hi> et Isaiae 6-10, <hi>excaeca cor populi huius, et aures eius aggrava: ne forte videant oculis suis et convertantur, et sanem eos</hi> et Isaiae 63-17, <hi>errare nos fecisti de viis tuis, indurasti cor nostrum, ne timeremus te</hi>.
	Et Rom. 1-28, dicitur: <hi>tradidit illos Deus in reprobum sensum, ut faciant quae non conveniunt</hi>.
	Quae omnia secundum hoc intelligenda sunt, quod Deus aliquibus non confert auxilium ad vitandum peccatum, quod aliis quibusdam confert.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27170"/>Hoc autem auxilium non solum est infusio gratiae, sed etiam exterior custodia, per quam occasiones peccandi homini ex divina providentia tolluntur, et provocantia ad peccatum comprimuntur.
	Adiuvat etiam Deus hominem contra peccatum per naturale lumen rationis, et alia naturalia bona quae homini confert.
	Cum ergo haec auxilia aliquibus subtrahit, pro merito suae actionis, secundum quod eius iustitia exigit, dicitur eos obdurare vel excaecare, vel aliquid eorum quae dicta sunt.</p>
</div3></div2>
<div2 n="163"><head>Caput 163: De praedestinatione, reprobatione, et electione divina</head> 
<div3 n="1"><head>1 </head>
<p><milestone id="n. 1" unit="section"/><A NAME="27172"/>Quia ergo ostensum est quod divina operatione aliqui diriguntur in ultimum finem per gratiam adiuti, aliqui vero, eodem auxilio gratiae deserti, ab ultimo fine decidunt; omnia autem quae a Deo aguntur, ab aeterno per eius sapientiam provisa et ordinata sunt, ut supra ostensum est: necesse est praedictam hominum distinctionem ab aeterno a Deo esse ordinatam.
	Secundum ergo quod quosdam ab aeterno praeordinavit ut dirigendos in ultimum finem, dicitur eos praedestinasse.
	Unde apostolus dicit ad Ephes. 1-5: <hi>qui praedestinavit nos in adoptionem filiorum, secundum propositum voluntatis suae</hi>.
	Illos autem quibus ab aeterno disposuit se gratiam non daturum, dicitur reprobasse, vel odio habuisse: secundum illud quod habetur Malach. 1-2 <hi>Iacob dilexi, Esau odio habui</hi>.
	Ratione vero ipsius distinctionis, secundum quod quosdam reprobavit et quosdam praedestinavit, attenditur divina electio: de qua dicitur Ephes. 1-4: <hi>elegit nos in ipso ante mundi constitutionem</hi>.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27173"/>Sic igitur patet quod praedestinatio et electio et reprobatio est quaedam pars divinae providentiae, secundum quod homines ex divina providentia ordinantur in ultimum finem.
	Unde per eadem manifestum esse potest quod praedestinatio et electio necessitatem non inducunt, quibus et supra ostensum est quod divina providentia contingentiam a rebus non aufert.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27174"/>Quod autem praedestinatio et electio causam non habent ex aliquibus humanis meritis, potest fieri manifestum, non solum ex hoc quod gratia Dei, quae est praedestinationis effectus, meritis non praevenitur, sed omnia merita praecedit humana, ut ostensum est: sed etiam manifestari potest ex hoc quod divina voluntas et providentia est prima causa eorum quae fiunt, nil autem potest esse causa voluntatis et providentiae divinae, licet effectuum providentiae, et similiter praedestinationis, unus possit alterius esse causa.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27175"/><hi>Quis enim</hi>, ut apostolus dicit, <hi>prior dedit illi, et retribuetur ei? Quoniam ex ipso, et in ipso, et per ipsum sunt omnia.
	Ipsi honor et gloria in saecula saeculorum.
	Amen</hi>.</p>

</div3></div2></div1>
<div1 n="4"><head>Liber 4</head>
<div2 n="1"><head>Caput 1</head>
<div3 n="1"><head>1 </head>
<p><milestone id="n. 1" unit="section"/><A NAME="27176"/><hi>Ecce, haec ex parte dicta sunt viarum eius, et cum vix parvam stillam sermonum eius audiverimus, quis poterit tonitruum magnitudinis eius intueri</hi>.
	Iob, 26-14.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27177"/>Intellectus humanus, a rebus sensibilibus connaturaliter sibi scientiam capiens, ad intuendam divinam substantiam in seipsa, quae super omnia sensibilia, immo super omnia alia entia improportionaliter elevatur, pertingere per seipsum non valet.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27178"/>Sed quia perfectum hominis bonum est ut quoquo modo Deum cognoscat, ne tam nobilis creatura omnino in vanum esse videretur, velut finem proprium attingere non valens, datur homini quaedam via per quam in Dei cognitionem ascendere possit: ut scilicet, quia omnes rerum perfectiones quodam ordine a summo rerum vertice Deo descendunt, ipse, ab inferioribus incipiens et gradatim ascendens, in Dei cognitionem proficiat; nam et in corporalibus motibus eadem est via qua descenditur et ascenditur, ratione principii et finis distincta.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27179"/>Praedicti autem descensus perfectionum a Deo duplex est ratio.
	Una quidem ex parte primae rerum originis: nam divina sapientia, ut perfectio esset in rebus, res produxit in ordine, ut creaturarum universitas ex summis rerum et infimis compleretur.
	Alia vero ratio ex ipsis rebus procedit.
	Nam cum causae sint nobiliores effectibus, prima quidem causata deficiunt a prima causa, quae Deus est, quae tamen suis effectibus praeminent; et sic deinceps quousque ad ultima rerum perveniatur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27180"/>Et quia in summo rerum vertice Deo perfectissima unitas invenitur; et unumquodque, quanto est magis unum, tanto est magis virtuosum et dignius: consequens est ut quantum a primo principio receditur, tanto maior diversitas et variatio inveniatur in rebus.
	Oportet igitur processum emanationis a Deo uniri quidem in ipso principio, multiplicari autem secundum res infimas, ad quas terminatur.
	Et ita, secundum diversitatem rerum, apparet viarum diversitas, quasi ab uno principio inchoatarum, et terminatarum ad diversa.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27181"/>Per has igitur vias intellectus noster in Dei cognitionem ascendere potest, sed propter debilitatem intellectus nostri, nec ipsas vias perfecte cognoscere possumus.
	Nam cum sensus unde nostra cognitio incipit, circa exteriora accidentia versetur, quae sunt secundum se sensibilia, ut color et odor et huiusmodi; intellectus vix per huiusmodi exteriora potest ad perfectam notitiam inferioris naturae pervenire, etiam illarum rerum quarum accidentia sensu perfecte comprehendit.
	Multo igitur minus pertingere poterit ad comprehendendum naturas illarum rerum quarum pauca accidentia capimus sensu; et adhuc minus illorum quorum accidentia sensu capi non possunt, etsi per quosdam deficientes effectus percipiantur.
	Sed etsi ipsae naturae rerum essent nobis cognitae, ordo tamen earum, secundum quod a divina providentia et ad invicem disponuntur et diriguntur in finem, tenuiter nobis notus esse potest: cum ad cognoscendam rationem divinae providentiae non pertingamus.
	Si igitur ipsae viae imperfecte cognoscuntur a nobis, quomodo per eas ad perfecte cognoscendum ipsarum viarum principium poterimus pervenire? Quod quia sine proportione excedit vias praedictas, etiam si vias ipsas cognosceremus perfecte, nondum tamen perfecta principii cognitio nobis adesset.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27182"/>Quia igitur debilis erat Dei cognitio ad quam homo per vias praedictas intellectuali quodam quasi intuitu pertingere poterat, ex superabundanti bonitate, ut firmior esset hominis de Deo cognitio, quaedam de seipso hominibus revelavit quae intellectum humanum excedunt.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27183"/>In qua quidem revelatione, secundum congruentiam hominis, quidam ordo servatur, ut paulatim de imperfecto veniat ad perfectum: sicut in ceteris rebus mobilibus accidit.
	Primo igitur sic homini revelantur ut tamen non intelligantur, sed solum quasi audita credantur: quia intellectus hominis secundum hunc statum, quo sensibilibus est connexus, ad ea intuenda quae omnes proportiones sensus excedunt, omnino elevari non potest.
	Sed cum a sensibilium connexione fuerit liberatus, tunc elevabitur ad ea quae revelantur intuenda.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27184"/>Est igitur triplex cognitio hominis de divinis.
	Quarum prima est secundum quod homo naturali lumine rationis, per creaturas in Dei cognitionem ascendit.
	Secunda est prout divina veritas, intellectum humanum excedens, per modum revelationis in nos descendit, non tamen quasi demonstrata ad videndum, sed quasi sermone prolata ad credendum.
	Tertia est secundum quod mens humana elevabitur ad ea quae sunt revelata perfecte intuenda.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27185"/>Hanc igitur triplicem cognitionem Iob in verbis propositis insinuat.
	Quod enim dicit, <hi>ecce, haec ex parte dicta sunt viarum eius</hi>, ad illam cognitionem pertinet qua per vias creaturarum in Dei cognitionem noster intellectus ascendit.
	Et quia has vias imperfecte cognoscimus, recte adiunxit, <hi>ex parte.
	Ex parte enim cognoscimus</hi>: sicut apostolus dicit, 1 Cor. 13-9.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27186"/>Quod vero subdit, <hi>et cum vix parvam stillam sermonum eius audiverimus</hi>, ad secundam cognitionem pertinet, prout divina nobis credenda per modum locutionis revelantur: <hi>fides enim</hi>, ut dicitur Rom. 10-17, <hi>est ex auditu, auditus autem per verbum Dei</hi>; de quo etiam dicitur Ioan. 17-17, <hi>sanctifica eos in veritate: sermo tuus veritas est</hi>.
	Sic igitur, quia revelata veritas de divinis non videnda, sed credenda proponitur, recte dicit, <hi>audiverimus</hi>.
	Quia vero haec imperfecta cognitio effluit ab illa perfecta cognitione qua divina veritas in seipsa videtur, dum a Deo nobis mediantibus Angelis revelatur, <hi>qui vident faciem patris</hi>, recte nominat <hi>stillam</hi>.
	Unde et Ioel 3-18 dicitur: <hi>in die illa stillabunt montes dulcedinem</hi>.
	Sed quia non omnia mysteria quae in prima veritate visa Angeli et alii beati cognoscunt, sed quaedam pauca nobis revelantur, signanter addit, <hi>parvam</hi>.
	Dicitur enim Eccli. 43-35 <hi>quis magnificat eum sicut est ab initio? Multa abscondita sunt maiora his: pauca enim vidimus operum eius</hi>.
	Et dominus discipulis dicit, Ioan. 16-12: <hi>multa habeo vobis dicere, sed non potestis portare modo</hi>.
	Haec etiam pauca quae nobis revelantur, sub quibusdam similitudinibus et obscuritatibus verborum nobis proponuntur: ut ad ea quomodocumque capienda soli studiosi perveniant, alii vero quasi occulta venerentur, et increduli lacerare non possint: unde dicit apostolus, I ad Cor. 13-12: <hi>videmus nunc per speculum in aenigmate</hi>.
	Signanter igitur addit, <hi>vix</hi> ut difficultas ostenderetur.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27187"/>Quod vero subdit, <hi>quis poterit tonitruum magnitudinis eius intueri?</hi> Ad tertiam cognitionem pertinet, qua prima veritas cognoscetur, non sicut credita, sed sicut visa: <hi>videbimus enim eum sicuti est</hi>, ut dicitur I Ioan. 3-2.
	Unde dicit, <hi>intueri</hi>.
	Nec aliquid modicum de divinis mysteriis percipietur, sed ipsa maiestas divina videbitur, et omnis bonorum perfectio: unde dominus ad Moysen dixit, Exodi 33-19: <hi>ego ostendam tibi omne bonum</hi>.
	Recte ergo dicit, <hi>magnitudinis</hi>.
	Non autem proponetur veritas homini aliquibus velaminibus occultata, sed omnino manifesta: unde dominus discipulis suis dicit, Ioan. 16-25: <hi>venit hora cum iam non in proverbiis loquar vobis, sed palam de patre annuntiabo vobis</hi>.
	Signanter ergo dicit, <hi>tonitruum</hi>, ad manifestationem insinuandam.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27188"/>Competunt autem verba praemissa nostro proposito.
	Nam in praecedentibus de divinis sermo est habitus secundum quod ad cognitionem divinorum naturalis ratio per creaturas pervenire potest: imperfecte tamen, et secundum proprii possibilitatem ingenii, ut sic possimus dicere cum Iob, <hi>ecce, haec ex parte dicta sunt viarum eius</hi>.
	Restat autem sermo habendus de his quae nobis revelata sunt divinitus ut credenda, excedentia intellectum humanum.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27189"/>Circa quae qualiter procedendum sit, praemissa verba nos docent.
	Cum enim huiusmodi veritatem <hi>vix audiverimus</hi> in sermonibus sacrae Scripturae quasi <hi>stillam parvam</hi> ad nos descendentem; nec possit aliquis in huius vitae statu <hi>tonitruum magnitudinis intueri</hi>; erit hic modus servandus, ut ea quae in sermonibus sacrae Scripturae sunt tradita, quasi principia sumantur; et sic ea quae in sermonibus praedictis occulte nobis traduntur, studeamus utcumque mente capere, a laceratione infidelium defendendo; ut tamen praesumptio perfecte cognoscendi non adsit; probanda enim sunt huiusmodi auctoritate sacrae Scripturae, non autem ratione naturali.
	Sed tamen ostendendum est quod rationi naturali non sunt opposita, ut ab impugnatione infidelium defendantur.
	Qui etiam modus in principio huius operis praedeterminatus est.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="27190"/>Quia vero naturalis ratio per creaturas in Dei cognitionem ascendit, fidei vero cognitio a Deo in nos e converso divina revelatione descendit; est autem eadem via ascensus et descensus: oportet eadem via procedere in his quae supra rationem creduntur, qua in superioribus processum est circa ea quae ratione investigantur de Deo: ut primo scilicet ea tractentur quae de ipso Deo supra rationem credenda proponuntur, sicut est confessio Trinitatis.
	Secundo autem, de his quae supra rationem a Deo sunt facta, sicut opus incarnationis, et quae consequuntur ad ipsam.
	Tertio vero, ea quae supra rationem in ultimo hominum fine expectantur, sicut resurrectio et glorificatio corporum, perpetua beatitudo animarum, et quae his connectuntur.</p>
</div3></div2>
<div2 n="2"><head>Caput 2: Quod sit generatio, paternitas et filiatio in divinis</head> 
<div3 n="1"><head>1 </head>
<p><milestone id="n. 1" unit="section"/><A NAME="27192"/>Principium autem considerationis a secreto divinae generationis sumentes, quid de ea secundum sacrae Scripturae documenta teneri debeat, praemittamus.
	Dehinc vero ea quae contra veritatem fidei infidelitas adinvenit argumenta ponamus: quorum solutione subiecta, huius considerationis propositum consequemur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27193"/>Tradit igitur nobis sacra Scriptura in divinis paternitatis et filiationis nomina, Iesum Christum filium Dei contestans.
	Quod in Scriptura novi testamenti frequentissime invenitur.
	Dicitur enim Matth. 11-27: <hi>nemo novit filium nisi pater: neque patrem quis novit nisi filius</hi>.
	Ab hoc Marcus suum Evangelium coepit, dicens: <hi>initium Evangelii Iesu Christi, filii Dei</hi>.
	Ioannes etiam Evangelista hoc frequenter ostendit: dicitur enim Ioan. 3-35: <hi>pater diligit filium, et omnia dedit in manu eius</hi>; et Ioan. 5-21: <hi>sicut pater suscitat mortuos et vivificat, sic et filius quos vult vivificat</hi>.
	Paulus etiam apostolus haec verba frequenter interserit: dicit enim, Rom. 1, <hi>se segregatum in Evangelium Dei, (quod ante promiserat per prophetas suos in Scripturis sanctis) de filio suo</hi>; et ad Hebr. 1-1: <hi>multifariam multisque modis olim Deus loquens patribus in prophetis, novissime diebus istis locutus est nobis in filio</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27194"/>Hoc etiam traditur, licet rarius, in Scriptura veteris testamenti.
	Dicitur enim Proverb. 30-4: <hi>quod nomen eius? Et quod nomen filii eius, si nosti?</hi> In Psalmo etiam legitur: <hi>dominus dixit ad me, filius meus es tu</hi>.
	Et iterum: <hi>ipse invocavit me, pater meus es tu</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27195"/>Et quamvis haec duo ultima verba aliqui vellent ad sensum alium retorquere, ut quod dicitur, <hi>dominus dixit ad me, filius meus es tu</hi>, ad ipsum David referatur; quod vero dicitur, <hi>ipse invocavit me, pater meus es tu</hi>, Salomoni attribuatur: tamen ea quae coniunguntur utrique, hoc non omnino ita esse ostendunt.
	Neque enim David potest competere quod additur, <hi>ego hodie genui te</hi>; et quod subditur, <hi>dabo tibi gentes hereditatem tuam, et possessionem tuam terminos terrae</hi>, cum eius regnum usque ad terminos terrae non fuerit dilatatum, ut historia libri regum declarat.
	Neque etiam Salomoni potest omnino competere quod dicitur, <hi>ipse invocavit me, pater meus es tu</hi>: cum subdatur <hi>ponam in saeculum saeculi sedem eius, et thronum eius sicut dies caeli</hi>.
	Unde datur intelligi quod, quia quaedam praemissis verbis annexa David vel Salomoni possint congruere, quaedam vero nequaquam, quod de David et Salomone haec verba dicantur, secundum morem Scripturae, in alterius figuram, in quo universa compleantur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27196"/>Quia vero nomina patris et filii generationem aliquam consequuntur, ipsum etiam divinae generationis nomen Scriptura non tacuit.
	Nam in Psalmo, ut dictum est, legitur: <hi>ego hodie genui te</hi>.
	Et Proverb. 8, dicitur: <hi>nondum erant abyssi et ego iam concepta eram: ante omnes colles ego parturiebar</hi>; vel secundum aliam litteram: <hi>ante omnes colles generavit me dominus</hi>.
	Dicitur etiam Isaiae ult.: <hi>numquid ego, qui alios parere facio, ipse non pariam? Dicit dominus.
	Si ego, qui generationem ceteris tribuo, sterilis ero? Ait dominus Deus</hi>.
	Et licet dici possit hoc esse referendum ad multiplicationem filiorum Israel de captivitate revertentium in terram suam, quia praemittitur, <hi>parturivit et peperit Sion filios suos</hi>, tamen hoc proposito non obsistit.
	Ad quodcumque enim ratio aptetur, ipsa tamen ratio, quae ex Dei ore inducitur, firma et stabilis manet: ut, si ipse aliis generationem tribuat, sterilis non sit.
	Nec esset conveniens ut qui alios vere generare facit, ipse non vere, sed per similitudinem generet: cum oporteat nobilius esse aliquid in causa quam in causatis, ut ostensum est.
	Ioan. etiam 1 dicitur: <hi>vidimus gloriam eius quasi unigeniti a patre, et iterum: unigenitus filius, qui est in sinu patris, ipse enarravit</hi>.
	Et Paulus dicit, Hebr. 1-6: <hi>et cum iterum introducit primogenitum in orbem terrae, dicit: et adorent eum omnes Angeli Dei</hi>.</p>
</div3></div2>
<div2 n="3"><head>Caput 3: Quod filius Dei sit Deus</head> 
<div3 n="1"><head>1 </head>
<p><milestone id="n. 1" unit="section"/><A NAME="27198"/>Considerandum tamen quod praedictis nominibus divina Scriptura utitur etiam ad creationem rerum ostendendam: dicitur enim Iob 38-29 <hi>quis est pluviae pater? Vel quis genuit stillas roris? De cuius utero egressa est glacies? Et gelu de caelo quis genuit?</hi> Ne igitur nihil aliud ex paternitatis, filiationis et generationis vocabulis intelligeretur quam creationis efficacia, addidit Scripturae auctoritas ut eum quem filium et genitum nominabat, etiam Deum esse non taceret, ut sic praedicta generatio aliquid amplius quam creatio intelligeretur.
	Dicitur enim Ioan. 1-1: <hi>in principio erat verbum, et verbum erat apud Deum, et Deus erat verbum</hi>.
	Et quod verbi nomine filius intelligatur, ex consequentibus ostenditur: nam subdit: <hi>verbum caro factum est, et habitavit in nobis, et vidimus gloriam eius, gloriam quasi unigeniti a patre</hi>.
	Et Paulus dicit, Tit. 3-4: <hi>apparuit benignitas et humanitas salvatoris nostri Dei</hi>.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27199"/>Hoc etiam veteris testamenti Scriptura non tacuit, Christum Deum nominans.
	Dicitur enim in Psalmo: <hi>sedes tua, Deus, in saeculum saeculi, virga directionis virga regni tui: dilexisti iustitiam, et odisti iniquitatem</hi>.
	Et quod ad Christum dicatur, patet per id quod subditur: <hi>propterea unxit te Deus, Deus tuus, oleo laetitiae prae consortibus tuis</hi>.
	Et Isaiae 9-6 dicitur: <hi>parvulus natus est nobis, et filius datus est nobis, et factus est principatus super humerum eius; et vocabitur nomen eius admirabilis, consiliarius, Deus fortis, pater futuri saeculi, princeps pacis</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27200"/>Sic igitur ex sacra Scriptura docemur filium Dei, a Deo genitum, Deum esse.
	Filium autem Dei Iesum Christum Petrus confessus est, ei dicens: <hi>tu es Christus, filius Dei vivi</hi>.
	Ipse igitur et unigenitus est, et Deus est.</p>
</div3></div2>
<div2 n="4"><head>Caput 4: Quid opinatus sit Photinus de filio Dei, et eius improbatio</head> 
<div3 n="1"><head>1 </head>
<p><milestone id="n. 1" unit="section"/><A NAME="27202"/>Huius autem doctrinae veritatem quidam perversi homines suo sensu metiri praesumentes, de praemissis vanas et varias opiniones conceperunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27203"/>Quorum quidem consideraverunt hanc esse Scripturae consuetudinem, eos qui divina gratia iustificantur, filios Dei dici: secundum illud Ioan. 1-12, <hi>dedit eis potestatem filios Dei fieri, his qui credunt in nomine eius</hi>.
	Et Rom. 8-16, dicitur: <hi>ipse enim spiritus testimonium reddit spiritui nostro quod sumus filii Dei</hi>.
	Et 1 Ioan. 3-1: <hi>videte qualem caritatem dedit nobis pater, ut filii Dei nominemur et simus</hi>.
	Quos etiam a Deo genitos esse Scriptura non tacet.
	Dicitur enim Iac. 1-18: <hi>voluntarie genuit nos verbo veritatis</hi>.
	Et 1 Ioan. 3-9, dicitur: <hi>omnis qui natus est ex Deo, peccatum non facit, quoniam semen ipsius in eo manet</hi>.
	Et, quod est mirabilius, eiusdem nomen divinitatis adscribitur.
	Dominus enim dixit ad Moysen: <hi>ego constitui te Deum Pharaonis</hi>.
	Et in Psalmo: <hi>ego dixi, dii estis, et filii excelsi omnes</hi>; et, sicut dominus dicit, Ioan. 10-35: <hi>illos dixit deos ad quos sermo Dei factus est</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27204"/>Per hunc ergo modum, opinantes Iesum Christum purum hominem esse, et ex Maria virgine initium sumpsisse, et per beatae vitae meritum divinitatis honorem prae ceteris fuisse adeptum, aestimaverunt eum, similiter aliis hominibus, per adoptionis spiritum Dei filium; et per gratiam ab eo genitum; et per quandam assimilationem ad Deum in Scripturis dici Deum, non per naturam, sed per consortium quoddam divinae bonitatis, sicut et de sanctis dicitur II Petr. 1-4: <hi>ut efficiamini divinae consortes naturae, fugientes eius quae in mundo est concupiscentiae corruptionem</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27205"/>Hanc autem positionem sacrae Scripturae auctoritate confirmare nitebantur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27206"/>Dicit enim dominus, Matth. ult.: <hi>data est mihi omnis potestas in caelo et in terra</hi>.
	Quod si ante tempora Deus esset, potestatem ex tempore non accepisset.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27207"/>Item, Rom. 1, dicitur de filio quod <hi>factus est ei</hi>, scilicet Deo, <hi>ex semine David secundum carnem</hi>; et quod <hi>praedestinatus est filius Dei in virtute</hi>.
	Quod autem praedestinatur et factum est, videtur non esse aeternum.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27208"/>Item.
	Apostolus dicit, ad Philipp. 2-8: <hi>factus est obediens usque ad mortem, mortem autem crucis: propter quod Deus exaltavit illum, et dedit illi nomen quod est super omne nomen</hi>.
	Ex quo videtur ostendi quod propter obedientiae et passionis meritum divino sit honore donatus, et super omnia exaltatus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27209"/>Petrus etiam dicit, Act. 2-36: <hi>certissime ergo sciat omnis domus Israel quia dominum eum et Christum Deus fecit hunc Iesum, quem vos crucifixistis</hi>.
	Videtur igitur ex tempore Deus esse factus, non ante tempora natus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27210"/>Adducunt etiam in fulcimentum suae opinionis ea quae in Scripturis de Christo ad defectum pertinere videntur: sicut quod femineo portatur utero, et profectum aetatis accepit, esuriem passus est, et lassitudine fatigatus, et morti subiectus; quod sapientia profecit, iudicii se nescire diem confessus est, et mortis terrore concussus est; et alia huiusmodi, quae Deo per naturam existenti convenire non possent.
	Unde concludunt quod per meritum honorem divinum adeptus est per gratiam, non quod esset naturae divinae.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27211"/>Hanc autem positionem primo adinvenerunt quidam antiqui haeretici, Cerinthus et Ebion; quam postea Paulus Samosatenus instauravit; et postea a Photino est confirmata, ut qui hoc dogmatizant, Photiniani nuncupentur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27212"/>Diligenter autem verba sacrae Scripturae considerantibus apparet non hunc sensum in ea contineri quem praedicti homines sua opinione conceperunt.
	Nam cum Salomon dicat, <hi>nondum erant abyssi et ego iam concepta eram</hi>, satis ostendit hanc generationem ante omnia corporalia extitisse.
	Unde relinquitur quod filius a Deo genitus initium essendi a Maria non sumpsit.
	Et licet haec, et alia similia testimonia depravare conati fuerint perversa expositione, dicentes haec secundum praedestinationem debere intelligi, quia scilicet ante mundi conditionem dispositum fuit ut ex Maria virgine Dei filius nasceretur, non quod Dei filius fuerit ante mundum; convincantur quod non solum in praedestinatione, sed etiam realiter fuerit ante Mariam.
	Nam post praemissa verba Salomonis subiungitur: <hi>quando appendebat fundamenta terrae, cum eo eram cuncta componens</hi>: si autem in sola praedestinatione fuisset, nihil agere potuisset.
	Hoc etiam ex verbis Ioannis Evangelistae habetur: nam cum praemisisset, <hi>in principio erat verbum</hi>, quo nomine filius intelligitur, ut ostensum est; ne quis hoc secundum praedestinationem accipere possit, subdit: <hi>omnia per ipsum facta sunt, et sine ipso factum est nihil</hi>, quod verum esse non posset nisi realiter ante mundum extitisset.
	Item, filius Dei dicit, Ioan., 3-13: <hi>nemo ascendit in caelum nisi qui descendit de caelo, filius hominis, qui est in caelo</hi>; et iterum, Ioan. 6-38: <hi>descendi de caelo, non ut faciam voluntatem meam, sed voluntatem eius qui misit me</hi>.
	Apparet ergo eum fuisse antequam de caelo descenderet.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27213"/>Praeterea.
	Secundum praedictam positionem, homo per vitae meritum profecit in Deum.
	Apostolus autem e converso ostendit quod, cum Deus esset, factus est homo.
	Dicit enim, ad Philipp. 2-6 <hi>cum in forma Dei esset, non rapinam arbitratus est esse se aequalem Deo: sed semetipsum exinanivit, formam servi accipiens, in similitudinem hominum factus, et habitu inventus ut homo</hi>.
	Repugnat igitur praedicta positio apostolicae sententiae.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27214"/>Adhuc.
	Inter ceteros qui Dei gratiam habuerunt, Moyses eam habuit copiose, de quo dicitur Exod. 33-11, quod <hi>loquebatur ei dominus facie ad faciem, sicut loqui solet homo ad amicum suum</hi>.
	Si igitur Iesus Christus non diceretur Dei filius nisi propter gratiam adoptionis, sicut alii sancti, eadem ratione Moyses filius diceretur et Christus, licet etiam abundantiori gratia Christus fuerit dotatus: nam et inter alios sanctos, unus alio maiori gratia repletur, et tamen omnes eadem ratione filii Dei dicuntur.
	Moyses autem non eadem ratione dicitur filius qua Christus.
	Distinguit enim apostolus Christum a Moyse sicut filium a servo: dicitur enim ad Hebr. 3-5: <hi>Moyses quidem fidelis erat in tota domo eius tanquam famulus, in testimonium eorum quae dicenda erant: Christus autem tanquam filius in domo sua</hi>.
	Manifestum est ergo quod Christus non dicitur Dei filius per adoptionis gratiam, sicut alii sancti.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27215"/>Similis etiam ratio ex pluribus aliis Scripturae locis colligi potest, quae quodam singulari modo Christum prae aliis Dei filium nominat, quandoque quidem, absque aliis, singulariter eum <hi>filium</hi> nominat: sicut vox patris intonuit in Baptismo, <hi>hic est filius meus dilectus, in quo mihi complacui</hi>.
	Quandoque eum <hi>unigenitum</hi> nominat: sicut Ioan. 1-14, <hi>vidimus eum quasi unigenitum a patre</hi>; et iterum, <hi>unigenitus, qui est in sinu patris, ipse enarravit</hi>.
	Si autem communi modo, sicut et alii, filius diceretur, unigenitus dici non posset.
	Quandoque etiam et <hi>primogenitus</hi> nominatur, ut quaedam derivatio filiationis ab eo in alios ostendatur: secundum illud Rom. 8-29: <hi>quos praescivit et praedestinavit fieri conformes imagini filii eius, ut sit ipse primogenitus in multis fratribus</hi>; et Gal. 4-4 dicitur: <hi>misit Deus filium suum ut adoptionem filiorum reciperemus</hi>.
	Alia ergo ratione ipse est filius, per cuius filiationis similitudinem alii filii dicuntur.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="27216"/>Amplius.
	Quaedam opera in Scripturis sacris ita Deo proprie attribuuntur quod alteri convenire non possunt, sicut sanctificatio animarum, et remissio peccatorum: dicitur enim Levit. 20-8: <hi>ego dominus, qui sanctifico vos</hi>; et Isaiae 43-25: <hi>ego sum qui deleo iniquitates vestras propter me</hi>.
	Utrumque autem horum Christo Scriptura attribuit.
	Dicitur enim ad Hebr. 2-11: <hi>qui sanctificat et qui sanctificantur, ex uno omnes</hi>; et ad Hebr. ult.: <hi>Iesus, ut sanctificaret per suum sanguinem populum, extra portam passus est</hi>.
	Ipse etiam dominus de se protestatus est quod haberet potestatem remittendi peccata, et miraculo confirmavit, ut habetur Matth. 9-6.
	Hoc etiam Angelus de ipso praenuntiavit, <hi>ipse</hi>, inquiens, <hi>salvum faciet populum suum a peccatis eorum</hi>.
	Non igitur Christus, et sanctificans et peccata remittens, sic dicitur Deus sicut dicuntur dii hi qui sanctificantur, et quorum peccata remittuntur: sed sicut virtutem et naturam divinitatis habens.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="27217"/>Illa vero Scripturae testimonia quibus ostendere nitebantur quod Christus non esset Deus per naturam, efficacia non sunt ad eorum propositum ostendendum.
	Confitemur enim in Christo Dei filio, post incarnationis mysterium, duas naturas, humanam scilicet et divinam.
	Unde de eo dicuntur et quae Dei sunt propria, ratione divinae naturae; et quae ad defectum pertinere videntur, ratione humanae naturae, ut infra plenius explanabitur.
	Nunc autem, ad praesentem considerationem de divina generatione, hoc sufficiat monstratum esse secundum Scripturas quod Christus Dei filius et Deus dicitur non solum sicut purus homo per gratiam adoptionis, sed propter divinitatis naturam.</p>
</div3></div2>
<div2 n="5"><head>Caput 5: Opinio Sabellii de filio Dei, et eius improbatio</head> 
<div3 n="1"><head>1 </head>
<p><milestone id="n. 1" unit="section"/><A NAME="27219"/>Quia vero omnium de Deo recte sentientium haec est fixa mentis conceptio, quod non possit esse nisi unus Deus, quidam, ex Scripturis concipientes quod Christus sit vere et naturaliter Deus ac Dei filius, unum Deum esse confessi sunt Christum Dei filium et Deum patrem: nec tamen quod Deus filius dicatur secundum suam naturam aut ab aeterno, sed ex tunc filiationis nomen accepit ex quo de Maria virgine natus est per incarnationis mysterium.
	Et sic omnia quae Christus secundum carnem sustinuit, Deo patri attribuebant: puta esse filium virginis, conceptum et natum esse ex ipsa, passum, mortuum et resurrexisse, et alia omnia quae Scripturae de Christo secundum carnem loquuntur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27220"/>Hanc autem positionem confirmare nitebantur Scripturae auctoritatibus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27221"/>Dicitur enim Exod. 20: <hi>audi, Israel, dominus Deus tuus Deus unus est</hi>.
	Et Deut. 32-39: <hi>videte quod ego sum solus, et non est alius praeter me</hi>.
	Et Ioan. 5: <hi>pater in me manens, ipse facit opera</hi> et 14-9 <hi>qui videt me, videt et patrem; et, ego in patre, et pater in me est</hi>.
	Ex quibus omnibus concipiebant Deum patrem ipsum filium dici ex virgine incarnatum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27222"/>Haec autem fuit opinio Sabellianorum, qui et Patripassiani sunt dicti, eo quod patrem passum esse confitentur, asserentes ipsum patrem esse Christum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27223"/>Haec autem positio, etsi a praedicta differat quantum ad Christi divinitatem, nam haec Christum verum et naturalem Deum esse confitetur, quod prima negabat; tamen quantum ad generationem et filiationem, utraque est conformis opinio: nam sicut prima positio asserit filiationem et generationem qua Christus filius dicitur, non fuisse ante Mariam, ita et haec opinio confitetur.
	Neutra igitur positio generationem et filiationem ad divinam naturam refert, sed solum ad naturam humanam.
	Habet etiam et hoc proprium ista positio, quod, cum dicitur filius Dei, non designatur aliqua subsistens persona, sed quaedam proprietas superveniens praeexistenti personae: nam ipse pater, secundum quod carnem sumpsit ex virgine, filii nomen accepit; non quasi filius sit aliqua subsistens persona a persona patris distincta.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27224"/>Huius autem positionis falsitas manifeste ostenditur auctoritate Scripturae.
	Nam Christus non solum virginis filius dicitur in Scripturis, sed etiam filius Dei: ut ex superioribus patet.
	Hoc autem esse non potest, ut idem sit filius sui ipsius: cum enim filius generetur a patre, generans autem det esse genito, sequeretur quod idem esset dans et accipiens esse; quod omnino esse non potest.
	Non est igitur Deus pater ipse filius, sed alius est filius et alius pater.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27225"/>Item.
	Dominus dicit: <hi>descendi de caelo, non ut faciam voluntatem meam, sed voluntatem eius qui misit me</hi>, Ioan. 6-38; et 17-5: <hi>clarifica me, pater, apud temetipsum</hi>.
	Ex quibus omnibus, et similibus, ostenditur filius esse alius a patre.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27226"/>Potest autem dici secundum hanc positionem, quod Christus dicitur filius Dei patris solum secundum humanam naturam: quia scilicet ipse Deus pater humanam naturam quam assumpsit, creavit et sanctificavit.
	Sic igitur ipse secundum divinitatem sui ipsius secundum humanitatem dicitur pater.
	Et ita etiam nihil prohibet eundem secundum humanitatem distinctum esse a seipso secundum divinitatem.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27227"/>Sed secundum hoc sequetur quod Christus dicatur filius Dei sicut et alii homines, vel ratione creationis, vel ratione sanctificationis.
	Ostensum est autem quod alia ratione Christus dicitur Dei filius quam alii sancti.
	Non igitur modo praedicto potest intelligi quod ipse pater sit Christus et filius sui ipsius.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27228"/>Praeterea.
	Ubi est unum suppositum subsistens, pluralis praedicatio non recipitur.
	Christus, autem de se et de patre pluraliter loquitur, dicens: <hi>ego et pater unum sumus</hi>.
	Non est ergo filius ipse pater.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27229"/>Adhuc.
	Si filius a patre non distinguitur nisi per incarnationis mysterium, ante incarnationem omnino nulla distinctio erat.
	Invenitur autem ex sacra Scriptura etiam ante incarnationem filius a patre fuisse distinctus.
	Dicitur enim Ioan. 1-1: <hi>in principio erat verbum, et verbum erat apud Deum, et Deus erat verbum</hi>.
	Verbum igitur, quod apud Deum erat, aliquam distinctionem ab ipso habebat: habet enim hoc consuetudo loquendi, ut alius apud alium esse dicatur.
	Similiter etiam Proverb. 8-30, genitus a Deo dicit: <hi>cum eo eram componens omnia</hi>.
	In quo rursus associatio et quaedam distinctio designatur.
	Dicitur etiam Osee 1-7: <hi>domui Iuda miserebor, et salvabo eos in domino Deo suo</hi>: ubi Deus pater de salvandis in Deo filio populis loquitur quasi de persona a se distincta, quae Dei nomine digna habeatur.
	Dicitur etiam Gen. 1-26: <hi>faciamus hominem ad imaginem et similitudinem nostram</hi>: in quo expresse pluralitas et distinctio facientium hominem designatur.
	Homo autem per Scripturas a solo Deo conditus esse docetur.
	Et sic Dei patris et Dei filii pluralitas et distinctio fuit etiam ante Christi incarnationem.
	Non igitur ipse pater filius dicitur propter incarnationis mysterium.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27230"/>Amplius.
	Vera filiatio ad ipsum suppositum pertinet eius qui dicitur filius: non enim manus vel pes hominis filiationis nomen proprie accipit, sed ipse homo, cuius ista sunt partes.
	Paternitatis autem et filiationis nomina distinctionem requirunt in illis de quibus dicuntur: sicut et generans et genitum.
	Oportet igitur, si aliquis vere dicitur filius, quod supposito a patre distinguatur.
	Christus autem vere est Dei filius: dicitur enim 1 Ioan. ult.: <hi>ut simus in vero filio eius Iesu Christo</hi>.
	Oportet igitur quod Christus sit supposito distinctus a patre.
	Non igitur ipse pater est filius.
	Adhuc.
	Post incarnationis mysterium pater de filio protestatur: <hi>hic est filius meus dilectus</hi>.
	Haec autem demonstratio ad suppositum refertur.
	Christus igitur secundum suppositum est alius a patre.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27231"/>Ea vero quibus Sabellius suam positionem nititur confirmare, id quod intendit non ostendunt, ut infra plenius ostendetur.
	Non enim per hoc quod Deus est unus, vel quod pater est in filio et filius in patre, habetur quod filius et pater sit unum supposito: potest enim et duorum supposito distinctorum aliqua unitas esse.</p>
</div3></div2>
<div2 n="6"><head>Caput 6: De opinione Arii circa filium Dei</head> 
<div3 n="1"><head>1 </head>
<p><milestone id="n. 1" unit="section"/><A NAME="27233"/>Cum autem doctrinae sacrae non congruat quod filius Dei a Maria initium sumpserit, ut Photinus dicebat; neque ut is qui ab aeterno Deus fuit et pater est, per carnis assumptionem filius esse coeperit, ut Sabellius dixerat: fuerunt alii hanc de divina generatione quam Scriptura tradit opinionem sumentes, quod filius Dei ante incarnationis mysterium extiterit, et etiam ante mundi conditionem; et quia iste filius a Deo patre est alius, aestimaverunt eum non esse eiusdem naturae cum Deo patre; non enim intelligere poterant, nec credere volebant, quod aliqui duo, secundum personam distincti, habeant unam essentiam et naturam.
	Et quia sola natura Dei patris, secundum fidei doctrinam, aeterna creditur, crediderunt naturam filii non ab aeterno extitisse, licet fuerit filius ante alias creaturas.
	Et quia omne quod non est aeternum, ex nihilo factum est et a Deo creatum, filium Dei ex nihilo factum esse, et creaturam praedicabant.
	Sed quia auctoritate Scripturae cogebantur ut etiam filium Deum nominarent, sicut in superioribus est expressum, dicebant eum unum cum Deo patre, non quidem per naturam, sed per quandam consensus unionem, et per divinae similitudinis participationem super ceteras creaturas.
	Unde, cum supremae creaturae, quas Angelos dicimus, in Scripturis et dii et filii Dei nominentur, secundum illud Iob 38-4 <hi>ubi eras cum me laudarent astra matutina, et iubilarent omnes filii Dei?</hi> Et in Psalmo, <hi>Deus stetit in synagoga deorum</hi>, hunc Dei filium et Deum prae aliis dici oportebat, utpote nobiliorem inter ceteras creaturas, in tantum quod per eum Deus pater omnem aliam condiderit creaturam.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27234"/>Hanc autem positionem confirmare nitebantur sacrae Scripturae documentis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27235"/>Dicit enim filius, Ioan. 17-3, ad patrem loquens: <hi>haec est vita aeterna, ut cognoscant te solum Deum verum</hi>.
	Solus ergo pater Deus verus est.
	Cum ergo filius non sit pater, filius Deus verus esse non potest.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27236"/>Item.
	Apostolus dicit, I ad Tim. ult.: <hi>serves mandatum sine macula irreprehensibile usque in adventum domini nostri Iesu Christi, quem suis temporibus ostendet beatus et solus potens rex regum et dominus dominantium, qui solus habet immortalitatem et lucem habitat inaccessibilem</hi>, in quibus verbis ostenditur distinctio Dei patris ostendentis ad Christum ostensum.
	Solus ergo Deus pater ostendens est potens rex regum et dominus dominantium, et solus habet immortalitatem et lucem habitat inaccessibilem.
	Solus ergo pater Deus verus est.
	Non ergo filius.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27237"/>Praeterea.
	Dominus dicit, Ioan. 14-28: <hi>pater maior me est</hi>; et apostolus dicit filium patri esse subiectum, I ad Cor. 15-28: <hi>cum omnia subiecta illi fuerint, tunc ipse filius subiectus erit illi</hi>, scilicet patri, <hi>qui sibi subiecit omnia</hi>.
	Si autem esset una natura patris et filii, esset etiam una magnitudo et maiestas: non enim filius esset minor patre, nec patri subiectus.
	Relinquitur ergo ex Scripturis quod filius non sit eiusdem naturae cum patre ut credebant.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27238"/>Adhuc.
	Natura patris non patitur indigentiam.
	In filio autem indigentia invenitur: ostenditur enim ex Scripturis quod a patre recipit; recipere autem indigentis est.
	Dicitur enim Matth. 11-27: <hi>omnia tradita sunt mihi a patre meo</hi>, et Ioan. 3-35: <hi>pater diligit filium, et omnia dedit in manu eius</hi>.
	Videtur igitur filius non esse eiusdem naturae cum patre.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27239"/>Amplius.
	Doceri et adiuvari indigentis est.
	Filius autem a patre docetur et iuvatur.
	Dicitur enim Ioan. 5-19: <hi>non potest filius a se facere quicquam, nisi quod viderit patrem facientem</hi>; et infra: 20 <hi>pater diligit filium, et omnia demonstrat ei quae ipse facit</hi>; et Ioan. 15-15, filius dicit discipulis: <hi>omnia quaecumque audivi a patre meo, nota feci vobis</hi>.
	Non igitur videtur esse eiusdem naturae filius cum patre.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27240"/>Praeterea.
	Praeceptum recipere, obedire, orare, et mitti, inferioris esse videtur.
	Haec autem de filio leguntur.
	Dicit enim filius, Ioan. 14-31: <hi>sicut mandatum dedit mihi pater, sic facio</hi>.
	Et Philipp. 2-8: <hi>factus est obediens patri usque ad mortem</hi>.
	Et Ioan. 14-16: <hi>ego rogabo patrem, et alium Paracletum dabit vobis</hi>.
	Et Galat. 4-4, dicit apostolus: <hi>cum venit plenitudo temporis, misit Deus filium suum</hi>.
	Est ergo filius minor patre, et ei subiectus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27241"/>Item.
	Filius clarificatur a patre: sicut ipse dicit, Ioan. 12-28: <hi>pater, clarifica nomen tuum</hi>; et sequitur: <hi>venit vox de caelo, et clarificavi, et iterum clarificabo</hi>.
	Apostolus etiam dicit, ad Rom. 8-11, quod <hi>Deus suscitavit Iesum Christum a mortuis</hi>.
	Et Petrus dicit, Act. 2-33, quod <hi>est dextera Dei exaltatus</hi>.
	Ex quibus videtur quod sit patre inferior.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27242"/>Praeterea.
	In natura patris nullus defectus esse potest.
	In filio autem invenitur defectus potestatis: dicit enim Matth. 20-23: <hi>sedere ad dexteram meam vel sinistram, non est meum dare vobis, sed quibus paratum est a patre meo</hi>.
	Defectus etiam scientiae: dicit enim ipse, Marc. 13-32: <hi>de die autem illa et hora nemo scit, neque Angeli in caelo, neque filius, nisi pater</hi>.
	Invenitur etiam in eo defectus quietae affectionis: cum in eo Scriptura asserat tristitiam fuisse, et iram, et alias huiusmodi passiones.
	Non igitur videtur filius esse eiusdem naturae cum patre.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27243"/>Adhuc.
	Expresse in Scripturis invenitur quod filius Dei sit creatura.
	Dicit enim Eccli. 24-12: <hi>dixit mihi creator omnium, et qui creavit me, requievit in tabernaculo meo</hi>.
	Et iterum: <hi>ab initio et ante saecula creata sum</hi>.
	Est igitur filius creatura.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27244"/>Praeterea.
	Filius creaturis connumeratur.
	Dicitur enim Eccli. 24-5, ex persona sapientiae: <hi>ego ex ore altissimi prodii, primogenita ante omnem creaturam</hi>.
	Et apostolus, ad Coloss. 1-15, dicit de filio quod est <hi>primogenitus creaturae</hi>.
	Videtur ergo quod filius ordinem cum creaturis habeat, quasi primum inter eas obtinens gradum.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27245"/>Amplius.
	Filius dicit, Ioan. 17-22, pro discipulis ad patrem orans: <hi>ego claritatem quam dedisti mihi, dedi eis, ut sint unum, sicut et nos unum sumus</hi>.
	Sic igitur pater et filius unum sunt sicut discipulos unum esse volebat.
	Non autem volebat discipulos esse per essentiam unum.
	Non ergo pater et filius sunt per essentiam unum.
	Et sic sequitur quod sit creatura, et patri subiectus.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27246"/>Est autem haec positio Arii et Eunomii.
	Et videtur a Platonicorum dictis exorta, qui ponebant summum Deum, patrem et creatorem omnium rerum, a quo primitus effluxisse dicebant quandam mentem, in qua essent omnium rerum formae, superiorem omnibus aliis rebus, quam paternum intellectum nominabant; et post hanc, animam mundi; et deinde alias creaturas.
	Quod ergo in Scripturis sacris de Dei filio dicitur, hoc de mente praedicta intelligebant: et praecipue quia sacra Scriptura Dei filium Dei sapientiam nominat et verbum Dei.
	Cui etiam opinioni consonat positio Avicennae, qui supra animam primi caeli ponit intelligentiam primam, moventem primum caelum, supra quam ulterius Deum in summo ponebat.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="27247"/>Sic igitur Ariani de Dei filio suspicati sunt quod esset quaedam creatura supereminens omnibus aliis creaturis, qua mediante Deus omnia creasset: praecipue cum etiam quidam philosophi posuerunt quodam ordine res a primo principio processisse, ita quod per primum creatum omnia alia sint creata.</p>
</div3></div2>
<div2 n="7"><head>Caput 7: Improbatio opinionis Arii de filio Dei</head> 
<div3 n="1"><head>1 </head>
<p><milestone id="n. 1" unit="section"/><A NAME="27249"/>Hanc autem positionem divinae Scripturae repugnare manifeste potest percipere, si quis sacrarum Scripturarum dicta diligenter consideret.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27250"/>Cum enim Scriptura divina et Christum Dei filium, et Angelos Dei filios nominet, alia tamen et alia ratione: unde apostolus, Hebr. 1-5, dicit: <hi>cui dixit aliquando Angelorum, filius meus es tu, ego hodie genui te?</hi> Quod ad Christum asserit esse dictum.
	Secundum autem positionem praedictam, eadem ratione Angeli filii dicerentur et Christus: utrisque enim nomen filiationis competeret secundum quandam sublimitatem naturae, in qua creati sunt a Deo.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27251"/>Nec obstat si Christus sit excellentioris naturae prae aliis Angelis: quia etiam inter Angelos ordines diversi inveniuntur, ut ex superioribus patet, et tamen omnibus eadem filiationis ratio competit.
	Non igitur Christus filius Dei dicitur secundum quod asserit praedicta positio.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27252"/>Item.
	Cum ratione creationis nomen filiationis divinae multis conveniat, quia omnibus Angelis et sanctis; si etiam Christus eadem ratione filius diceretur, non esset unigenitus, licet, propter excellentiam suae naturae, inter ceteros primogenitus posset dici.
	Asserit autem eum Scriptura esse unigenitum, Ioan. 1-14: <hi>vidimus eum quasi unigenitum a patre</hi>.
	Non igitur ratione creationis Dei filius dicitur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27253"/>Amplius.
	Nomen filiationis proprie et vere generationem viventium consequitur, in quibus genitum ex substantia generantis procedit: alias enim nomen filiationis non secundum veritatem, sed potius secundum similitudinem accipitur, cum filios dicimus aut discipulos, aut hos quorum gerimus curam.
	Si igitur Christus non diceretur filius nisi ratione creationis, cum id quod creatur a Deo, non ex substantia Dei derivetur, Christus vere filius dici non posset.
	Dicitur autem verus filius, I Ioan. ult.: <hi>ut simus</hi>, inquit, <hi>in vero filio eius, Iesu Christo</hi>.
	Non igitur Dei filius dicitur, quasi a Deo creatus in quantacumque naturae excellentia, sed quasi ex Dei substantia genitus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27254"/>Praeterea.
	Si Christus ratione creationis filius dicitur, non erit verus Deus: nihil enim creatum Deus potest dici nisi per quandam similitudinem ad Deum.
	Ipse autem Iesus Christus est verus Deus: cum enim Ioannes dixisset, <hi>ut simus in vero filio eius</hi>, subdit: <hi>hic est verus Deus et vita aeterna</hi>.
	Non igitur Christus filius Dei dicitur ratione creationis.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27255"/>Amplius.
	Apostolus, ad Rom. 9-5, dicit: <hi>ex quibus Christus est secundum carnem, qui est super omnia Deus benedictus in saecula, amen</hi>.
	Et Tit. 2-13: <hi>expectantes beatam spem, et adventum gloriae magni Dei et salvatoris nostri Iesu Christi</hi>.
	Et Ierem. 23 dicitur: <hi>suscitabo David germen iustum</hi> et postea subditur, <hi>et hoc est nomen quod vocabunt eum, dominus iustus noster</hi>, ubi in Hebraeo habetur nomen tetragrammaton, quod de solo Deo certum est dici.
	Ex quibus apparet quod filius Dei est verus Deus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27256"/>Praeterea.
	Si Christus verus filius est, de necessitate sequitur quod sit verus Deus.
	Non enim vere filius potest dici quod ab alio gignitur, etiam si de substantia generantis nascatur nisi in similem speciem generantis procedat: oportet enim quod filius hominis homo sit.
	Si igitur Christus est verus filius Dei, oportet quod sit verus Deus.
	Non est igitur aliquid creatum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27257"/>Item.
	Nulla creatura recipit totam plenitudinem divinae bonitatis: quia, sicut ex superioribus patet, perfectiones a Deo in creaturas per modum cuiusdam descensus procedunt.
	Christus autem habet in se totam plenitudinem divinae bonitatis: dicit enim apostolus, ad Coloss. 2-9: <hi>in ipso habitat omnis plenitudo divinitatis</hi>.
	Christus ergo non est creatura.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27258"/>Adhuc.
	Licet intellectus Angeli perfectiorem cognitionem habeat quam intellectus hominis, tamen multum deficit ab intellectu divino.
	Intellectus autem Christi non deficit in cognitione ab intellectu divino: dicit enim apostolus, ad Coloss. 2-3, quod <hi>in Christo sunt omnes thesauri sapientiae et scientiae absconditi</hi>.
	Non est igitur Christus filius Dei creatura.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27259"/>Amplius.
	Quicquid Deus habet in seipso, est eius essentia, ut in primo ostensum est.
	Omnia autem quae habet pater, sunt filii: dicit enim ipse filius, Ioan. 16-15: <hi>omnia quae habet pater, mea sunt</hi>; et Ioan. 17-10, ad patrem loquens, ait: <hi>mea omnia tua sunt, et tua mea sunt</hi>.
	Est ergo eadem essentia et natura patris et filii.
	Non est igitur filius creatura.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27260"/>Praeterea.
	Apostolus dicit, Philipp. 2, quod filius, antequam exinaniret semetipsum formam servi accipiens, in forma Dei erat.
	Per formam autem Dei non aliud intelligitur quam natura divina: sicut per formam servi non intelligitur aliud quam humana natura.
	Est ergo filius in natura divina.
	Non est igitur creatura.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27261"/>Item.
	Nihil creatum potest esse Deo aequale.
	Filius autem est patri aequalis.
	Dicitur enim Ioan. 5-18: <hi>quaerebant eum Iudaei interficere, quia non solum solvebat sabbatum, sed et patrem suum dicebat Deum, aequalem se Deo faciens</hi>.
	Haec est autem Evangelistae narratio, <hi>cuius testimonium verum est</hi>, quod Christus filium Dei se dicebat et Deo aequalem, et propterea eum Iudaei persequebantur.
	Nec dubium est alicui Christiano quin illud quod Christus de se dixit, verum sit: cum et apostolus dicat, Philipp. 2-6, <hi>hoc non fuisse rapinam, quod aequalem se esse patri arbitratus est</hi>.
	Est ergo filius aequalis patri.
	Non est igitur creatura.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27262"/>Amplius.
	In Psalmo legitur non esse similitudinem alicuius ad Deum etiam inter Angelos qui filii Dei dicuntur: <hi>quis</hi>, inquit, <hi>similis Deo in filiis Dei?</hi> Et alibi: <hi>Deus, quis similis erit tibi?</hi> Quod de perfecta similitudine accipi oportet: quod patet ex his quae in primo libro tractata sunt.
	Christus autem perfectam sui similitudinem ad patrem ostendit etiam in vivendo: dicitur enim Ioan. 5-26: <hi>sicut pater habet vitam in semetipso, sic dedit et filio vitam habere in semetipso</hi>.
	Non est igitur Christus computandus inter filios Dei creatos.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="27263"/>Adhuc.
	Nulla substantia creata repraesentat Deum quantum ad eius substantiam: quicquid enim ex perfectione cuiuscumque creaturae apparet, minus est quam quod Deus est; unde per nullam creaturam sciri potest de Deo <hi>quid est</hi>.
	Filius autem repraesentat patrem: dicit enim de eo apostolus, ad Coloss. 1-15, quod <hi>est imago invisibilis Dei</hi>.
	Et ne aestimetur esse imago deficiens, essentiam Dei non repraesentans, per quam non possit cognosci de Deo <hi>quid est</hi>, sicut vir dicitur <hi>imago Dei</hi>, I ad Cor. 11-7; ostenditur perfecta esse imago, ipsam Dei substantiam repraesentans, Hebr. 1-3, dicente apostolo: <hi>cum sit splendor gloriae, et figura substantiae eius</hi>.
	Non est igitur filius creatura.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="27264"/>Praeterea.
	Nihil quod est in aliquo genere, est universalis causa eorum quae sunt in genere illo, sicut universalis causa hominum non est aliquis homo, nihil enim est sui ipsius causa: sed sol, qui est extra genus humanum, est universalis causa generationis humanae, et ulterius Deus.
	Filius autem est universalis causa creaturarum: dicitur enim Ioan. 1-3: <hi>omnia per ipsum facta sunt</hi>; et Proverb. 8-30, dicit sapientia genita: <hi>cum eo eram componens omnia</hi>, et apostolus dicit, ad Coloss. 1-16: <hi>in ipso condita sunt universa in caelo et in terra</hi>.
	Ipse igitur non est de genere creaturarum.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="27265"/>Item.
	Ex ostensis in secundo libro manifestum est quod substantiae incorporeae, quas Angelos dicimus, non possunt aliter fieri quam per creationem; et etiam ostensum est quod nulla substantia potest creare nisi solus Deus.
	Sed Dei filius Iesus Christus est causa Angelorum, eos in esse producens: dicit enim apostolus: <hi>sive throni, sive dominationes, sive principatus, sive potestates, omnia per ipsum et in ipso creata sunt</hi>.
	Ipse igitur filius non est creatura.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="27266"/>Praeterea.
	Cum propria actio cuiuslibet rei sequatur naturam ipsius, nulli competit propria actio alicuius rei cui non competit illius rei natura: quod enim non habet humanam speciem, nec actionem humanam habere potest.
	Propriae autem actiones Dei conveniunt filio: sicut creare, ut iam ostensum est; continere et conservare omnia in esse; et peccata purgare; quae propria esse Dei ex superioribus patet.
	Dicitur autem de filio, ad Coloss. 1-17, quod <hi>omnia in ipso constant</hi>; et ad Hebr. 1-3, dicitur quod <hi>portat omnia verbo virtutis suae, purgationem peccatorum faciens</hi>.
	Filius igitur Dei est naturae divinae, et non est creatura.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="27267"/>Sed quia posset Arianus dicere quod haec filius facit non tanquam principale agens, sed sicut instrumentum principalis agentis, quod per propriam virtutem non agit, sed solum per virtutem principalis agentis, hanc rationem dominus excludit, Ioan. 5-19, dicens: <hi>quaecumque pater facit haec et filius similiter facit</hi>.
	Sicut igitur pater per se operatur et propria virtute, ita et filius.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="27268"/>Ulterius etiam ex hoc verbo concluditur, quod sit eadem virtus et potestas filii et patris.
	Non solum enim dicit quod filius similiter operatur sicut et pater, sed quod eadem et similiter.
	Idem autem non potest esse operatum eodem modo a duobus agentibus nisi vel dissimiliter, sicut idem fit a principali agente et instrumento: vel, si similiter, oportet quod conveniant in una virtute.
	Quae quidem virtus quandoque congregatur ex diversis virtutibus in diversis agentibus inventis, sicut patet in multis trahentibus navem: omnes enim similiter trahunt, et quia virtus cuiuslibet imperfecta est et insufficiens ad istum effectum, ex diversis virtutibus congregatur una virtus omnium, quae sufficit ad trahendum navem.
	Hoc autem non potest dici in patre et filio: virtus enim Dei patris non est imperfecta, sed infinita, ut in primo ostensum est.
	Oportet igitur quod eadem numero sit virtus patris et filii.
	Et cum virtus consequatur naturam rei, oportet quod eadem numero sit natura et essentia patris et filii.
	Quod etiam ex praecedentibus concludi potest.
	Nam si in filio est natura divina, ut multipliciter ostensum est; cum natura divina multiplicari non possit, ut in primo libro ostensum est: sequitur de necessitate quod sit eadem numero natura et essentia in patre et filio.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="27269"/>Item.
	Ultima nostra beatitudo in solo Deo est; in quo etiam solo spes hominis debet poni; et cui soli est honor latriae exhibendus, ut in tertio libro ostensum est.
	Beatitudo autem nostra in Dei filio est.
	Dicit enim, Ioan. 17-3: <hi>haec est vita aeterna, ut cognoscant te</hi>, scilicet patrem, <hi>et quem misisti, Iesum Christum</hi>.
	Et I Ioan. ult., dicitur de filio quod est <hi>verus Deus et vita aeterna</hi>.
	Certum est autem nomine vitae aeternae in Scripturis sacris ultimam beatitudinem significari.
	Dicit etiam Isaias de filio, ut apostolus inducit: <hi>erit radix Iesse, et qui exurget regere gentes, in eo gentes sperabunt</hi>.
	Dicitur etiam in Psalmo: <hi>et adorabunt eum omnes reges, omnes gentes servient ei</hi>.
	Et Ioan. 5-23 dicitur: <hi>omnes honorificent filium sicut honorificant patrem</hi>.
	Et iterum in Psalmo dicitur: <hi>adorate eum omnes Angeli eius</hi>: quod de filio apostolus introducit Hebr. 1-6.
	Manifestum est igitur filium Dei verum Deum esse.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="27270"/>Ad hoc etiam ostendendum valent ea quae superius contra Photinum inducta sunt ad ostendendum Christum Deum esse non factum, sed verum.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="27271"/>Ex praemissis igitur et consimilibus sacrae Scripturae documentis Ecclesia Catholica docta, Christum verum et naturalem Dei filium confitetur, aeternum, patri aequalem, et verum Deum, eiusdem essentiae et naturae cum patre, genitum, non creatum nec factum.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="27272"/>Unde patet quod sola Ecclesiae Catholicae fides vere confitetur generationem in Deo, dum ipsam generationem filii ad hoc refert quod filius accepit divinam naturam a patre.
	Alii vero haeretici ad aliquam extraneam naturam hanc generationem referunt: Photinus quidem et Sabellius ad humanam; Arius autem non ad humanam, sed ad quandam naturam creatam digniorem ceteris creaturis.
	Differt etiam Arius a Sabellio et Photino quod hic generationem praedictam asserit ante mundum fuisse; illi vero eam fuisse negant ante nativitatem ex virgine.
	Sabellius tamen a Photino differt in hoc, quod Sabellius Christum verum Deum confitetur et naturalem, non autem Photinus neque Arius: sed Photinus purum hominem; Arius autem quasi commixtum ex quadam excellentissima creatura divina et humana.
	Hi tamen aliam esse personam patris et filii confitentur, quod Sabellius negat.</p>
</div3> 
<div3 n="25"><head>25 </head>
<p><milestone id="n. 25" unit="section"/><A NAME="27273"/>Fides ergo Catholica, media via incedens, confitetur, cum Ario et Photino, contra Sabellium, aliam personam patris et filii, et filium genitum, patrem vero omnino ingenitum: cum Sabellio vero, contra Photinum et Arium, Christum verum et naturalem Deum et eiusdem naturae cum patre, licet non eiusdem personae.
	Ex quo etiam indicium veritatis Catholicae sumi potest: nam vero, ut philosophus dicit, etiam falsa attestantur: falsa vero non solum a veris, sed etiam ab invicem distant.</p>
</div3></div2>
<div2 n="8"><head>Caput 8: Solutio ad auctoritates quas Arius pro se inducebat</head> 
<div3 n="1"><head>1 </head>
<p><milestone id="n. 1" unit="section"/><A NAME="27275"/>Quia vero veritas veritati contraria esse non potest, manifestum est ea quae ex Scripturis veritatis ab Arianis introducta sunt ad suum errorem confirmandum, eorum sententiae accommoda non esse.
	Cum enim ex Scripturis divinis ostensum sit patris et filii eandem numero essentiam esse et naturam divinam, secundum quam uterque verus dicitur Deus, oportet patrem et filium non duos deos, sed unum Deum esse.
	Si enim plures dii essent, oporteret per consequens divinitatis essentiam in utroque partitam esse sicut in duobus hominibus est alia et alia humanitas numero: et praecipue cum non sit aliud divina natura et aliud ipse Deus, ut supra ostensum est; ex quo de necessitate consequitur quod, existente una natura divina in patre et filio, quod sint pater et filius unus Deus.
	Licet ergo patrem confiteamur Deum, et filium Deum, non tamen recedimus a sententia qua ponitur unus solus Deus, quam in primo et rationibus et auctoritatibus firmavimus.
	Unde, etsi sit unus solus verus Deus, tamen hoc et de patre et de filio praedicari confiteamur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27276"/>Cum ergo dominus, ad patrem loquens, dicit, <hi>ut cognoscant te solum Deum verum</hi>, non sic intelligendum est quod solus pater sit verus Deus, quasi filius non sit verus Deus, quod tamen manifeste Scripturae testimonio probatur: sed quod illa quae est una sola vera deitas patri conveniat, ita tamen quod non excludatur inde et filius.
	Unde signanter non dicit dominus, <hi>ut cognoscant solum Deum verum</hi>, quasi solus ipse sit Deus; sed dixit, <hi>ut cognoscant te</hi>, et addit <hi>solum verum Deum</hi>, ut ostenderet patrem, cuius se filium protestabatur, esse Deum in quo invenitur illa quae sola est vera divinitas.
	Et quia oportet verum filium eiusdem naturae esse cum patre, magis sequitur quod illa quae sola est vera divinitas filio conveniat, quam ab ea filius excludatur.
	Unde et Ioannes, in fine primae suae canonicae, quasi haec verba domini exponens, utrumque istorum vero filio attribuit quae hic dominus dicit de patre, scilicet quod sit verus Deus, et quod in eo sit vita aeterna, dicens: <hi>ut cognoscamus verum Deum, et simus in vero filio eius.
	Hic est verus Deus, et vita aeterna</hi>.
	Si tamen confessus esset filius quod solus pater esset verus Deus, non propter hoc a vera divinitate filius excludi intelligendus esset: nam quia pater et filius sunt unus Deus, ut ostensum est, quicquid ratione divinitatis de patre dicitur, idem est ac si de filio diceretur, et e converso.
	Non enim propter hoc quod dominus dicit, Matth. 11-27, <hi>nemo novit filium nisi pater, neque patrem quis novit nisi filius</hi>, intelligitur vel pater a sui cognitione excludi, vel filius.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27277"/>Ex quo etiam patet quod vera filii divinitas non excluditur ex verbis apostoli quibus dicit, <hi>quem suis temporibus ostendet beatus et solus potens, rex regum et dominus dominantium</hi>.
	Non enim in his verbis pater nominatur, sed id quod est commune patri et filio.
	Nam quod et filius sit <hi>rex regum et dominus dominantium</hi>, manifeste ostenditur Apoc. 19-13, ubi dicitur: <hi>vestitus erat veste aspersa sanguine, et vocabatur nomen eius: verbum Dei</hi> et postea subditur: <hi>et habet in vestimento et in femore suo scriptum: rex regum et dominus dominantium</hi>.
	Nec ab hoc quod subditur, <hi>qui solus habet immortalitatem</hi>, excluditur filius: cum et sibi credentibus immortalitatem conferat; unde dicitur Ioan. 11-26: <hi>qui credit in me, non morietur in aeternum</hi>.
	Sed et hoc quod subditur, <hi>quem nemo hominum vidit, sed nec videre potest</hi>, certum est filio convenire: cum dominus dicat, Matth. 11-27: <hi>nemo novit filium nisi pater</hi>.
	Cui non obstat quod visibilis apparuit: hoc enim secundum carnem factum est.
	Est autem invisibilis secundum deitatem, sicut et pater: unde apostolus, in eadem epistola, dicit: <hi>manifeste magnum est pietatis sacramentum, quod manifestatum est in carne</hi>.
	Nec cogit quod haec de solo patre dicta intelligamus quia dicitur quasi oporteat alium esse ostendentem et alium ostensum.
	Nam et filius seipsum ostendit: dicit enim ipse, Ioan. 14-21: <hi>qui diligit me, diligetur a patre meo, et ego diligam eum, et manifestabo ei meipsum</hi>.
	Unde et ei dicimus: <hi>ostende faciem tuam, et salvi erimus</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27278"/>Quod autem dominus dicit, <hi>pater maior me est</hi>, qualiter sit intelligendum, apostolus docet.
	Cum enim maius referatur ad minus, oportet intelligi hoc dici de filio secundum quod est minoratus.
	Ostendit autem apostolus eum esse minoratum secundum assumptionem formae servilis, ita tamen quod Deo patri aequalis existat secundum formam divinam: dicit enim, ad Philipp. 2-6 <hi>cum in forma Dei esset, non rapinam arbitratus est esse se aequalem Deo, sed semetipsum exinanivit, formam servi accipiens</hi>.
	Nec est mirum si ex hoc pater eo maior dicatur, cum etiam ab Angelis eum minoratum apostolus dicat, Hebr. 2-9: <hi>eum</hi> inquit, <hi>qui modico ab Angelis minoratus est, vidimus Iesum, propter passionem mortis, gloria et honore coronatum</hi>.
	Ex quo etiam patet quod secundum eandem rationem dicitur filius esse patri subiectus, scilicet secundum humanam naturam.
	Quod ex ipsa circumstantia litterae apparet.
	Praemiserat enim apostolus: <hi>per hominem mors, et per hominem resurrectio mortuorum</hi>; et postea subiunxerat quod <hi>unusquisque resurget in suo ordine: primum Christus, deinde ii qui sunt Christi</hi>; et postea addit, <hi>deinde finis, cum tradiderit regnum Deo et patri</hi>; et ostenso quale sit hoc regnum, quia scilicet oportet ei omnia esse subiecta consequenter subiungit: <hi>cum subiecta illi fuerint omnia, tunc ipse filius subiectus erit ei qui subiecit sibi omnia</hi>.
	Ipse ergo contextus litterae, ostendit hoc de Christo debere intelligi secundum quod est homo: sic enim mortuus est et resurrexit.
	Nam secundum divinitatem, cum omnia faciat quae facit pater ut ostensum est, etiam ipse sibi subiecit omnia: unde apostolus dicit ad Philipp. 3-20 <hi>salvatorem expectamus dominum Iesum Christum, qui reformabit corpus humilitatis nostrae configuratum corpori claritatis suae, secundum operationem qua possit sibi subiicere omnia</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27279"/>Ex eo autem quod pater filio dare dicitur in Scripturis, ex quo sequitur ipsum recipere, non potest ostendi aliqua indigentia esse in ipso, sed hoc requiritur ad hoc quod filius sit: non enim filius dici posset nisi a patre genitus esset; omne autem genitum a generante naturam recipit generantis.
	Per hoc ergo quod pater filio dare dicitur, nihil aliud intelligitur quam filii generatio, secundum quam pater filio dedit suam naturam.
	Et hoc ipsum ex eo quod datur, intelligi potest.
	Dicit, enim dominus, Ioan. 10-29: <hi>pater quod dedit mihi, maius omnibus est</hi>.
	Id autem quod maius omnibus est, divina natura est, in qua filius est patri aequalis.
	Quod ipsa verba domini ostendunt.
	Praemiserat enim quod oves suas nullus de manu eius rapere posset; ad cuius probationem inducit verbum propositum, scilicet quod id quod est sibi a patre datum, maius omnibus sit, et quia de manu patris, ut subiungit, nemo rapere potest.
	Ex hoc sequitur quod nec etiam de manu filii.
	Non autem sequeretur nisi per id quod est sibi a patre datum, esset patri aequalis.
	Unde, ad hoc clarius explicandum, subdit: <hi>ego et pater unum sumus</hi>.
	Similiter etiam apostolus, ad Philipp. 2-9, dicit: <hi>et dedit illi nomen quod est super omne nomen, ut in nomine Iesu omne genu flectatur, caelestium, terrestrium et Infernorum</hi>.
	Nomen autem omnibus nominibus altius, quod omnis creatura veneratur, non est aliud quam nomen divinitatis.
	Ex hac ergo datione generatio ipsa intelligitur, secundum quam pater filio veram divinitatem dedit.
	Idem etiam ostenditur ex hoc quod omnia sibi dicit esse data a patre.
	Non autem essent sibi data omnia, nisi omnis plenitudo divinitatis, quae est in patre, esset in filio.
	Sic igitur ex hoc quod sibi patrem dedisse asserit, se verum filium confitetur, contra Sabellium.
	Ex magnitudine vero eius quod datur, patri se confitetur esse aequalem, ut Arius confundatur.
	Patet igitur quod talis donatio indigentiam in filio non designat.
	Non enim ante fuit filius quam sibi daretur: cum generatio eius sit ipsa donatio.
	Neque plenitudo dati hoc patitur, ut indigere possit ille cui constat esse donatum.
	Nec obviat praedictis quod ex tempore filio pater dedisse legitur in Scripturis: sicut dominus post resurrectionem dicit discipulis, <hi>data est mihi omnis potestas in caelo et in terra</hi>; et apostolus, ad Philipp. 2, dicit quod <hi>propter hoc Deus Christum exaltavit et dedit illi nomen quod est super omne nomen, quia factus fuerat obediens usque ad mortem</hi>, quasi hoc nomen non habuerit ab aeterno.
	Est enim consuetus Scripturae modus ut aliqua dicantur esse vel fieri quando innotescunt.
	Hoc autem quod filius ab aeterno universalem potestatem et nomen divinum acceperit, post resurrectionem, praedicantibus discipulis, mundo est manifestatum.
	Et hoc etiam verba domini ostendunt.
	Dicit enim dominus, Ioan. 17-5: <hi>clarifica me, pater, apud temetipsum, claritate quam habui priusquam mundus fieret</hi>.
	Petit enim ut sua gloria, quam ab aeterno a patre recepit ut Deus, in eo iam homine facto esse declaretur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27280"/>Ex hoc autem manifestum est quomodo filius doceatur, cum non sit ignorans.
	Ostensum est enim in primo libro quod intelligere et esse in Deo idem sunt.
	Unde communicatio divinae naturae est etiam intelligentiae communicatio.
	Communicatio autem intelligentiae demonstratio, vel locutio, sive doctrina potest dici.
	Per hoc ergo quod filius sua nativitate a patre naturam divinam acceperit, dicitur vel a patre audivisse, vel pater ei demonstrasse, vel si quid aliud simile legitur in Scripturis: non quod prius filius ignorans aut nesciens fuerit, et postmodum eum pater docuerit.
	Confitetur enim apostolus, I ad Cor. 1-24, <hi>Christum Dei virtutem et Dei sapientiam</hi>: non est autem possibile quod sapientia sit ignorans, neque quod virtus infirmetur.
	Ideo etiam quod dicitur, <hi>non potest filius a se facere quicquam</hi>, nullam infirmitatem agendi demonstrat in filio: sed quia, cum Deo non sit aliud agere quam esse, nec sua actio sit aliud quam sua essentia ut supra probatum est, ita dicitur quod filius non possit a se agere sed agat a patre, sicut quod non potest a se esse, sed solum a patre: si enim a se esset, iam filius non esset.
	Sicut ergo filius non potest non esse filius, ita a se agere non potest.
	Quia vero eandem naturam accipit filius quam pater, et ex consequenti eandem virtutem, licet filius a se non sit nec a se operetur, tamen per se est et per se operatur: quia sicut est per propriam naturam, quam accepit a patre, ita per propriam naturam, a patre acceptam, operatur.
	Unde postquam dominus dixerat, <hi>non potest filius a se facere quicquam</hi>, ut ostenderet quod, licet non a se, tamen per se filius operatur, subiungit: <hi>quaecumque ille fecerit</hi>, scilicet pater, <hi>haec et filius similiter facit</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27281"/>Ex praemissis etiam apparet qualiter pater praecipiat filio; aut filius obediat patri; aut patrem oret; aut mittatur a patre.
	Haec enim omnia filio conveniunt secundum quod est patri subiectus, quod non est nisi secundum humanitatem assumptam, ut ostensum est.
	Pater ergo filio praecipit ut subiecto sibi secundum humanam naturam.
	Et hoc etiam verba domini manifestant.
	Nam cum dominus dicat: <hi>ut cognoscat mundus quia diligo patrem, et sicut mandatum dedit mihi pater, sic facio</hi>, quod sit istud mandatum ostenditur per id quod subditur, <hi>surgite, eamus hinc</hi>: hoc enim dixit ad passionem accedens, mandatum autem patiendi manifestum est filio non competere nisi secundum humanam naturam.
	Similiter, ubi ait, <hi>si praecepta mea servaveritis, manebitis in dilectione mea: sicut et ego praecepta patris mei servavi, et maneo in eius dilectione</hi>, manifestum est haec praecepta ad filium pertinere prout a patre diligebatur ut homo, sicut ipse discipulos ut homines diligebat.
	Et quod praecepta patris ad filium accipienda sint secundum humanam naturam a filio assumptam, apostolus ostendit, dicens filium obedientem patri fuisse in his quae pertinent ad humanam naturam: dicit enim, ad Philipp. 2-8: <hi>factus est obediens patri usque ad mortem</hi>.
	Ostendit etiam apostolus quod orare filio conveniat secundum humanam naturam.
	Dicit enim, ad Hebr. 5-7, quod <hi>in diebus carnis suae preces supplicationesque ad eum qui possit eum salvum a morte facere, cum clamore valido et lacrimis offerens, exauditus est pro sua reverentia</hi>.
	Secundum quid etiam missus a patre dicatur, apostolus ostendit, ad Gal. 4-4, dicens: <hi>misit Deus filium suum factum ex muliere</hi>.
	Eo ergo dicitur missus quo est factus ex muliere: quod quidem secundum carnem assumptam certum est sibi convenire.
	Patet igitur quod per haec omnia non potest ostendi filius patri esse subiectus nisi secundum humanam naturam.
	Sed tamen sciendum est quod filius mitti a patre dicitur etiam invisibiliter inquantum Deus, sine praeiudicio aequalitatis quam habet ad patrem: ut infra ostendetur, cum agetur de missione spiritus sancti.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27282"/>Similiter etiam patet quod per hoc quod filius a patre clarificatur; vel suscitatur; vel exaltatur, non potest ostendi quod filius sit minor patre, nisi secundum humanam naturam.
	Non enim filius clarificatione indiget quasi de novo claritatem accipiens, cum eam profiteatur se ante mundum habuisse: sed oportebat quod sua claritas, quae sub infirmitate carnis erat occultata, per carnis glorificationem et miraculorum operationem manifestaretur in fide credentium populorum.
	Unde de eius occultatione dicitur Isaiae 53-3: <hi>vere absconditus est vultus eius.
	Unde nec reputavimus eum</hi>.
	Similiter autem secundum hoc Christus suscitatus est quod est passus et mortuus, idest secundum carnem.
	Dicitur enim I Petr. 4-1: Christo passo in carne, et vos eadem cogitatione armamini.
	Exaltari etiam eum oportuit secundum hoc quod fuit humiliatus.
	Nam et apostolus dicit, Philipp. 2-8: <hi>humiliavit semetipsum factus obediens usque ad mortem, propter quod Deus exaltavit illum</hi>.
	Sic ergo per hoc quod pater clarificat filium, suscitat et exaltat, filius non ostenditur minor patre, nisi secundum humanam naturam.
	Nam secundum divinam naturam, qua est patri aequalis, est eadem virtus patris et filii, et eadem operatio.
	Unde et ipse filius propria virtute se exaltat: secundum illud Psalmi: <hi>exaltare, domine, in virtute tua</hi>.
	Ipse seipsum suscitat: quia de se dicit, Ioan. 10-18: <hi>potestatem habeo ponendi animam meam, et iterum sumere eam</hi>.
	Ipse etiam non solum seipsum clarificat, sed etiam patrem: dicit enim Ioan. 17-1: <hi>clarifica filium tuum, ut et filius tuus clarificet te</hi>; non quod pater velamine carnis assumptae sit occultatus, sed suae invisibilitate naturae.
	Quo etiam modo filius est occultus secundum divinam naturam: nam patri et filio commune est quod dicitur Isaiae 45-15: <hi>vere tu es Deus absconditus, sanctus Israel, salvator</hi>.
	Filius autem patrem clarificat, non claritatem ei dando, sed eum mundo manifestando: nam et ipse ibidem dicit: <hi>manifestavi nomen tuum hominibus</hi>.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27283"/>Non est autem credendum quod in Dei filio sit aliquis potestatis defectus: cum ipse dicat: <hi>data est mihi omnis potestas in caelo et in terra</hi>.
	Unde quod ipse dicit: <hi>sedere ad dexteram meam vel sinistram non est meum dare vobis, sed quibus paratum est a patre meo</hi>, non ostendit quod filius distribuendarum caelestium sedium potestatem non habeat: cum per huiusmodi sessionem participatio vitae aeternae intelligatur, cuius collationem ad se pertinere ostendit cum dicit, Ioan. 10-27 <hi>oves meae vocem meam audiunt, et ego cognosco eas, et sequuntur me, et ego vitam aeternam do eis</hi>.
	Dicitur etiam Ioan. 5-22, quod <hi>pater omne iudicium dedit filio</hi>; ad iudicium autem pertinet ut pro meritis aliqui in caelesti gloria collocentur: unde et Matth. 25-33 dicitur quod <hi>filius hominis statuet oves a dextris et haedos a sinistris</hi>.
	Pertinet ergo ad potestatem filii statuere aliquem vel a dextris vel a sinistris: sive utrumque referatur ad differentem gloriae participationem; sive unum referatur ad gloriam, et alterum referatur ad poenam.
	Oportet igitur ut verbi propositi sensus ex praemissis sumatur.
	Praemittitur namque quod mater filiorum Zebedaei accesserat ad Iesum petens ut unus filiorum eius sederet ad dextram et alius ad sinistram: et ad hoc petendum mota videbatur ex quadam fiducia propinquitatis carnalis quam habebat ad hominem Christum.
	Dominus ergo sua responsione non dixit quod ad eius potestatem non pertineret dare quod petebatur, sed quod ad eum non pertinebat illis dare pro quibus rogabatur.
	Non enim dixit, sedere ad dextram meam vel sinistram non est meum dare alicui: quin potius ostendit quod suum erat hoc dare illis quibus erat paratum a patre suo.
	Non enim hoc dare ad eum pertinebat secundum quod erat filius virginis, sed secundum quod erat filius Dei.
	Et ideo non erat suum hoc dare aliquibus propter hoc quod ad eum pertinebant secundum quod erat filius virginis, scilicet secundum propinquitatem carnalem: sed propter hoc quod pertinebant ad eum secundum quod erat filius Dei, quibus scilicet paratum erat a patre per praedestinationem aeternam.
	Sed quod etiam haec praeparatio ad potestatem filii pertineat, ipse dominus confitetur dicens, Ioan. 14-2: <hi>in domo patris mei mansiones multae sunt.
	Si quo minus, dixissem vobis: quia vado parare vobis locum</hi>.
	Mansiones autem multae sunt diversi gradus participandae beatitudinis, qui ab aeterno a Deo in praedestinatione praeparati sunt.
	Cum ergo dominus dicit, quod <hi>si in aliquo minus esset</hi>, idest, si deficerent praeparatae mansiones hominibus ad beatitudinem introducendis; et subdit, <hi>dixissem, quia vado parare vobis locum</hi>; ostendit huiusmodi praeparationem ad suam potestatem pertinere.
	Neque etiam potest intelligi quod filius horam adventus sui ignoret: cum in eo sint <hi>omnes thesauri sapientiae et scientiae absconditi</hi>, ut apostolus dicit; et cum id quod maius est perfecte cognoscat, scilicet patrem.
	Sed hoc intelligendum est quia filius, inter homines homo constitutus, ad modum ignorantis se habuit, dum discipulis non revelavit.
	Est enim consuetus modus loquendi in Scripturis ut Deus dicatur aliquid cognoscere si illud cognoscere facit: sicut habetur Gen. 22-12: <hi>nunc cognovi quod timeas dominum</hi> idest, nunc cognoscere feci.
	Et sic, per oppositum, filius nescire dicitur quod non facit nos scire. <hi>Tristitia</hi> vero et <hi>timor</hi>, et alia huiusmodi, manifestum est ad Christum pertinere secundum quod homo.
	Unde per hoc nulla minoratio potest in divinitate filii deprehendi.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27284"/>Quod autem dicitur sapientia <hi>esse creata</hi> primo quidem, potest intelligi, non de sapientia quae est filius Dei, sed de sapientia quam Deus indidit creaturis.
	Dicitur enim Eccli. 1-9 <hi>ipse creavit eam</hi>, scilicet sapientiam, <hi>spiritu sancto, et effudit illam super omnia opera sua</hi>.
	Potest etiam referri ad naturam creatam assumptam a filio: ut sit sensus, <hi>ab initio et ante saecula creata sum</hi>, idest, praevisa sum creaturae uniri.
	Vel, per hoc quod sapientia et creata et genita nuncupatur, modus divinae generationis nobis insinuatur.
	In generatione enim quod generatur accipit naturam generantis, quod perfectionis est: sed in generationibus quae sunt apud nos, generans ipse mutatur, quod imperfectionis est.
	In creatione vero creans non mutatur, sed creatum non recipit naturam creantis.
	Dicitur ergo simul filius creatus et genitus, ut ex creatione accipiatur immutabilitas patris, et ex generatione unitas naturae in patre et filio.
	Et sic huiusmodi Scripturae intellectum synodus exposuit: ut per Hilarium patet.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27285"/>Quod vero filius dicitur <hi>primogenitus creaturae</hi>, non ex hoc est quod filius sit in ordine creaturarum: sed quia filius est a patre et a patre accipit, a quo sunt et accipiunt creaturae.
	Sed filius accipit a patre eandem naturam: non autem creaturae.
	Unde et filius non solum <hi>primogenitus</hi> dicitur, sed etiam <hi>unigenitus</hi>, propter singularem modum accipiendi.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27286"/>Per hoc autem quod dominus ad patrem dicit de discipulis, <hi>ut sint unum sicut et nos unum sumus</hi>, ostenditur quidem quod pater et filius sunt unum eo modo quo discipulos unum esse oportet, scilicet per amorem: hic tamen unionis modus non excludit essentiae unitatem, sed magis eam demonstrat.
	Dicitur enim Ioan. 3-35: <hi>pater diligit filium, et omnia dedit in manu eius</hi>: per quod plenitudo divinitatis ostenditur esse in filio, ut dictum est.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27287"/>Sic igitur patet quod testimonia Scripturarum quae Ariani pro se assumebant, non repugnant veritati quam fides Catholica confitetur.</p>
</div3></div2>
<div2 n="9"><head>Caput 9: Solutio ad auctoritates Photini et Sabellii</head> 
<div3 n="1"><head>1 </head>
<p><milestone id="n. 1" unit="section"/><A NAME="27289"/>Ex his autem consideratis, apparet quod nec ea quae Photinus et Sabellius pro suis opinionibus ex sacris Scripturis adducebant, eorum errores confirmare possunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27290"/>Nam quod dominus post resurrectionem dicit, Matth. ult., <hi>data est mihi omnis potestas in caelo et in terra</hi>, non ideo dicitur quia tunc de novo hanc potestatem acceperat: sed quia potestas quam filius Dei ab aeterno acceperat, in eodem homine facto apparere incoeperat per victoriam quam de morte habuerat resurgendo.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27291"/>Quod vero apostolus dicit, ad Rom. 1 de filio loquens, <hi>qui factus est ei ex semine David</hi>, manifeste ostenditur qualiter sit intelligendum, ex eo quod additur, <hi>secundum carnem</hi>.
	Non enim dixit quod filius Dei esset simpliciter factus: sed quod factus esset <hi>ex semine David secundum carnem</hi>, per assumptionem humanae naturae; sicut Ioan. dicitur, <hi>verbum caro factum est</hi>.
	Unde etiam patet quod hoc quod sequitur, <hi>qui praedestinatus est filius Dei in virtute</hi>, secundum humanam naturam ad filium pertinet.
	Quod enim humana natura filio Dei uniretur, ut sic homo possit dici filius Dei, non fuit ex humanis meritis, sed ex gratia Dei praedestinantis.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27292"/>Similiter etiam quod idem apostolus, ad Philipp. dicit, quod Deus Christum propter passionis meritum exaltavit, ad humanam naturam referendum est, in qua fuerat humilitas passionis.
	Unde et quod subditur, <hi>dedit illi nomen quod est super omne nomen</hi>, ad hoc referendum est quod nomen conveniens filio ex nativitate aeterna, manifestandum esset in fide populorum convenire filio incarnato.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27293"/>Per quod et manifestum est, quod id quod dicit Petrus, quod <hi>Deus Iesum et Christum et dominum fecit</hi>, ad filium referendum est secundum humanam naturam, in qua incoepit id habere ex tempore quod in natura divinitatis habuit ab aeterno.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27294"/>Quod etiam Sabellius introducit de unitate deitatis, <hi>audi, Israel dominus Deus tuus, Deus unus est</hi>; et, <hi>videte quod ego sim solus, et non sit alius Deus praeter me</hi> sententiae Catholicae fidei non repugnat, quae patrem et filium non duos deos, sed unum Deum esse confitetur, ut dictum est.
	Similiter etiam quod dicitur, <hi>pater in me manens, ipse facit opera</hi>, et <hi>ego in patre, et pater in me est</hi>, non ostendit unitatem personae, ut volebat Sabellius, sed unitatem essentiae, quam Arius negabat.
	Si enim esset una persona patris et filii, non congrue diceretur pater esse in filio et filius in patre: cum non dicatur proprie idem suppositum in seipso esse, sed solum ratione partium; quia enim partes in toto sunt, et quod convenit partibus solet attribui toti, quandoque dicitur aliquod totum esse in seipso.
	Hic autem modus loquendi non competit in divinis, in quibus partes esse non possunt, ut in primo ostensum est.
	Relinquitur igitur, cum pater in filio et filius in patre esse dicatur quod pater et filius non sint idem supposito.
	Sed ex hoc ostenditur quod patris et filii sit essentia una.
	Hoc enim posito, manifeste apparet qualiter pater est in filio et filius in patre.
	Nam cum pater sit sua essentia, quia in Deo non est aliud essentia et essentiam habens, ut in primo ostensum est, relinquitur quod in quocumque sit essentia patris, sit pater: et eadem ratione, in quocumque est essentia filii, est filius.
	Unde, cum essentia patris sit in filio, et essentia filii in patre, eo quod una est essentia utriusque, ut fides Catholica docet; sequitur manifeste quod pater sit in filio et filius sit in patre.
	Et sic eodem verbo et Sabellii et Arii error confutatur.</p>
</div3></div2>
<div2 n="10"><head>Caput 10: Rationes contra generationem et processionem divinam</head> 
<div3 n="1"><head>1 </head>
<p><milestone id="n. 1" unit="section"/><A NAME="27296"/>Omnibus igitur diligenter consideratis, manifeste apparet hoc nobis de generatione divina in sacris Scripturis proponi credendum, quod pater et filius, etsi personis distinguantur, sunt tamen unus Deus, et unam habent essentiam seu naturam.
	Quia vero a creaturarum natura hoc invenitur valde remotum, ut aliqua duo supposito distinguantur et tamen eorum sit una essentia; humana ratio ex creaturarum proprietatibus procedens, multipliciter in hoc secreto divinae generationis patitur difficultatem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27297"/>Nam cum generatio nobis nota mutatio quaedam sit, cui opponitur corruptio, difficile videtur in Deo generationem ponere, qui est immutabilis, incorruptibilis, et aeternus, ut ex superioribus patet.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27298"/>Amplius.
	Si generatio mutatio est, oportet omne quod generatur, mutabile esse.
	Quod autem mutatur, exit de potentia in actum: nam motus est actus existentis in potentia secundum quod huiusmodi.
	Si igitur filius Dei est genitus, videtur quod neque aeternus sit, tanquam de potentia in actum exiens; neque verus Deus, ex quo non est actus purus, sed aliquid potentialitatis habens.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27299"/>Adhuc.
	Genitum naturam accipit a generante.
	Si ergo filius genitus est a Deo patre, oportet quod naturam quam habet, a patre acceperit.
	Non est autem possibile quod acceperit a patre aliam naturam numero quam pater habet et similem specie, sicut fit in generationibus univocis, ut cum homo generat hominem, et ignis ignem: supra enim ostensum est quod impossibile est esse plures numero deitates.
	Videtur etiam esse impossibile quod receperit eandem naturam numero quam pater habet.
	Quia si recipit partem eius, sequitur divinam naturam esse divisibilem; si autem totam, videtur sequi quod natura divina, si sit tota transfusa in filium, desinat esse in patre; et sic pater generando corrumpitur.
	Neque iterum potest dici quod natura divina per quandam exuberantiam effluat a patre in filium, sicut aqua fontis effluit in rivum et fons non evacuatur: quia natura divina, sicut non potest dividi, ita nec augeri.
	Videtur ergo reliquum esse quod filius naturam a patre acceperit, non eandem numero nec specie quam pater habet, sed omnino alterius generis: sicut accidit in generatione aequivoca, ut, cum animalia ex putrefactione nata virtute solis generantur, ad huius speciem non attingunt.
	Sequitur ergo quod Dei filius neque verus filius sit, cum non habeat speciem patris: neque verus Deus, cum non recipiat divinam naturam.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27300"/>Item.
	Si filius recipit naturam a Deo patre, oportet quod in eo aliud sit recipiens, et aliud natura recepta: nihil enim recipit seipsum.
	Filius igitur non est sua essentia vel natura.
	Non est igitur verus Deus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27301"/>Praeterea.
	Si filius non est aliud quam essentia divina; cum essentia divina sit subsistens, ut in primo probatum est; constat autem quod etiam pater est ipsa essentia divina: videtur relinqui quod pater et filius conveniant in eadem re subsistente.
	Res autem subsistens in intellectualibus naturis vocatur persona.
	Sequitur igitur, si filius est ipsa divina essentia, quod pater et filius conveniant in persona.
	Si autem filius non est ipsa divina essentia, non est verus Deus: hoc enim de Deo probatum est in primo libro.
	Videtur igitur quod vel filius non sit verus Deus, ut dicebat Arius: vel non sit alius personaliter a patre, ut Sabellius asserebat.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27302"/>Adhuc.
	Illud quod est principium individuationis in unoquoque, impossibile est inesse alteri quod supposito distinguatur ab eo: quod enim in multis est, non est individuationis principium.
	Ista autem essentia Dei est per quam Deus individuatur: non enim essentia Dei est forma in materia, ut per materiam individuari posset.
	Non est igitur aliud in Deo patre per quod individuetur, quam sua essentia.
	Eius igitur essentia in nullo alio supposito esse potest.
	Aut igitur non est in filio: et sic filius non est verus Deus, secundum Arium.
	Aut filius non est alius supposito a patre: et sic est eadem persona utriusque, secundum Sabellium.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27303"/>Amplius.
	Si pater et filius sunt duo supposita, sive duae personae, et tamen sunt in essentia unum, oportet in eis esse aliquid praeter essentiam per quod distinguantur: nam essentia communis utrique ponitur; quod autem commune est, non potest esse distinctionis principium.
	Oportet igitur id quo distinguuntur pater et filius, esse aliud ab essentia divina.
	Est ergo persona filii composita ex duobus, et similiter persona patris: scilicet ex essentia communi, et ex principio distinguente.
	Uterque igitur est compositus.
	Neuter ergo est verus Deus.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27304"/>Si quis autem dicat quod distinguuntur sola relatione, prout unus est pater et alius filius; quae autem relative praedicantur, non aliquid videntur praedicare in eo de quo dicuntur, sed magis ad aliquid; et sic per hoc compositio non inducitur:- videtur quod haec responsio non sit sufficiens ad praedicta inconvenientia vitanda.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27305"/>Nam relatio non potest esse absque aliquo absoluto: in quolibet enim relativo oportet intelligi quod ad se dicitur, praeter id quod ad aliud dicitur; sicut servus aliquid est absolute, praeter id quod ad dominum dicitur.
	Relatio igitur illa per quam pater et filius distinguuntur, oportet quod habeat aliquod absolutum in quo fundetur.
	Aut igitur illud absolutum est unum tantum: aut sunt duo absoluta.
	Si est unum tantum, in eo non potest fundari duplex relatio: nisi forte sit relatio identitatis, quae distinctionem operari non potest, sicut dicitur idem eidem idem.
	Si ergo sit talis relatio quae distinctionem requirat, oportet quod praeintelligatur absolutorum distinctio.
	Non ergo videtur possibile quod personae patris et filii solis relationibus distinguantur.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27306"/>Praeterea.
	Oportet dicere quod relatio illa quae filium distinguit a patre, aut sit res aliqua: aut sit in solo intellectu.
	Si autem sit res aliqua; non autem videtur esse illa res quae est divina essentia, quia divina essentia communis est patri et filio; erit ergo in filio aliqua res quae non est eius essentia.
	Et sic non est verus Deus: ostensum est enim in primo quod nihil est in Deo quod non sit sua essentia.
	Si autem illa relatio sit in intellectu tantum, non ergo potest personaliter distinguere filium a patre: quae enim personaliter distinguuntur, realiter oportet distingui.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27307"/>Item.
	Omne relativum dependet a suo correlativo.
	Quod autem dependet ab altero, non est verus Deus.
	Si igitur personae patris et filii relationibus distinguantur, neuter erit verus Deus.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27308"/>Adhuc.
	Si pater est Deus et filius est Deus, oportet quod hoc nomen Deus de patre et filio substantialiter praedicetur: cum divinitas accidens esse non possit.
	Praedicatum autem substantiale est vere ipsum de quo praedicatur: nam cum dicitur, homo est animal, quod vere homo est, animal est; et similiter, cum dicitur, Socrates est homo, quod vere Socrates est, homo est.
	Ex quo videtur sequi quod impossibile sit ex parte subiectorum inveniri pluralitatem, cum unitas sit ex parte substantialis praedicati: non enim Socrates et Plato sunt unus homo, licet sint unum in humanitate; neque homo et asinus sunt unum animal, licet sint unum in animali.
	Si ergo pater et filius sunt duae personae, impossibile videtur quod sint unus Deus.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27309"/>Amplius.
	Opposita praedicata pluralitatem ostendunt in eo de quo praedicantur.
	De Deo autem patre et de Deo filio opposita praedicantur: nam pater est Deus ingenitus et generans, filius autem est Deus genitus.
	Non igitur videtur esse possibile quod pater et filius sint unus Deus.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="27310"/>Haec igitur et similia sunt ex quibus aliqui, divinorum mysteria propria ratione metiri volentes, divinam generationem impugnare nituntur.
	Sed quia veritas in seipsa fortis est et nulla impugnatione convellitur, oportet intendere ad ostendendum quod veritas fidei ratione superari non possit.</p>
</div3></div2>
<div2 n="11"><head>Caput 11: Quomodo accipienda sit generatio in divinis, et quae de filio Dei dicuntur in Scripturis</head> 
<div3 n="1"><head>1 </head>
<p><milestone id="n. 1" unit="section"/><A NAME="27312"/>Principium autem huius intentionis hinc sumere oportet, quod secundum diversitatem naturarum diversus emanationis modus invenitur in rebus: et quanto aliqua natura est altior, tanto id quod ex ea emanat, magis ei est intimum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27313"/>In rebus enim omnibus inanimata corpora infimum locum tenent: in quibus emanationes aliter esse non possunt nisi per actionem unius eorum in aliquod alterum.
	Sic enim ex igne generatur ignis, dum ab igne corpus extraneum alteratur, et ad qualitatem et speciem ignis perducitur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27314"/>Inter animata vero corpora proximum locum tenent plantae, in quibus iam emanatio ex interiori procedit inquantum scilicet humor plantae intraneus in semen convertitur, et illud semen, terrae mandatum, crescit in plantam.
	Iam ergo hic primus gradus vitae invenitur: nam viventia sunt quae seipsa movent ad agendum; illa vero quae non nisi exteriora movere possunt, omnino sunt vita carentia.
	In plantis vero hoc indicium vitae est, quod id quod in ipsis est, movet ad aliquam formam.
	Est tamen vita plantarum imperfecta: quia emanatio in eis licet ab interiori procedat, tamen paulatim ab interioribus exiens quod emanat, finaliter omnino extrinsecum invenitur.
	Humor enim arboris primo ab arbore egrediens fit flos; et tandem fructus ab arboris cortice discretus, sed ei colligatus; perfecto autem fructu, omnino ab arbore separatur, et in terram cadens, sementina virtute producit aliam plantam.
	Si quis etiam diligenter consideret, primum huius emanationis principium ab exteriori sumitur: nam humor intrinsecus arboris per radices a terra sumitur, de qua planta suscipit nutrimentum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27315"/>Ultra plantarum vero vitam, altior gradus vitae invenitur, qui est secundum animam sensitivam: cuius emanatio propria, etsi ab exteriori incipiat, in interiori terminatur; et quanto emanatio magis processerit, tanto magis ad intima devenitur.
	Sensibile enim exterius formam suam exterioribus sensibus ingerit; a quibus procedit in imaginationem; et ulterius in memoriae thesaurum.
	In quolibet tamen huius emanationis processu, principium et terminus pertinent ad diversa: non enim aliqua potentia sensitiva in seipsam reflectitur.
	Est ergo hic gradus vitae tanto altior quam vita plantarum, quanto operatio huius vitae magis in intimis continetur: non tamen est omnino vita perfecta, cum emanatio semper fiat ex uno in alterum.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27316"/>Est igitur supremus et perfectus gradus vitae qui est secundum intellectum: nam intellectus in seipsum reflectitur, et seipsum intelligere potest.
	Sed et in intellectuali vita diversi gradus inveniuntur.
	Nam intellectus humanus, etsi seipsum cognoscere possit, tamen primum suae cognitionis initium ab extrinseco sumit: quia non est intelligere sine phantasmate, ut ex superioribus patet.
	Perfectior igitur est intellectualis vita in Angelis, in quibus intellectus ad sui cognitionem non procedit ex aliquo exteriori, sed per se cognoscit seipsum.
	Nondum tamen ad ultimam perfectionem vita ipsorum pertingit: quia, licet intentio intellecta sit eis omnino intrinseca, non tamen ipsa intentio intellecta est eorum substantia; quia non est idem in eis intelligere et esse, ut ex superioribus patet.
	Ultima igitur perfectio vitae competit Deo, in quo non est aliud intelligere et aliud esse, ut supra ostensum est, et ita oportet quod intentio intellecta in Deo sit ipsa divina essentia.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27317"/>Dico autem intentionem intellectam id quod intellectus in seipso concipit de re intellecta.
	Quae quidem in nobis neque est ipsa res quae intelligitur; neque est ipsa substantia intellectus; sed est quaedam similitudo concepta in intellectu de re intellecta, quam voces exteriores significant; unde et ipsa intentio verbum interius nominatur, quod est exteriori verbo significatum.
	Et quidem quod praedicta intentio non sit in nobis res intellecta, inde apparet quod aliud est intelligere rem, et aliud est intelligere ipsam intentionem intellectam, quod intellectus facit dum super suum opus reflectitur: unde et aliae scientiae sunt de rebus, et aliae de intentionibus intellectis.
	Quod autem intentio intellecta non sit ipse intellectus in nobis, ex hoc patet quod esse intentionis intellectae in ipso intelligi consistit: non autem esse intellectus nostri, cuius esse non est suum intelligere.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27318"/>Cum ergo in Deo sit idem esse et intelligere, intentio intellecta in ipso est ipse eius intellectus.
	Et quia intellectus in eo est res intellecta, intelligendo enim se intelligit omnia alia, ut in primo ostensum est; relinquitur quod in Deo intelligente seipsum sit idem intellectus, et res quae intelligitur, et intentio intellecta.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27319"/>His igitur consideratis, utcumque concipere possumus qualiter sit divina generatio accipienda.
	Patet enim quod non est possibile sic accipi generationem divinam sicut in rebus inanimatis generatio invenitur, in quibus generans imprimit suam speciem in exteriorem materiam.
	Oportet enim, secundum positionem fidei, quod filius a Deo genitus veram habeat deitatem, et sit verus Deus.
	Ipsa autem deitas non est forma materiae inhaerens; neque Deus est ex materia existens; ut in primo probatum est.
	Similiter autem non potest accipi divina generatio ad modum generationis quae in plantis invenitur, et etiam in animalibus, quae communicant cum plantis in nutritiva et generativa virtute.
	Separatur enim aliquid quod erat in planta vel animali, ad generationem similis in specie, quod in fine generationis est omnino extra generantem.
	A Deo autem, cum indivisibilis sit, non potest aliquid separari.
	Ipse etiam filius a Deo genitus non est extra patrem generantem, sed in eo: sicut ex superioribus auctoritatibus patet.
	Neque etiam potest generatio divina intelligi secundum modum emanationis quae invenitur in anima sensitiva.
	Non enim Deus ab aliquo exteriori accipit ut in alterum influere possit: non enim esset primum agens.
	Operationes etiam animae sensitivae non complentur sine corporalibus instrumentis: Deum autem manifestum est incorporeum esse.
	Relinquitur igitur quod generatio divina secundum intellectualem emanationem sit intelligenda.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27320"/>Hoc autem sic manifestari oportet.
	Manifestum est enim ex his quae in primo declarata sunt, quod Deus seipsum intelligit.
	Omne autem intellectum, inquantum intellectum, oportet esse in intelligente: significat enim ipsum intelligere apprehensionem eius quod intelligitur per intellectum; unde etiam intellectus noster, seipsum intelligens, est in seipso, non solum ut idem sibi per essentiam, sed etiam ut a se apprehensum intelligendo.
	Oportet igitur quod Deus in seipso sit ut intellectum in intelligente.
	Intellectum autem in intelligente est intentio intellecta et verbum.
	Est igitur in Deo intelligente seipsum verbum Dei quasi Deus intellectus: sicut verbum lapidis in intellectu est lapis intellectus.
	Hinc est quod Ioan. 1-1 dicitur: <hi>verbum erat apud Deum</hi>.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27321"/>Quia vero intellectus divinus non exit de potentia in actum, sed semper est actu existens, ut in primo probatum est; ex necessitate oportet quod semper seipsum intellexerit.
	Ex hoc autem quod se intelligit, oportet quod verbum ipsius in ipso sit, ut ostensum est.
	Necesse est igitur semper verbum eius in Deo extitisse.
	Est igitur coaeternum Deo verbum ipsius, nec accedit ei ex tempore, sicut intellectui nostro accedit ex tempore verbum interius conceptum, quod est intentio intellecta.
	Hinc est quod Ioan. 1-1 dicitur: <hi>in principio erat verbum</hi>.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27322"/>Cum autem intellectus divinus non solum sit semper in actu, sed etiam sit ipse actus purus, ut in primo probatum est; oportet quod substantia intellectus divini sit ipsum suum intelligere, quod est actus intellectus; esse autem verbi interius concepti, sive intentionis intellectae, est ipsum suum intelligi.
	Idem ergo esse est verbi divini, et intellectus divini; et per consequens ipsius Dei, qui est suus intellectus.
	Esse autem Dei est eius essentia vel natura, quae idem est quod ipse Deus, ut in primo ostensum est.
	Verbum igitur Dei est ipsum esse divinum et essentia eius, et ipse verus Deus.
	Non autem sic est de verbo intellectus humani.
	Cum enim intellectus noster seipsum intelligit, aliud est esse intellectus, et aliud ipsum eius intelligere: substantia enim intellectus erat in potentia intelligens antequam intelligeret actu.
	Sequitur ergo quod aliud sit esse intentionis intellectae, et aliud intellectus ipsius: cum intentionis intellectae esse sit ipsum intelligi.
	Unde oportet quod in homine intelligente seipsum, verbum interius conceptum non sit homo verus, naturale hominis esse habens; sed sit homo intellectus tantum, quasi quaedam similitudo hominis veri ab intellectu apprehensa.
	Ipsum vero verbum Dei, ex hoc ipso quod est Deus intellectus, est verus Deus, habens naturaliter esse divinum: eo quod non est aliud naturale esse Dei et aliud eius intelligere, ut dictum est.
	Hinc est quod Ioan. 1-1 dicitur: <hi>Deus erat verbum</hi>.
	Quod quia absolute dicitur, demonstrat verbum Dei verum Deum debere intelligi.
	Verbum enim hominis non posset dici simpliciter et absolute homo, sed secundum quid, scilicet homo intellectus: unde haec falsa esset, homo est verbum; sed haec vera potest esse, homo intellectus est verbum.
	Cum ergo dicitur, <hi>Deus erat verbum</hi>, ostenditur verbum divinum non solum esse intentionem intellectam, sicut verbum nostrum; sed etiam rem in natura existentem et subsistentem.
	Deus enim verus res subsistens est: cum maxime sit per se ens.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27323"/>Non sic autem natura Dei est in verbo ut sit una specie et numero differens.
	Sic enim verbum habet naturam Dei sicut intelligere Dei est ipsum esse eius, ut dictum est.
	Intelligere autem est ipsum esse divinum.
	Verbum igitur habet ipsam essentiam divinam non solum specie, sed numero eandem.
	Item, natura quae est una secundum speciem, non dividitur in plura secundum numerum nisi propter materiam.
	Divina autem natura omnino immaterialis est.
	Impossibile est igitur quod natura divina sit una specie et numero differens.
	Verbum igitur Dei in eadem natura numero communicat cum Deo.
	Propter quod verbum Dei, et Deus cuius est verbum, non sunt duo dii, sed unus Deus.
	Nam quod apud nos duo habentes humanam naturam sint duo homines, ex hoc contingit quod natura humana numero dividitur in duobus.
	Ostensum est autem in primo libro ea quae in creaturis divisa sunt, in Deo simpliciter unum esse: sicut in creatura aliud est essentia et esse; et in quibusdam est etiam aliud quod subsistit in sua essentia, et eius essentia sive natura, nam hic homo non est sua humanitas nec suum esse; sed Deus est sua essentia et suum esse.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27324"/>Et quamvis haec in Deo unum sint verissime, tamen in Deo est quicquid pertinet ad rationem vel subsistentis, vel essentiae, vel ipsius esse: convenit enim ei non esse in aliquo, inquantum est subsistens; esse quid, inquantum est essentia; et esse in actu, ratione ipsius esse.
	Oportet igitur, cum in Deo sit idem intelligens, et intelligere, et intentio intellecta, quod est verbum ipsius; quod verissime in Deo sit et quod pertinet ad rationem intelligentis; et quod pertinet ad rationem eius quod est intelligere; et quod pertinet ad rationem intentionis intellectae, sive verbi.
	Est autem de ratione interioris verbi, quod est intentio intellecta, quod procedat ab intelligente secundum suum intelligere, cum sit quasi terminus intellectualis operationis: intellectus enim intelligendo concipit et format intentionem sive rationem intellectam, quae est interius verbum.
	Oportet igitur quod a Deo secundum ipsum suum intelligere procedat verbum ipsius.
	Comparatur igitur verbum Dei ad Deum intelligentem, cuius est verbum, sicut ad eum a quo est: hoc enim est de ratione verbi.
	Cum igitur in Deo intelligens, intelligere, et intentio intellecta, sive verbum, sint per essentiam unum, et per hoc necesse sit quod quodlibet horum sit Deus; remanet tamen sola distinctio relationis, prout verbum refertur ad concipientem ut a quo est.
	Hinc est quod Evangelista, quia dixerat, <hi>Deus erat verbum</hi>; ne omnino distinctio sublata intelligeretur verbi a Deo dicente sive concipiente verbum, subiunxit: <hi>hoc erat in principio apud Deum</hi>: quasi dicat: hoc verbum, quod Deum esse dixi, aliquo modo distinctum est a Deo dicente, ut sic possit dici apud Deum esse.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27325"/>Verbum autem interius conceptum est quaedam ratio et similitudo rei intellectae.
	Similitudo autem alicuius in altero existens vel habet rationem exemplaris, si se habeat ut principium: vel habet potius rationem imaginis, si se habeat ad id cuius est similitudo sicut ad principium.
	Utriusque autem exemplum in nostro intellectu perspicitur.
	Quia enim similitudo artificiati existens in mente artificis est principium operationis per quam artificiatum constituitur, comparatur ad artificiatum ut exemplar ad exemplatum: sed similitudo rei naturalis in nostro intellectu concepta comparatur ad rem cuius similitudo existit ut ad suum principium, quia nostrum intelligere a sensibus principium accipit, qui per res naturales immutantur.
	Cum autem Deus et seipsum intelligat et alia, ut in primo ostensum est, eius intelligere principium est rerum intellectarum ab ipso, cum ab eo causentur per intellectum et voluntatem: sed ad intelligibile quod est ipse, comparatur ut ad principium; est enim hoc intelligibile idem cum intellectu intelligente, cuius quaedam emanatio est verbum conceptum.
	Oportet igitur quod verbum Dei comparetur ad res alias intellectas a Deo sicut exemplar; et ad ipsum Deum, cuius est verbum, sicut eius imago.
	Hinc est quod de verbo Dei dicitur, Coloss. 1-15, quod est <hi>imago invisibilis Dei</hi>.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="27326"/>Est autem differentia inter intellectum et sensum: nam sensus apprehendit rem quantum ad exteriora eius accidentia, quae sunt color, sapor, quantitas, et alia huiusmodi; sed intellectus ingreditur ad interiora rei.
	Et quia omnis cognitio perficitur secundum similitudinem quae est inter cognoscens et cognitum, oportet quod in sensu sit similitudo rei sensibilis quantum ad eius accidentia: in intellectu vero sit similitudo rei intellectae quantum ad eius essentiam.
	Verbum igitur in intellectu conceptum est imago vel exemplar substantiae rei intellectae.
	Cum ergo verbum Dei sit imago Dei, ut ostensum est, necesse est quod sit imago Dei quantum ad eius essentiam.
	Hinc est quod apostolus dicit, Hebr. 1-3, quod est <hi>figura substantiae Dei</hi>.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="27327"/>Imago autem alicuius rei est duplex.
	Est enim aliqua imago quae non communicat in natura cum eo cuius est imago: sive sit imago eius quantum ad exteriora accidentia, sicut statua aenea est imago hominis, nec tamen est homo; sive sit imago quantum ad substantiam rei; ratio enim hominis in intellectu non est homo, nam, ut philosophus dicit, lapis non est in anima sed species lapidis.
	Imago autem alicuius rei quae eandem naturam habet cum re cuius est imago, est sicut filius regis, in quo imago patris apparet et est eiusdem naturae cum ipso.
	Ostensum est autem quod verbum Dei est imago dicentis quantum ad ipsam eius essentiam; et quod in eadem natura cum dicente communicat.
	Relinquitur igitur quod verbum Dei non solum sit imago, sed etiam filius.
	Non enim sic esse imaginem alicuius ut eiusdem naturae cum illo sit, in aliquo invenitur qui filius dici non possit, dummodo hoc in viventibus accipiatur: nam quod procedit ex aliquo vivente in similitudinem speciei, dicitur filius eius.
	Hinc est quod in Psalmo dicitur: <hi>dominus dixit ad me, filius meus es tu</hi>.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="27328"/>Rursus considerandum est quod, cum in qualibet natura processio filii a patre sit naturalis, ex quo verbum Dei filius Dei dicitur, oportet quod naturaliter a patre procedat.
	Et hoc quidem supra dictis convenit: ut ex his quae in intellectu nostro accidunt, perspici potest.
	Intellectus enim noster aliqua naturaliter cognoscit: sicut prima intelligibilium principia, quorum intelligibiles conceptiones, quae verba interiora dicuntur, naturaliter in ipso existunt et ex eo procedunt.
	Sunt etiam quaedam intelligibilia quae non naturaliter intellectus noster cognoscit, sed in eorum cognitionem ratiocinando pertingit: et horum conceptiones in intellectu nostro naturaliter non existunt, sed cum studio quaeruntur.
	Manifestum est autem quod Deus seipsum naturaliter intelligit, sicut et naturaliter est: suum enim intelligere est suum esse, ut in primo probatum est.
	Verbum igitur Dei seipsum intelligentis naturaliter ab ipso procedit.
	Et cum verbum Dei sit eiusdem naturae cum Deo dicente, et sit similitudo ipsius; sequitur quod hic naturalis processus sit in similitudinem eius a quo est processio cum identitate naturae.
	Haec est autem verae generationis ratio in rebus viventibus, quod id quod generatur, a generante procedat ut similitudo ipsius et eiusdem naturae cum ipso.
	Est ergo verbum Dei genitum vere a Deo dicente: et eius processio generatio vel nativitas dici potest.
	Hinc est quod in Psalmo dicitur: <hi>ego hodie genui te</hi>: idest, in aeternitate, quae semper est praesens, et nulla est in ea ratio praeteriti et futuri.
	Unde patet falsum esse quod Ariani dixerunt, quod pater genuit filium voluntate.
	Quae enim voluntate sunt, non naturalia sunt.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="27329"/>Considerandum est etiam quod id quod generatur, quandiu in generante manet, dicitur esse conceptum.
	Verbum autem Dei ita est a Deo genitum quod tamen ab ipso non recedit, sed in eo manet, ut ex superioribus patet.
	Recte ergo verbum Dei potest dici a Deo conceptum.
	Hinc est quod Proverb. 8-24, Dei sapientia dicit: <hi>nondum erant abyssi, et ego iam concepta eram</hi>.
	Est autem differentia inter conceptionem verbi Dei, et materialem conceptionem quae apud nos in animalibus invenitur.
	Nam proles, quandiu concepta est et in utero clauditur, nondum habet ultimam perfectionem, ut per se subsistat a generante secundum locum distinctum: unde oportet quod in corporali generatione animalium aliud sit genitae prolis conceptio, atque aliud partus ipsius, secundum quem etiam loco separatur proles genita a generante, ab utero generantis egrediens.
	Verbum autem Dei, in ipso Deo dicente existens, est perfectum, in se subsistens, distinctum a Deo dicente: non enim expectatur ibi localis distinctio, sed sola relatione distinguuntur, ut dictum est.
	Idem est ergo in generatione verbi Dei et conceptio et partus.
	Et ideo, postquam ex ore sapientiae dictum est, <hi>ego iam concepta eram</hi>, post pauca subditur: <hi>ante colles ego parturiebar</hi>.
	Sed quia conceptio et partus in rebus corporalibus cum motu sunt, oportet in eis quandam successionem esse: cum conceptionis terminus sit esse concepti in concipiente; terminus autem partus sit esse eius qui paritur distinctum a pariente.
	Necesse est igitur in corporalibus quod id quod concipitur, nondum sit; et id quod parturitur, in parturiendo non sit a parturiente distinctum.
	Conceptio autem et partus intelligibilis verbi non est cum motu, nec cum successione: unde simul dum concipitur, est; et simul dum parturitur, distinctum est; sicut quod illuminatur, simul dum illuminatur, illuminatum est, eo quod in illuminatione successio nulla est.
	Et cum hoc inveniatur in intelligibili verbo nostro, multo magis competit verbo Dei: non solum quia intelligibilis conceptio et partus est; sed quia in aeternitate existit utrumque, in qua prius et posterius esse non possunt.
	Hinc est quod, postquam ex ore sapientiae dictum est, <hi>ante colles ego parturiebar</hi>; ne intelligeretur quod, dum parturiretur, non esset, subditur: <hi>quando praeparabat caelos, aderam</hi>: ut sic, cum in generatione carnali animalium prius aliquid concipiatur, deinde parturiatur, et deinde conveniat sibi adesse parturienti, quasi sibi consociatum ut ab eo distinctum; haec omnia in divina generatione simul esse intelligantur; nam verbum Dei simul concipitur, parturitur et adest.
	Et quia quod paritur, ex utero procedit, sicut generatio verbi Dei, ad insinuandam perfectam distinctionem eius a generante, dicitur partus, simili ratione dicitur generatio ex utero, secundum illud Psalmi: <hi>ex utero ante Luciferum genui te</hi>.
	Quia tamen non est talis distinctio verbi a dicente quae impediat verbum esse in dicente, ut ex dictis patet; sicut ad insinuandam distinctionem verbi, dicitur parturiri, vel ex utero genitum esse; ita, ad ostendendum quod talis distinctio non excludit verbum esse in dicente, dicitur Ioan. 1-18, quod est <hi>in sinu patris</hi>.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="27330"/>Attendendum est autem quod generatio carnalis animalium perficitur per virtutem activam et passivam: et ab activa quidem virtute dicitur pater, a passiva vero dicitur mater.
	Unde eorum quae ad generationem prolis requiruntur, quaedam conveniunt patri, quaedam conveniunt matri: dare enim naturam et speciem prolis competit patri; concipere autem et parturire competit matri, tanquam patienti et recipienti.
	Cum autem processio verbi secundum hoc dicta sit esse quod Deus seipsum intelligit; ipsum autem divinum intelligere non est per aliquam virtutem passivam, sed quasi activam, quia intellectus divinus non est in potentia, sed actu tantum: in generatione verbi Dei non competit ratio matris, sed solum patris.
	Unde quae in generatione carnali distinctim patri et matri conveniunt, omnia in generatione verbi patri attribuuntur in sacris Scripturis: dicitur enim pater et dare filio vitam, et concipere et parturire.</p>
</div3></div2>
<div2 n="12"><head>Caput 12: Quomodo filius Dei dicatur Dei sapientia</head> 
<div3 n="1"><head>1 </head>
<p><milestone id="n. 1" unit="section"/><A NAME="27332"/>Quia vero ea quae de sapientia divina dicuntur, ad generationem verbi adduximus, consequens est ostendere quod per divinam sapientiam, ex cuius persona, praemissa verba proponuntur, verbum Dei intelligi possit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27333"/>Et ut a rebus humanis ad divinorum cognitionem perveniamus, considerare oportet quod sapientia in homine dicitur habitus quidam quo mens nostra perficitur in cognitione altissimorum: et huiusmodi sunt divina.
	Cum vero secundum sapientiae habitum in intellectu nostro aliqua formatur conceptio de divinis, ipsa conceptio intellectus, quae est interius verbum, sapientiae nomen accipere solet: secundum illum modum loquendi quo actus et effectus nominibus habituum a quibus procedunt, nominantur; quod enim iuste fit, interdum iustitia dicitur; et quod fit fortiter, fortitudo; et generaliter quod virtuose fit, virtus dicitur.
	Et per hunc modum, quod sapienter excogitatur, dicitur sapientia alicuius.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27334"/>In Deo autem sapientiam quidem oportet dici, ex eo quod seipsum cognoscit: sed quia non cognoscit se per aliquam speciem nisi per essentiam suam, quinimmo et ipsum eius intelligere est eius essentia, sapientia Dei habitus esse non potest, sed est ipsa Dei essentia.
	Manifestum est autem ex dictis quod Dei filius est verbum et conceptio Dei intelligentis seipsum.
	Sequitur igitur quod ipsum Dei verbum, tanquam sapienter mente divina conceptum, proprie concepta seu genita sapientia dicatur: unde apostolus Christum Dei sapientiam nominat, I ad Cor. 1-24.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27335"/>Ipsum autem sapientiae verbum mente conceptum est quaedam manifestatio sapientiae intelligentis: sicut et in nobis omnes habitus per actus manifestantur.
	Quia ergo divina sapientia lux dicitur, prout in puro actu cognitionis consistit; lucis autem manifestatio splendor ipsius est ab ea procedens: convenienter et verbum divinae sapientiae splendor lucis nominatur, secundum illud apostoli de filio dicentis: <hi>cum sit splendor gloriae</hi>.
	Unde et filius manifestationem patris sibi adscribit, Ioan. 17-6, dicens: <hi>pater, manifestavi nomen tuum hominibus</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27336"/>Sed tamen, licet filius, qui est Dei verbum, proprie sapientia concepta dicatur; nomen tamen sapientiae absolute dictum oportet esse commune patri et filio: cum sapientia quae per verbum resplendet sit patris essentia, ut dictum est essentia vero patris sit sibi et filio communis.</p>
</div3></div2>
<div2 n="13"><head>Caput 13: Quod non est nisi unus filius in divinis</head> 
<div3 n="1"><head>1 </head>
<p><milestone id="n. 1" unit="section"/><A NAME="27338"/>Quia vero Deus, intelligendo seipsum omnia alia intelligit, ut in primo ostensum est; seipsum autem uno et simplici intuitu intelligit, cum suum intelligere sit suum esse necesse est verbum Dei esse unicum tantum.
	Cum autem in divinis nihil aliud sit filii generatio quam verbi conceptio, sequitur quod una sola sit generatio in divinis, et unicus filius solus a patre genitus.
	Unde Ioan. 1-14 dicitur: <hi>vidimus eum quasi unigenitum a patre</hi>; et iterum: <hi>unigenitus, qui est in sinu patris, ipse nobis enarravit</hi>.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27339"/>Videtur tamen ex praemissis sequi quod et verbi divini sit aliud verbum, et filii sit alius filius.
	Ostensum est enim quod verbum Dei sit verus Deus.
	Oportet igitur omnia quae Deo conveniunt, verbo Dei convenire.
	Deus autem ex necessitate seipsum intelligit.
	Et verbum igitur Dei seipsum intelligit.
	Si igitur ex hoc quod Deus seipsum intelligit, verbum ab eo genitum in Deo ponitur, consequi videtur quod etiam et verbo, inquantum seipsum intelligit, aliud verbum attribuatur.
	Et sic verbi erit verbum, et filii filius; et illud verbum, si Deus est, iterum seipsum intelliget et habebit aliud verbum; et sic in infinitum generatio divina procedet.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27340"/>Huius autem solutio ex praemissis haberi potest.
	Cum enim ostensum sit quod verbum Dei sit Deus, ostensum tamen est quod non est alius Deus a Deo cuius est verbum, sed unus omnino, hoc solo ab eo distinctum quod ab eo est ut verbum procedens.
	Sicut autem verbum non est alius Deus, ita nec est alius intellectus, et per consequens nec aliud intelligere: unde nec aliud verbum.
	Nec tamen sequitur quod sit verbum sui ipsius, secundum quod verbum seipsum intelligit.
	Nam in hoc solo verbum a dicente distinguitur, ut dictum est, quod est ab ipso.
	Omnia ergo alia communiter attribuenda sunt Deo dicenti, qui est pater, et verbo, quod est filius, propter hoc quod etiam verbum est Deus: sed hoc solum, ut ab eo sit verbum, adscribendum est proprie patri; et hoc quod est esse a Deo dicente, attribuendum est proprie filio.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27341"/>Ex quo etiam patet quod filius non est impotens, etsi generare filium non possit, cum tamen pater generet filium.
	Nam eadem potentia est patris et filii, sicut et eadem divinitas.
	Et cum generatio in divinis sit intelligibilis verbi conceptio, secundum scilicet quod Deus intelligit seipsum, oportet quod potentia ad generandum in Deo sit sicut potentia ad intelligendum seipsum.
	Et cum intelligere seipsum in Deo sit unum et simplex, oportet et potentiam intelligendi seipsum, quae non est aliud quam suus actus, esse unam tantum.
	Ex eadem ergo potentia est et quod verbum concipiatur et quod dicens verbum concipiat.
	Unde ex eadem potentia est quod pater generet, et quod filius generetur.
	Nullam ergo potentiam habet pater quam non habeat filius; sed pater habet ad generare generativam potentiam, filius autem ad generari; quae sola relatione differre ex dictis patet.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27342"/>Sed quia apostolus filium Dei dicit verbum habere, ex quo sequi videtur quod filii sit filius, et verbi verbum; considerandum est qualiter verba apostoli hoc dicentis sint intelligenda.
	Dicit enim Hebr. 1-2 <hi>diebus istis locutus est nobis in filio</hi>, et postea: <hi>qui, cum sit splendor gloriae et figura substantiae eius, portans omnia verbo virtutis suae</hi>, et cetera.
	Huius autem intellectum sumere oportet ex his quae iam dicta sunt.
	Dictum est enim quod conceptio sapientiae, quae est verbum, sapientiae sibi vindicat nomen.
	Ulterius autem procedentibus apparet quod etiam exterior effectus ex conceptione sapientiae proveniens sapientia dici potest, per modum quo effectus nomen causae sibi assumit: dicitur enim sapientia alicuius esse non solum id quod sapienter excogitat, sed etiam id quod sapienter facit.
	Ex quo contingit ut etiam explicatio divinae sapientiae per opus in rebus creatis Dei sapientia dicatur: secundum illud Eccli. 1-9 <hi>ipse creavit illam</hi>, scilicet sapientiam, <hi>spiritu sancto</hi> et postea dicit, <hi>et effudit illam super omnia opera sua</hi>.
	Sic igitur et id quod ex verbo efficitur, verbi accipit nomen: nam et in nobis expressio interioris verbi per vocem, dicitur verbum, quasi sit verbum verbi, quia est interioris verbi ostensivum.
	Sic igitur non solum divini intellectus conceptio dicitur verbum, quod est filius, sed etiam explicatio divini conceptus per opera exteriora, verbum verbi nominatur.
	Et sic oportet intelligi quod filius portet omnia <hi>verbo virtutis suae</hi>, sicut et id quod in Psalmo legitur: <hi>ignis, grando, nix, glacies, spiritus procellarum, quae faciunt verbum eius</hi>: quia scilicet per virtutes creaturarum explicantur divinae conceptionis effectus in rebus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27343"/>Cum vero Deus, intelligendo seipsum, omnia alia intelligat, ut dictum est, oportet quod verbum in Deo conceptum ex eo quod seipsum intelligit, sit etiam verbum omnium rerum.
	Non tamen eodem modo est verbum Dei, et aliarum rerum.
	Nam Dei quidem verbum est ex eo procedens: aliarum autem rerum, non sicut ex eis procedens, non enim Deus a rebus scientiam sumit, sed magis per suam scientiam res in esse producit, ut supra ostensum est.
	Oportet igitur quod verbum Dei omnium quae facta sunt, ratio perfecta existat.
	Qualiter autem singulorum ratio esse possit, ex his quae in primo libro tractata sunt, manifestum est, ubi ostensum est quod Deus omnium propriam cognitionem habet.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27344"/>Quicumque autem facit aliquid per intellectum, operatur per rationem rerum factarum quam apud se habet: domus enim quae est in materia, fit ab aedificatore per rationem domus quam habet in mente.
	Ostensum est autem supra quod Deus res in esse produxit, non naturali necessitate, sed quasi per intellectum et voluntatem agens.
	Fecit igitur Deus omnia per verbum suum, quod est ratio rerum factarum ab ipso.
	Hinc est quod dicitur Ioan. 1-3: <hi>omnia per ipsum facta sunt</hi>.
	Cui consonat quod Moyses, mundi originem describens, in singulis operibus tali utitur modo loquendi, <hi>dixit Deus, fiat lux, et facta est lux; dixit Deus, fiat firmamentum</hi>; et sic de aliis.
	Quae omnia Psalmista comprehendit, dicens, <hi>dixit, et facta sunt</hi>: dicere enim est verbum producere.
	Sic ergo intelligendum est quod <hi>Deus dixit et facta sunt</hi>, quia verbum produxit, per quod res in esse produxit, sicut per earum rationem perfectam.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27345"/>Sed quia idem est causa conservationis rerum et productionis ipsarum, sicut omnia per verbum facta sunt, ita omnia per Dei verbum conservantur in esse.
	Unde Psalmista dicit: <hi>verbo domini caeli firmati sunt</hi>; et apostolus dicit, ad Hebr. 1-3, de filio, quod <hi>portat omnia verbo virtutis suae</hi>; quod quidem qualiter accipi oporteat, iam dictum est.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27346"/>Sciendum tamen quod verbum Dei in hoc differt a ratione quae est in mente artificis, quia verbum Dei Deus subsistens est: ratio autem artificiati in mente artificis non est res subsistens, sed solum intelligibilis forma.
	Formae autem non subsistenti non competit proprie ut agat, agere enim rei perfectae et subsistentis est: sed est eius ut ea agatur, est enim forma principium actionis quo agens agit.
	Ratio igitur domus in mente artificis non agit domum: sed artifex per eam domum facit.
	Verbum autem Dei, quod est ratio rerum factarum a Deo, cum sit subsistens, agit, non solum per ipsum aliquid agitur.
	Et ideo Dei sapientia loquitur, Proverb. 8-30: <hi>cum eo eram cuncta componens</hi>; et Ioan. 5-17, dominus dicit: <hi>pater meus operatur, et ego operor</hi>.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27347"/>Considerandum est etiam quod res facta per intellectum praeexistit in ratione intellecta ante etiam quam sit in seipsa: prius enim domus est in ratione artificis quam perducatur in actum, verbum autem Dei est ratio omnium eorum quae a Deo sunt facta, ut ostensum est.
	Oportet igitur quod omnia quae sunt facta a Deo, praeextiterint in verbo Dei antequam sint etiam in propria natura.
	Quod autem est in aliquo est in eo per modum eius in quo est, et non per proprium modum: domus enim in mente artificis intelligibiliter et immaterialiter existit.
	Res igitur intelligendae sunt in verbo Dei praeextitisse secundum modum verbi ipsius.
	Est autem modus ipsius verbi quod sit unum, simplex, immateriale, et non solum vivens, sed etiam vita: cum sit suum esse.
	Oportet igitur quod res factae a Deo praeextiterint in verbo Dei ab aeterno, immaterialiter, et absque omni compositione, et quod nihil aliud in eo sint quam ipsum verbum, quod est vita.
	Propter quod dicitur Ioan. 1-3 <hi>quod factum est, in ipso vita erat</hi>, idest, in verbo.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27348"/>Sicut autem operans per intellectum per rationem quam apud se habet, res in esse producit; ita etiam qui alium docet, per rationem quam apud se habet, scientiam causat in illo: cum scientia discipuli sit deducta a scientia docentis, sicut imago quaedam ipsius.
	Deus autem non solum est causa per intellectum suum omnium quae naturaliter subsistunt, sed etiam omnis intellectualis cognitio ab intellectu divino derivatur, sicut ex superioribus patet.
	Oportet igitur quod per verbum Dei, quod est ratio intellectus divini, causetur omnis intellectualis cognitio.
	Propter quod dicitur Ioan. 1-4: <hi>vita erat lux hominum</hi>: quia scilicet ipsum verbum, quod vita est, et in quo omnia vita sunt, manifestat, ut lux quaedam, mentibus hominum veritatem.
	Nec est ex defectu verbi quod non omnes homines ad veritatis cognitionem perveniunt, sed aliqui tenebrosi existunt.
	Provenit autem hoc ex defectu hominum, qui ad verbum non convertuntur, nec eum plene capere possunt: unde adhuc in hominibus tenebrae remanent, vel maiores vel minores, secundum quod magis et minus convertuntur ad verbum et capiunt ipsum.
	Unde Ioannes, ut omnem defectum a manifestativa verbi virtute excludat, cum dixisset quod <hi>vita est lux hominum</hi>, subiungit quod <hi>in tenebris lucet, et tenebrae eam non comprehenderunt</hi>.
	Non enim tenebrae sunt ex hoc quod verbum non luceat, sed ex hoc quod aliqui lucem verbi non capiunt: sicut, luce corporei solis per orbem diffusa, tenebrae sunt ei qui oculos vel clausos vel debiles habet.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27349"/>Haec igitur sunt quae de generatione divina, et de virtute unigeniti filii Dei, ex sacris Scripturis edocti, utcumque concipere possumus.</p>
</div3></div2>
<div2 n="14"><head>Caput 14: Solutio ad rationes supra inductas contra generationem divinam</head> 
<div3 n="1"><head>1 </head>
<p><milestone id="n. 1" unit="section"/><A NAME="27351"/>Quia vero veritas omnem falsitatem excludit et dubietatem dissolvit, in promptu iam fit ea dissolvere quae circa generationem divinam difficultatem afferre videbantur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27352"/>Iam enim ex dictis patet quod in Deo generationem intelligibilem ponimus, non autem talem qualis est in materialibus rebus, quarum generatio mutatio quaedam est, corruptioni opposita: quia neque verbum in intellectu nostro cum aliqua mutatione concipitur, neque habet oppositam corruptionem; cui quidem conceptioni similem esse filii Dei generationem, iam patet ex dictis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27353"/>Similiter etiam verbum quod in mente nostra concipitur, non exit de potentia in actum nisi quatenus intellectus noster procedit de potentia in actum.
	Nec tamen verbum oritur ex intellectu nostro nisi prout existit in actu: simul autem cum in actu existit, est in eo verbum conceptum.
	Intellectus autem divinus nunquam est in potentia, sed solum in actu ut supra ostensum est.
	Generatio igitur verbi ipsius non est secundum exitum de potentia in actum: sed sicut oritur actus ex actu, ut splendor ex luce, et ratio intellecta ex intellectu in actu.
	Unde etiam apparet quod generatio non prohibet Dei filium esse verum Deum, aut ipsum esse aeternum.
	Quin magis necesse est ipsum esse coaeternum Deo, cuius est verbum: quia intellectus in actu nunquam est sine verbo.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27354"/>Et quia filii Dei generatio non est materialis, sed intelligibilis, stulte iam dubitatur si pater totam naturam dedit aut partem.
	Manifestum est enim quod, si Deus se intelligit, oportet quod tota plenitudo ipsius contineatur in verbo.
	Nec tamen substantia filio data desinit esse in patre: quia nec etiam apud nos desinit esse propria natura in re quae intelligitur, ex hoc quod verbum nostri intellectus ex ipsa re intellecta habet ut intelligibiliter eandem naturam contineat.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27355"/>Ex hoc etiam quod divina generatio non est materialis, manifestum est quod non oportet in filio Dei esse aliud recipiens, et aliud naturam receptam.
	Hoc enim in materialibus generationibus accidere necesse est inquantum materia generati recipit formam generantis.
	In generatione autem intelligibili non sic est.
	Non enim sic verbum ab intellectu exoritur quod pars eius praeintelligatur ut recipiens, et pars eius ab intellectu effluat, sed totaliter verbum ab intellectu originem habet: sicut et in nobis totaliter unum verbum ex aliis oritur, ut conclusio ex principiis.
	Ubi autem totaliter aliquid ex alio oritur, non est assignare recipiens et receptum, sed totum quod exoritur ab eo est a quo oritur.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27356"/>Similiter etiam patet quod non excluditur divinae generationis veritas ex hoc quod in Deo plurium subsistentium distinctio esse non possit.
	Essentia enim divina, etsi subsistens sit, non tamen potest separari a relatione quam oportet in Deo intelligi ex hoc quod verbum conceptum divinae mentis est ab ipso Deo dicente.
	Nam et verbum est divina essentia, ut ostensum est; et Deus dicens, a quo est verbum, est etiam divina essentia; non alia et alia, sed eadem numero.
	Huiusmodi autem relationes non sunt accidentia in Deo, sed res subsistentes: Deo enim nihil accidere potest, ut supra probatum est.
	Sunt igitur plures res subsistentes, si relationes considerentur: est autem una res subsistens, si consideretur essentia.
	Et propter hoc dicimus unum Deum, quia est una essentia subsistens: et plures personas, propter distinctionem subsistentium relationum.
	Personarum enim distinctio, etiam in rebus humanis, non attenditur secundum essentiam speciei, sed secundum ea quae sunt naturae speciei adiuncta: in omnibus enim personis hominum est una speciei natura, sunt tamen plures personae, propter hoc quod distinguuntur homines in his quae sunt adiuncta naturae.
	Non ergo in divinis dicenda est una persona propter unitatem essentiae subsistentis: sed plures, propter relationes.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27357"/>Ex hoc autem patet quod id quod est quasi individuationis principium, non sequitur esse in alio: nam neque essentia divina est in alio Deo, neque paternitas est in filio.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27358"/>Quamvis autem duae personae, patris scilicet et filii, non distinguantur essentia, sed relatione, non tamen relatio est aliud quam essentia secundum rem: cum relatio in Deo accidens esse non possit.
	Nec hoc impossibile reputabitur si quis diligenter consideret ea quae in primo determinata sunt, ubi ostensum est quod in Deo sunt omnium entium perfectiones, non secundum compositionem aliquam, sed secundum simplicis essentiae unitatem.
	Nam diversae perfectiones quas res creata per multas obtinet formas, Deo competunt secundum unam et simplicem eius essentiam.
	Homo enim aliquis per aliam formam vivit, et per aliam est sapiens, et per aliam est iustus: quae omnia Deo per essentiam suam conveniunt.
	Sicut igitur sapientia et iustitia in homine quidem sunt accidentia, in Deo autem sunt idem quod divina essentia: sic aliqua relatio, puta paternitatis et filiationis, etsi in hominibus sit accidens, in Deo est divina essentia.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27359"/>Non autem ideo dicitur quod divina sapientia sit eius essentia, cum in nobis sapientia super essentiam addat, quasi divina sapientia a nostra sapientia deficiat: sed quia eius essentia nostram essentiam excedit, ita quod id ad quod essentia nostra non sufficit, scilicet scire et iustum esse, Deus secundum suam essentiam habet perfecte.
	Oportet igitur quod quicquid nobis convenit secundum essentiam et sapientiam distinctum, simul Deo secundum essentiam suam attribuatur.
	Et similis ratio in aliis est observanda.
	Cum igitur divina essentia sit ipsa paternitatis vel filiationis relatio, oportet quod quicquid est paternitatis proprium Deo conveniat, licet paternitas sit ipsa essentia.
	Est autem hoc proprium paternitatis, ut a filiatione distinguatur: dicitur enim pater ad filium quasi ad alium, et haec est ratio patris ut sit filii pater.
	Licet ergo Deus pater sit divina essentia, et similiter Deus filius, ex hoc tamen quod est pater, distinguitur a filio, licet sint unum ex hoc quod uterque est divina essentia.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27360"/>Ex hoc etiam patet quod relatio in divinis non est absque absoluto.
	Aliter tamen comparatur ad absolutum in Deo quam in rebus creatis.
	Nam in rebus creatis comparatur relatio ad absolutum sicut accidens ad subiectum: non autem in Deo, sed per modum identitatis, sicut est et de aliis quae de Deo dicuntur.
	Idem autem subiectum non potest oppositas relationes in se habere, ut sit idem homo pater et filius.
	Sed essentia divina, propter omnimodam eius perfectionem, idem est et sapientiae et iustitiae et aliis huiusmodi, quae apud nos in diversis generibus continentur.
	Et similiter nihil prohibet unam essentiam esse idem et paternitati et filiationi, et patrem et filium unum Deum esse, licet pater non sit filius: eadem enim essentia est quae est res habens esse naturaliter, et verbum intelligibile sui ipsius.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27361"/>Ex his etiam quae dicta sunt, potest esse manifestum quod relationes in Deo sunt secundum rem, et non solo intellectu.
	Omnis enim relatio quae consequitur propriam operationem alicuius rei, aut potentiam aut quantitatem aut aliquid huiusmodi, realiter in eo existit: aliter enim esset in eo solo intellectu, sicut apparet de scientia et scibili.
	Relatio enim scientiae ad scibile consequitur actionem scientis, non autem actionem scibilis, scibile enim eodem modo se habet, quantum in se est, et quando intelligitur et quando non intelligitur: et ideo relatio in sciente realiter est, in scibili autem secundum intellectum tantum; dicitur enim quod intelligitur scibile ad scientiam relative ex eo quod scientia refertur ad ipsum.
	Simile quoque apparet in dextro et sinistro.
	In animalibus enim distinctae sunt virtutes ex quibus relatio dextri et sinistri consurgit: propter quod talis relatio vere et realiter in animali existit; unde, qualitercumque vertatur animal, semper relatio eodem modo manet, nunquam enim pars dextra sinistra dicetur.
	Res vero inanimatae, quae praedictis virtutibus carent, non habent in se huiusmodi relationem realiter existentem sed nominantur secundum relationem dextri aut sinistri ex eo quod animalia aliquo modo se habent ad ipsam: unde eadem columna nunc dextra, nunc sinistra dicitur, secundum quod animal ex diverso situ ei comparatur.
	Relatio autem verbi ad Deum dicentem, cuius est verbum, in Deo ponitur ex hoc quod Deus seipsum intelligit, quae quidem operatio in Deo est, vel magis est ipse Deus, ut supra ostensum est.
	Relinquitur igitur praedictas relationes in Deo esse vere et realiter, et non solum secundum intellectum nostrum.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27362"/>Quamvis autem in Deo ponatur esse relatio, non tamen sequitur quod in Deo sit aliquid habens esse dependens.
	In nobis enim relationes habent esse dependens, quia earum esse est aliud ab esse substantiae: unde habent proprium modum essendi secundum propriam rationem, sicut et in aliis accidentibus contingit.
	Quia enim omnia accidentia sunt formae quaedam substantiae superadditae, et a principiis substantiae causatae; oportet quod eorum esse sit superadditum supra esse substantiae, et ab ipso dependens; et tanto uniuscuiusque eorum esse est prius vel posterius, quanto forma accidentalis, secundum propriam rationem, fuerit propinquior substantiae vel magis perfecta.
	Propter quod et relatio realiter substantiae adveniens et postremum et imperfectissimum esse habet: postremum quidem, quia non solum praeexigit esse substantiae, sed etiam esse aliorum accidentium, ex quibus causatur relatio, sicut unum in quantitate causat aequalitatem, et unum in qualitate similitudinem; imperfectissimum autem, quia propria relationis ratio consistit in eo quod est ad alterum, unde esse eius proprium, quod substantiae superaddit, non solum dependet ab esse substantiae, sed etiam ab esse alicuius exterioris.
	Haec autem in divinis locum non habent: quia non est in Deo aliquod aliud esse quam substantiae; quicquid enim in Deo est, substantia est.
	Sicut igitur esse sapientiae in Deo non est esse dependens a substantia, quia esse sapientiae est esse substantiae; ita nec esse relationis est esse dependens neque a substantia, neque ab alio exteriori, quia etiam esse relationis est esse substantiae.
	Non igitur per hoc quod relatio in Deo ponitur, sequitur quod sit in eo aliquod esse dependens; sed solum quod in Deo sit respectus aliquis, in quo ratio relationis consistit; sicut ex hoc quod sapientia in Deo ponitur, non sequitur quod sit in eo aliquid accidentale, sed solum perfectio quaedam in qua ratio sapientiae consistit.
	Per quod etiam patet quod ex imperfectione quae in relationibus creatis esse videtur, non sequitur quod personae divinae sint imperfectae, quae relationibus distinguuntur: sed sequitur quod divinarum personarum minima sit distinctio.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27363"/>Patet etiam ex praedictis quod, licet Deus de patre et filio substantialiter praedicetur, non tamen sequitur, si pater et filius sint plures quidam, quod sint plures dii.
	Sunt enim plures propter distinctionem subsistentium relationum: sed tamen sunt unus Deus propter unitatem essentiae subsistentis.
	Hoc autem in hominibus non contingit, ut plures aliqui sint unus homo: quia essentia humanitatis non est una numero in utroque; neque essentia humanitatis est subsistens, ut humanitas sit homo.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27364"/>Ex hoc autem quod in Deo est essentiae unitas et relationum distinctio, manifestum fit quod nihil prohibet in uno Deo opposita quaedam inveniri: illa dumtaxat opposita quae relationis distinctionem consequuntur, ut generans et genitum, quae opponuntur relative, et genitum et ingenitum, quae opponuntur ut affirmatio et negatio.
	Ubicumque enim est aliqua distinctio, oportet inveniri negationis et affirmationis oppositionem.
	Quae enim secundum nullam affirmationem et negationem differunt, penitus indistincta sunt: oportet enim quod quantum ad omnia unum esset quod et alterum, et sic essent penitus idem, et nullo modo distincta.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="27365"/>Haec igitur de generatione divina dicta sufficiant.</p>
</div3></div2>
<div2 n="15"><head>Caput 15: De spiritu sancto, quod sit in divinis</head> 
<div3 n="1"><head>1 </head>
<p><milestone id="n. 1" unit="section"/><A NAME="27367"/>Divinae autem Scripturae auctoritas non solum nobis in divinis patrem et filium annuntiat, sed his duobus spiritum sanctum connumerat.
	Dicit enim dominus, Matthaei ult.: <hi>euntes docete omnes gentes, baptizantes eos in nomine patris et filii et spiritus sancti</hi>; et I Ioannis 5-7: <hi>tres sunt qui testimonium dant in caelo, pater, verbum et spiritus sanctus</hi>.
	Huius etiam spiritus sancti processionem quandam sacra Scriptura commemorat.
	Dicit enim Ioannis 15-26: <hi>cum venerit Paraclitus, quem ego mittam vobis a patre, spiritum veritatis, qui a patre procedit, ille testimonium perhibebit de me</hi>.</p>
</div3></div2>
<div2 n="16"><head>Caput 16: Rationes ex quibus aliqui spiritum sanctum existimaverunt esse creaturam</head> 
<div3 n="1"><head>1 </head>
<p><milestone id="n. 1" unit="section"/><A NAME="27369"/>Opinati sunt autem quidam spiritum sanctum creaturam esse, aliis creaturis excelsiorem: ad cuius assertionem sacrae Scripturae testimoniis utebantur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27370"/>Dicitur enim Amos 4-13, secundum litteram Septuaginta: <hi>ecce formans montes, et creans spiritum, et annuntians homini verbum eius</hi>.
	Et Zach. 12-1: <hi>dicit dominus, extendens caelum, et fundans terram, et creans spiritum hominis in eo</hi>.
	Videtur igitur quod spiritus sanctus sit creatura.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27371"/>Adhuc.
	Dicit dominus, Ioan. 16-13, de spiritu sancto loquens: <hi>non loquetur a semetipso, sed quaecumque audiet, loquetur</hi>: ex quo videtur quod nihil ultroneae potestatis auctoritate loquatur, sed iubenti per ministerium famuletur; loqui enim quae quis audit, famulantis esse videtur.
	Videtur igitur spiritus sanctus esse creatura Deo subiecta.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27372"/>Item.
	Mitti inferioris esse videtur: cum in mittente importetur auctoritas.
	Spiritus autem sanctus a patre et filio mittitur.
	Dicit enim dominus, Ioan. 14-26: <hi>Paraclitus spiritus sanctus, quem mittet pater in nomine meo, ille vos docebit omnia; et</hi> Ioan. 15-26: <hi>cum venerit Paraclitus, quem ego mittam vobis a patre</hi>.
	Spiritus ergo sanctus et patre et filio minor esse videtur.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27373"/>Adhuc.
	Scriptura divina, filium patri associans in his quae divinitatis esse videntur, de spiritu sancto mentionem non facit: ut patet Matth. 11-27, cum dominus dicit: <hi>nemo novit filium nisi pater, neque patrem quis novit nisi filius</hi>, de spiritu sancto mentione non facta.
	Et Ioan. 17-3 dicitur: <hi>haec est vita aeterna, ut cognoscant te, solum Deum verum, et quem misisti, Iesum Christum</hi>, ubi etiam de spiritu sancto mentio non fit.
	Apostolus etiam, ad Rom. 1-7, dicit: <hi>gratia vobis et pax a Deo patre nostro, et domino Iesu Christo</hi>; et I ad Cor. 8-6: <hi>nobis unus Deus pater, ex quo omnia et nos in illo et unus dominus Iesus Christus, per quem omnia et nos per ipsum</hi>: in quibus etiam nihil de spiritu sancto dicitur.
	Videtur igitur spiritus sanctus Deus non esse.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27374"/>Amplius.
	Omne quod movetur creatum est: ostensum est enim in primo Deum immobilem esse.
	Spiritui autem sancto Scriptura divina motum attribuit.
	Dicitur enim Gen. 1-2: <hi>spiritus domini ferebatur super aquas</hi>.
	Et Ioel. 2-28: <hi>effundam de spiritu meo super omnem carnem</hi>.
	Videtur igitur spiritus sanctus creatura esse.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27375"/>Praeterea.
	Omne quod potest augeri vel dividi, mutabile est et creatum.
	Haec autem spiritui sancto in Scripturis sacris attribui videntur.
	Dicit enim dominus, Num. 11, ad Moysen: <hi>congrega mihi septuaginta viros de senioribus Israel, et auferam de spiritu tuo, tradamque eis</hi>.
	Et IV Reg. 2, dicitur quod Eliseus ab Elia petiit, <hi>obsecro quod fiat spiritus tuus duplex in me</hi> et Elias respondit, <hi>si videris quando tollar a te, erit quod petisti</hi>.
	Videtur ergo spiritus sanctus esse mutabilis, et non esse Deus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27376"/>Item.
	In Deum tristitia cadere non potest: cum tristitia passio quaedam sit, Deus autem impassibilis est.
	Cadit autem tristitia in spiritum sanctum.
	Unde apostolus dicit, Ephes. 4-30: <hi>nolite contristare spiritum sanctum Dei</hi>.
	Et Isaiae 63-10 dicitur: <hi>ipsi ad iracundiam provocaverunt, et afflixerunt spiritum sanctum eius</hi>.
	Videtur igitur spiritus sanctus Deus non esse.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27377"/>Adhuc.
	Deo non convenit orare, sed magis orari.
	Spiritui autem sancto orare convenit: dicitur enim ad Rom. 8-26: <hi>ipse spiritus postulat pro nobis gemitibus inenarrabilibus</hi>.
	Spiritus ergo sanctus non esse Deus videtur.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27378"/>Amplius.
	Nullus congrue donat nisi id cuius habet dominium.
	Sed Deus pater dat spiritum sanctum, et similiter filius.
	Dicit enim dominus, Lucae 11-13: <hi>pater vester de caelo dabit spiritum bonum petentibus se</hi>; et Act. 5-32, Petrus dicit quod <hi>Deus spiritum sanctum dedit obedientibus sibi</hi>.
	Ex his igitur videtur quod spiritus sanctus Deus non sit.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27379"/>Item.
	Si spiritus sanctus verus Deus est, oportet quod naturam divinam habeat: et sic, cum spiritus sanctus <hi>a patre procedat</hi>, ut dicitur Ioan. 15-26, necesse est quod ab eo naturam divinam accipiat.
	Quod autem accipit naturam eius a quo producitur, ab eo generatur: proprium enim est geniti ut in similem speciem sui principii producatur.
	Spiritus ergo sanctus genitus erit, et per consequens filius.
	Quod sanae fidei repugnat.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27380"/>Praeterea.
	Si spiritus sanctus naturam divinam a patre accipit et non quasi genitus, oportet divinam naturam duobus modis communicari: scilicet per modum generationis, quo procedit filius; et per illum modum quo procedit spiritus sanctus.
	Hoc autem uni naturae competere non videtur, ut duobus modis communicetur, si quis universas naturas inspiciat.
	Oportet igitur, ut videtur, cum spiritus sanctus, naturam per generationem non accipiat quod nullo modo accipiat eam.
	Et sic videtur non esse verus Deus.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27381"/>Fuit autem haec positio Arii, qui filium et spiritum sanctum dixit esse creaturas; filium tamen maiorem spiritu sancto, et spiritum sanctum eius ministrum; sicut et filium minorem patre esse dicebat.
	Quem etiam quantum ad spiritum sanctum secutus est Macedonius, qui <hi>de patre et filio recte sensit quod unius eiusdemque substantiae sint, sed hoc de spiritu sancto credere noluit, creaturam eum esse dicens</hi>.
	Unde quidam Macedonianos Semiarianos vocant, eo quod cum Arianis in parte conveniunt, et in parte differunt ab eisdem.</p>
</div3></div2>
<div2 n="17"><head>Caput 17: Quod spiritus sanctus sit verus Deus</head> 
<div3 n="1"><head>1 </head>
<p><milestone id="n. 1" unit="section"/><A NAME="27383"/>Ostenditur autem evidentibus Scripturae testimoniis quod spiritus sanctus sit Deus.
	Nulli enim templum consecratur nisi Deo: unde et in Psalmo dicitur: <hi>Deus in templo sancto suo</hi>.
	Deputatur autem templum spiritui sancto: dicit enim apostolus, I ad Cor. 6-19: <hi>an nescitis quoniam membra vestra templum sunt spiritus sancti?</hi> Spiritus ergo sanctus Deus est.
	Et praecipue cum membra nostra, quae templum spiritus sancti esse dicit, sint membra Christi: nam supra praemiserat: <hi>nescitis quoniam corpora vestra membra sunt Christi?</hi> Inconveniens autem esset, cum Christus sit verus Deus, ut ex superioribus patet, quod membra Christi templum spiritus sancti essent, nisi spiritus sanctus Deus esset.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27384"/>Item.
	A sanctis latriae servitus non nisi vero Deo exhibetur: dicitur enim Deut. 6-13: <hi>dominum Deum tuum timebis, et illi soli servies</hi>.
	Serviunt autem sancti spiritui sancto: dicit enim apostolus, Philipp. 3-3: <hi>nos sumus circumcisio, qui spiritui Deo servimus</hi>.
	Et licet quidam libri habeant, <hi>qui spiritu domini servimus</hi>, tamen Graeci libri, et antiquiores Latini, habent, <hi>qui spiritui Deo servimus</hi>.
	Et ex ipso Graeco apparet quod hoc de servitute latriae intelligendum est, quae soli Deo debetur.
	Est igitur spiritus sanctus verus Deus, cui latria debetur.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27385"/>Adhuc.
	Sanctificare homines proprium Dei opus est: dicitur enim Levit. 22-32: <hi>ego dominus, qui sanctifico vos</hi>.
	Est autem spiritus sanctus qui sanctificat: dicit enim apostolus, I Cor. 6-11: <hi>abluti estis, sanctificati estis, iustificati estis, in nomine domini nostri Iesu Christi, et in spiritu Dei nostri</hi>; et II ad Thess. 2-13, dicitur: <hi>elegit nos Deus primitias in salutem in sanctificatione spiritus et fide veritatis</hi>.
	Oportet igitur spiritum sanctum Deum esse.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27386"/>Amplius.
	Sicut vita naturae corporis est per animam, ita vita iustitiae ipsius animae est per Deum: unde dominus dicit, Ioan. 6-58: <hi>sicut misit me vivens pater, et ego vivo propter patrem, et qui manducat me, et ipse vivet propter me</hi>.
	Huiusmodi autem vita est per spiritum sanctum: unde ibidem subditur: <hi>spiritus est qui vivificat</hi>; et ad Rom. 8-13, dicit apostolus: <hi>si spiritu facta carnis mortificaveritis, vivetis</hi>.
	Spiritus ergo sanctus divinae naturae est.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27387"/>Praeterea.
	Dominus, in argumentum suae divinitatis contra Iudaeos, qui sustinere non poterant ut se Deo aequalem faceret, asserit in se esse resuscitandi virtutem: dicens, Ioan. 5-21: <hi>sicut pater suscitat mortuos et vivificat, sic et filius quos vult vivificat</hi>.
	Virtus autem resuscitativa ad spiritum sanctum pertinet: dicit enim apostolus, Rom. 8-11: <hi>si spiritus eius qui suscitavit Iesum Christum a mortuis, habitat in vobis, qui suscitavit Iesum Christum a mortuis, vivificabit et mortalia corpora vestra, propter inhabitantem spiritum eius in vobis</hi>.
	Spiritus ergo sanctus est divinae naturae.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27388"/>Item.
	Creatio solius Dei opus est, ut supra ostensum est.
	Pertinet autem creatio ad spiritum sanctum: dicitur enim in Psalmo: <hi>emitte spiritum tuum, et creabuntur</hi>; et Iob 33-4, dicitur: <hi>spiritus Dei fecit me</hi>; et Eccli. 1-9, dicitur de Deo: <hi>ipse creavit illam</hi>, scilicet sapientiam, <hi>spiritu sancto</hi>.
	Est ergo spiritus sanctus divinae naturae.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27389"/>Adhuc.
	Apostolus dicit, I ad Cor. 2-10 <hi>spiritus omnia scrutatur, etiam profunda Dei.
	Quis enim scit quae sunt hominis nisi spiritus hominis, qui in ipso est? Ita et quae Dei sunt nemo cognovit nisi spiritus Dei</hi>.
	Comprehendere autem omnia profunda Dei non est alicuius creaturae: quod patet ex hoc quod dominus dicit, Matth. 11-27: <hi>nemo novit filium nisi pater, neque patrem quis novit nisi filius</hi>.
	Et Isaiae 24-16, ex persona Dei, dicitur: <hi>secretum meum mihi</hi>.
	Ergo spiritus sanctus non est creatura.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27390"/>Praeterea.
	Secundum praedictam apostoli comparationem, spiritus sanctus se habet ad Deum sicut spiritus hominis ad hominem.
	Spiritus autem hominis intrinsecus est homini, et non est extraneae naturae ab ipso, sed est aliquid eius.
	Igitur et spiritus sanctus non est naturae extraneae a Deo.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27391"/>Amplius.
	Si quis conferat verba apostoli praemissa verbis Isaiae prophetae, manifeste percipiet spiritum sanctum Deum esse.
	Dicitur enim Isaiae 64-4: <hi>oculus non vidit, Deus, absque te, quae praeparasti expectantibus te</hi>.
	Quae quidem verba apostolus cum introduxisset, subiungit verba praemissa scilicet quod <hi>spiritus scrutatur profunda Dei</hi>.
	Unde manifestum est quod spiritus sanctus illa profunda Dei cognoscit quae praeparavit expectantibus eum.
	Si ergo haec nullus vidit praeter Deum, ut Isaias dicit, manifestum est spiritum sanctum Deum esse.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27392"/>Item.
	Isaiae 6 dicitur: <hi>audivi vocem Dei dicentis: quem mittam, et quis ibit nobis? Et dixi: ecce ego sum, mitte me.
	Et dixit: vade, et dices populo huic: audite audientes et nolite intelligere</hi>.
	Haec autem verba Paulus spiritui sancto attribuit: unde dicitur Act. ult., quod Paulus dixit Iudaeis: <hi>bene spiritus sanctus locutus est per Isaiam prophetam dicens: vade ad populum istum et dic ad eos: aure audietis et non intelligetis</hi>.
	Manifestum est ergo spiritum sanctum Deum esse.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27393"/>Adhuc.
	Ex sacris Scripturis apparet Deum esse qui locutus est per prophetas: dicitur enim Num. 12-6, ex ore Dei: <hi>si quis fuerit inter vos propheta domini, in visione apparebo ei, vel per somnium loquar ad illum</hi>; et in Psalmo dicitur: <hi>audiam quid loquatur in me dominus Deus</hi>.
	Manifeste autem ostenditur spiritum sanctum locutum esse in prophetis.
	Dicitur enim Act. 1-16: <hi>oportet enim impleri Scripturam quam praedixit spiritus sanctus per os David</hi>.
	Et Matth. 22, dominus dicit: <hi>quomodo dicunt Scribae Christum filium David esse? Ipse enim dicebat in spiritu sancto: dixit dominus domino meo, sede a dextris meis</hi>.
	Et II Petr. 1-21 dicitur: <hi>non enim voluntate humana allata est aliquando prophetia, sed spiritu sancto inspirati locuti sunt sancti Dei homines</hi>.
	Manifeste ergo ex Scripturis colligitur spiritum sanctum Deum esse.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27394"/>Item.
	Revelatio mysteriorum proprium opus Dei ostenditur in Scripturis: dicitur enim Dan. 2-28: <hi>est Deus in caelo revelans mysteria</hi>.
	Mysteriorum autem revelatio opus spiritus sancti ostenditur: dicitur enim I ad Cor. 2-10: <hi>nobis revelavit Deus per spiritum suum</hi>; et 14-2 dicitur: <hi>spiritus loquitur mysteria</hi>.
	Spiritus ergo sanctus Deus est.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27395"/>Praeterea.
	Interius docere proprium opus Dei est: dicitur enim in Psalmo de Deo: <hi>qui docet hominem scientiam</hi>; et Dan. 2-21: <hi>dat sapientiam sapientibus, et scientiam intelligentibus disciplinam</hi>.
	Hoc autem proprium opus spiritus sancti esse manifestum est: dicit enim dominus, Ioan. 14-26: <hi>Paraclitus spiritus sanctus, quem mittet pater in nomine meo, ille vos docebit omnia</hi>.
	Spiritus ergo sanctus est divinae naturae.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27396"/>Adhuc.
	Quorum est eadem operatio, oportet esse eandem naturam.
	Est autem eadem operatio filii et spiritus sancti.
	Quod enim Christus in sanctis loquatur, apostolus ostendit, II ad Cor. ult., dicens: <hi>an experimentum quaeritis eius qui in me loquitur, Christus?</hi> Hoc etiam opus spiritus sancti esse manifeste apparet: dicitur enim Matth. 10-20: <hi>non vos estis qui loquimini, sed spiritus patris vestri, qui loquitur in vobis</hi>.
	Est ergo eadem natura filii et spiritus sancti, et per consequens patris: cum ostensum sit patrem et filium unam esse naturam.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="27397"/>Amplius.
	Inhabitare mentes sanctorum proprium Dei est: unde apostolus dicit, II ad Cor. 6-16: <hi>vos estis templum Dei vivi, sicut dicit dominus.
	Quoniam inhabitabo in illis</hi>.
	Hoc autem idem apostolus spiritui sancto attribuit: dicit enim, I ad Cor. 3-16: <hi>nescitis quia templum Dei estis, et spiritus sanctus habitat in vobis?</hi> Est ergo spiritus sanctus Deus.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="27398"/>Item.
	Esse ubique proprium Dei est, qui dicit Ier. 23-24: <hi>caelum et terram ego impleo</hi>.
	Hoc spiritui sancto convenit.
	Dicitur enim Sap. 1-7: <hi>spiritus domini replevit orbem terrarum</hi>; et in Psalmo: <hi>quo ibo a spiritu tuo? Et quo a facie tua fugiam? Si ascendero in caelum, tu illic es</hi>, et cetera.
	Dominus etiam discipulis dicit, Act. 1-8: <hi>accipietis virtutem supervenientis spiritus sancti in vos, et eritis mihi testes in Ierusalem, et in omni Iudaea et Samaria, et usque ad ultimum terrae</hi>.
	Ex quo patet quod spiritus sanctus ubique est, qui ubicumque existentes inhabitat.
	Spiritus ergo sanctus Deus est.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="27399"/>Praeterea.
	Expresse in Scriptura spiritus sanctus Deus nominatur.
	Dicit enim Petrus, Act. 5-3: <hi>Anania, cur tentavit Satanas cor tuum mentiri te spiritui sancto?</hi> Et postea subdit: <hi>non es mentitus hominibus, sed Deo</hi>.
	Spiritus ergo sanctus est Deus.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="27400"/>Item.
	I ad Cor. 14-2 dicitur: <hi>qui loquitur lingua, non hominibus loquitur, sed Deo: nemo enim audit, spiritus autem loquitur mysteria</hi>, ex quo dat intelligere quod spiritus sanctus loquebatur in his qui variis linguis loquebantur.
	Postmodum autem dicit: <hi>in lege scriptum est: quoniam in aliis linguis et labiis aliis loquar populo huic, et nec sic exaudiet me, dicit dominus</hi>.
	Spiritus ergo sanctus, qui loquitur mysteria diversis labiis et linguis, Deus est.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="27401"/>Adhuc.
	Post pauca subditur: <hi>si omnes prophetent, intret autem quis infidelis vel idiota, convincitur ab omnibus, diiudicatur ab omnibus: occulta enim cordis eius manifesta fiunt, et ita, cadens in faciem, adorabit Deum, pronuntians quod vere Deus in vobis sit</hi>.
	Patet autem per id quod praemisit, quod <hi>spiritus loquitur mysteria</hi>, quod manifestatio occultorum cordis a spiritu sancto sit.
	Quod est proprium divinitatis signum: dicitur enim Ierem. 17-9 <hi>pravum est cor hominis et inscrutabile: quis cognoscet illud? Ego dominus, scrutans corda et probans renes</hi>.
	Unde ex hoc indicio etiam infidelis perpendere dicitur quod ille qui haec occulta cordium loquitur, sit Deus.
	Ergo spiritus sanctus Deus est.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="27402"/>Item.
	Parum post dicit: <hi>spiritus prophetarum prophetis subiecti sunt; non enim est dissensionis Deus, sed pacis</hi>.
	Gratiae autem prophetarum, quas <hi>spiritus prophetarum</hi> nominavit, a spiritu sancto sunt.
	Spiritus ergo sanctus, qui huiusmodi gratias sic distribuit ut ex eis non dissensio, sed pax sequatur, Deus esse ostenditur in hoc quod dicit, <hi>non est dissensionis Deus, sed pacis</hi>.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="27403"/>Amplius.
	Adoptare in filios Dei non potest esse opus alterius nisi Dei.
	Nulla enim creatura spiritualis dicitur filius Dei per naturam, sed per adoptionis gratiam: unde et hoc opus filio Dei, qui verus Deus est, apostolus attribuit, ad Gal. 4, dicens: <hi>misit Deus filium suum, ut adoptionem filiorum reciperemus</hi>.
	Spiritus autem sanctus est adoptionis causa: dicit enim apostolus, ad Rom. 8-15: <hi>accepistis spiritum adoptionis filiorum, in quo clamamus, abba (pater)</hi>.
	Ergo spiritus sanctus non est creatura, sed Deus.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="27404"/>Item.
	Si spiritus sanctus non est Deus, oportet quod sit aliqua creatura.
	Planum est autem quod non est creatura corporalis.
	Nec etiam spiritualis.
	Nulla enim creatura spirituali creaturae infunditur: cum creatura non sit participabilis sed magis participans.
	Spiritus autem sanctus infunditur sanctorum mentibus, quasi ab eis participatus: legitur enim et Christus eo plenus fuisse, et etiam apostoli.
	Non est ergo spiritus sanctus creatura, sed Deus.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="27405"/>Si quis autem dicat praedicta opera, quae sunt Dei, spiritui sancto attribui non per auctoritatem ut Deo, sed per ministerium quasi creaturae: expresse hoc esse falsum apparet ex his quae apostolus dicit, I Cor. 12-6, dicens: <hi>divisiones operationum sunt, idem vero Deus qui operatur omnia in omnibus</hi>; et postea, connumeratis diversis donis Dei, subdit: <hi>haec omnia operatur unus atque idem spiritus, dividens singulis prout vult</hi>.
	Ubi manifeste expressit spiritum sanctum Deum esse: tum ex eo quod spiritum sanctum operari dicit quae supra dixerat Deum operari; tum ex hoc quod eum pro suae voluntatis arbitrio operari confitetur.
	Manifestum est igitur spiritum sanctum Deum esse.</p>
</div3></div2>
<div2 n="18"><head>Caput 18: Quod spiritus sanctus sit subsistens persona</head> 
<div3 n="1"><head>1 </head>
<p><milestone id="n. 1" unit="section"/><A NAME="27407"/>Sed quia quidam spiritum sanctum asserunt non esse personam subsistentem, sed vel ipsam divinitatem patris et filii, ut quidam Macedoniani dixisse perhibentur; vel etiam aliquam accidentalem perfectionem mentis a Deo nobis donatam, puta sapientiam vel caritatem, vel aliquid huiusmodi, quae participantur a nobis sicut quaedam accidentia creata: contra hoc ostendendum est spiritum sanctum non esse aliquid huiusmodi.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27408"/>Non enim formae accidentales proprie operantur, sed magis habens eas pro suae arbitrio voluntatis: homo enim sapiens utitur sapientia cum vult.
	Sed spiritus sanctus operatur pro suae arbitrio voluntatis, ut ostensum est.
	Non igitur est aestimandus spiritus sanctus velut aliqua accidentalis perfectio mentis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27409"/>Item.
	Spiritus sanctus, ut ex Scripturis docemur, causa est omnium perfectionum humanae mentis.
	Dicit enim apostolus, ad Rom. 5-5: <hi>caritas Dei diffusa est in cordibus nostris per spiritum sanctum, qui datus est nobis</hi>; et I ad Cor. 12-8 <hi>alii per spiritum datur sermo sapientiae, alii sermo scientiae, secundum eundem spiritum</hi>, et sic de aliis.
	Non ergo spiritus sanctus est aestimandus quasi aliqua accidentalis perfectio mentis humanae, cum ipse omnium huiusmodi perfectionum causa existat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27410"/>Quod autem in nomine spiritus sancti designetur essentia patris et filii, ut sic a neutro personaliter distinguatur, repugnat his quae divina Scriptura de spiritu sancto tradit.
	Dicitur enim Ioan. 15-26, quod spiritus sanctus procedit a patre; et Ioan. 16-14, quod accipit a filio: quod non potest de divina essentia intelligi, cum essentia divina a patre non procedat, nec a filio accipiat.
	Oportet igitur dicere quod spiritus sanctus sit subsistens persona.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27411"/>Item.
	Sacra Scriptura manifeste de spiritu sancto loquitur tanquam de persona divina subsistente: dicitur enim Act. 13-2: <hi>ministrantibus illis domino et ieiunantibus, dicit illis spiritus sanctus: segregate mihi Barnabam et Saulum in opus ad quod assumpsi eos</hi>; et infra: <hi>et ipsi quidem, missi a spiritu sancto, abierunt</hi>; et Act. 15-28, dicunt apostoli: <hi>visum est spiritui sancto et nobis nihil ultra imponere oneris vobis</hi> etc.; quae de spiritu sancto non dicerentur nisi esset subsistens persona.
	Est igitur spiritus sanctus subsistens persona.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27412"/>Amplius.
	Cum pater et filius sint personae subsistentes et divinae naturae, spiritus sanctus non connumeraretur eisdem nisi et ipse esset persona subsistens in divina natura.
	Connumeratur autem eisdem: ut patet Matth. ult., dicente domino discipulis, <hi>euntes docete omnes gentes, baptizantes eos in nomine patris et filii et spiritus sancti</hi>; et II ad Cor. ult., <hi>gratia domini nostri Iesu Christi, et caritas Dei, et communicatio sancti spiritus, sit semper cum omnibus vobis</hi>; et I Ioan. ult., <hi>tres sunt qui testimonium dant in caelo, pater, verbum et spiritus sanctus, et hi tres unum sunt</hi>.
	Ex quo manifeste ostenditur quod non solum sit persona subsistens, sicut pater et filius, sed etiam cum eis essentiae habeat unitatem.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27413"/>Posset autem aliquis contra praedicta calumniari, dicens aliud esse spiritum Dei, et aliud spiritum sanctum.
	Nam in quibusdam praemissarum auctoritatum nominatur <hi>spiritus Dei</hi>, in quibusdam vero <hi>spiritus sanctus</hi>.
	Sed quod idem sit <hi>spiritus Dei et spiritus sanctus</hi>, manifeste ostenditur ex verbis apostoli dicentis, I ad Cor. 2-10, ubi, cum praemisisset, <hi>nobis revelavit Deus per spiritum sanctum</hi>, ad huius confirmationem inducit: <hi>spiritus enim omnia scrutatur, etiam profunda Dei</hi>; et postea concludit: <hi>ita et quae sunt Dei, nemo novit nisi spiritus Dei</hi>; ex quo manifeste apparet quod idem sit spiritus sanctus et spiritus Dei.
	Idem apparet ex hoc quod Matth. 10-20, dominus dicit: <hi>non estis vos qui loquimini, sed spiritus patris vestri qui loquitur in vobis</hi>.
	Loco autem horum verborum Marcus dicit: <hi>non estis vos loquentes, sed spiritus sanctus</hi>.
	Manifestum est igitur idem esse spiritum sanctum et spiritum Dei.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27414"/>Sic ergo, cum ex praemissis auctoritatibus multipliciter appareat spiritum sanctum non esse creaturam, sed verum Deum; manifestum est quod non cogimur dicere eodem modo esse intelligendum quod spiritus sanctus mentes sanctorum impleat et eos inhabitet, sicut Diabolus aliquos implere vel inhabitare dicitur: habetur enim Ioan. 13-27, de Iuda, quod <hi>post bucellam introivit in eo Satanas</hi>; et Act. 5-3 dicit Petrus, ut quidam libri habent: <hi>Anania, cur implevit Satanas cor tuum?</hi> Cum enim Diabolus creatura sit, ut ex superioribus est manifestum, non implet aliquem participatione sui; neque potest mentem inhabitare per suam substantiam; sed dicitur aliquos implere per effectum suae malitiae, unde et Paulus dicit ad quendam, Act. 13-10: <hi>o plene omni dolo et omni fallacia</hi>.
	Spiritus autem sanctus, cum Deus sit, per suam substantiam mentem inhabitat, et sui participatione bonos facit: ipse enim est sua bonitas, cum sit Deus; quod de nulla creatura verum esse potest.
	Nec tamen per hoc removetur quin per effectum suae virtutis sanctorum impleat mentes.</p>
</div3></div2>
<div2 n="19"><head>Caput 19: Quomodo intelligenda sunt quae de spiritu sancto dicuntur</head> 
<div3 n="1"><head>1 </head>
<p><milestone id="n. 1" unit="section"/><A NAME="27416"/>Sanctarum igitur Scripturarum testimoniis edocti, hoc firmiter de spiritu sancto tenemus, quod verus sit Deus, subsistens, et personaliter distinctus a patre et filio.
	Oportet autem considerare qualiter huiusmodi veritas utcumque accipi debeat, ut ab impugnationibus infidelium defendatur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27417"/>Ad cuius evidentiam praemitti oportet quod in qualibet intellectuali natura oportet inveniri voluntatem.
	Intellectus enim fit in actu per formam intelligibilem inquantum est intelligens, sicut res naturalis fit actu in esse naturali per propriam formam.
	Res autem naturalis per formam qua perficitur in sua specie, habet inclinationem in proprias operationes et proprium finem, quem per operationes consequitur: quale enim est unumquodque, talia operatur, et in sibi convenientia tendit.
	Unde etiam oportet quod ex forma intelligibili consequatur in intelligente inclinatio ad proprias operationes et proprium finem.
	Haec autem inclinatio in intellectuali natura voluntas est, quae est principium operationum quae in nobis sunt, quibus intelligens propter finem operatur: finis enim et bonum est voluntatis obiectum.
	Oportet igitur in quolibet intelligente inveniri etiam voluntatem.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27418"/>Cum autem ad voluntatem plures actus pertinere videantur, ut desiderare, delectari, odire, et huiusmodi, omnium tamen amor et unum principium et communis radix invenitur.
	Quod ex his accipi potest.
	Voluntas enim, ut dictum est, sic se habet in rebus intellectualibus sicut naturalis inclinatio in rebus naturalibus, quae et naturalis appetitus dicitur.
	Ex hoc autem oritur inclinatio naturalis, quod res naturalis habet affinitatem et convenientiam secundum formam, quam diximus esse inclinationis principium, cum eo ad quod movetur, sicut grave cum loco inferiori.
	Unde etiam hinc oritur omnis inclinatio voluntatis, quod per formam intelligibilem aliquid apprehenditur ut conveniens vel afficiens.
	Affici autem ad aliquid, inquantum huiusmodi, est amare ipsum.
	Omnis igitur inclinatio voluntatis, et etiam appetitus sensibilis, ex amore originem habet.
	Ex hoc enim quod aliquid amamus, desideramus illud si absit, gaudemus autem cum adest, et tristamur cum ab eo impedimur, et odimus quae nos ab amato impediunt, et irascimur contra ea.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27419"/>Sic igitur quod amatur non solum est in intellectu amantis, sed etiam in voluntate ipsius: aliter tamen et aliter.
	In intellectu enim est secundum similitudinem suae speciei: in voluntate autem amantis est sicut terminus motus in principio motivo proportionato per convenientiam et proportionem quam habet ad ipsum.
	Sicut in igne quodammodo est locus sursum ratione levitatis, secundum quam habet proportionem et convenientiam ad talem locum: ignis vero generatus est in igne generante per similitudinem suae formae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27420"/>Quia igitur ostensum est quod in omni natura intellectuali est voluntas; Deus autem intelligens est, ut in primo ostensum est: oportet quod in ipso sit voluntas: non quidem quod voluntas Dei sit aliquid eius essentiae superveniens, sicut nec intellectus, ut supra ostensum est, sed voluntas Dei est ipsa eius substantia.
	Et cum intellectus etiam Dei sit ipsa eius substantia, sequitur quod una res sint in Deo intellectus et voluntas.
	Qualiter autem quae in aliis rebus plures res sunt, in Deo sint una res, ex his quae in primo dicta sunt, potest esse manifestum.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27421"/>Et quia ostensum est in primo quod operatio Dei sit ipsa eius essentia; et essentia Dei sit eius voluntas: sequitur quod in Deo non est voluntas secundum potentiam vel habitum, sed secundum actum.
	Ostensum est autem quod omnis actus voluntatis in amore radicatur.
	Unde oportet quod in Deo sit amor.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27422"/>Et quia, ut in primo ostensum est, proprium obiectum divinae voluntatis est eius bonitas, necesse est quod Deus primo et principaliter suam bonitatem et seipsum amet.
	Cum autem ostensum sit quod amatum necesse est aliqualiter esse in voluntate amantis; ipse autem Deus seipsum amat: necesse est quod ipse Deus sit in sua voluntate ut amatum in amante.
	Est autem amatum in amante secundum quod amatur; amare autem quoddam velle est; velle autem Dei est eius esse, sicut et voluntas eius est eius esse; esse igitur Dei in voluntate sua per modum amoris, non est esse accidentale, sicut in nobis, sed essentiale.
	Unde oportet quod Deus, secundum quod consideratur ut in sua voluntate existens, sit vere et substantialiter Deus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27423"/>Quod autem aliquid sit in voluntate ut amatum in amante, ordinem quendam habet ad conceptionem qua ab intellectu concipitur, et ad ipsam rem cuius intellectualis conceptio dicitur verbum: non enim amaretur aliquid nisi aliquo modo cognosceretur; nec solum amati cognitio amatur, sed secundum quod in se bonum est.
	Necesse est igitur quod amor quo Deus est in voluntate divina ut amatum in amante, et a verbo Dei, et a Deo cuius est verbum, procedat.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27424"/>Cum autem ostensum sit quod amatum in amante non est secundum similitudinem speciei, sicut intellectum in intelligente; omne autem quod procedit ab altero per modum geniti, procedit secundum similitudinem speciei a generante: relinquitur quod processus rei ad hoc quod sit in voluntate sicut amatum in amante, non sit per modum generationis, sicut processus rei ad hoc quod sit in intellectu habet rationem generationis, ut supra ostensum est.
	Deus igitur procedens per modum amoris, non procedit ut genitus.
	Neque igitur filius dici potest.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27425"/>Sed quia amatum in voluntate existit ut inclinans, et quodammodo impellens intrinsecus amantem in ipsam rem amatam; impulsus autem rei viventis ab interiori ad spiritum pertinet: convenit Deo per modum amoris procedenti ut spiritus dicatur eius, quasi quadam spiratione existente.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27426"/>Hinc est quod apostolus spiritui et amori impulsum quendam attribuit: dicit enim, Rom. 8-14: <hi>qui spiritu Dei aguntur, hi filii Dei sunt</hi>; et II ad Cor. 5-14. <hi>Caritas Christi urget nos</hi>.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27427"/>Quia vero omnis intellectualis motus a termino denominatur; amor autem praedictus est quo Deus ipse amatur: convenienter Deus per modum amoris procedens dicitur spiritus sanctus; ea enim quae Deo dicata sunt, sancta dici consueverunt.</p>
</div3></div2>
<div2 n="20"><head>Caput 20: De effectibus attributis spiritui sancto in Scripturis respectu totius creaturae</head> 
<div3 n="1"><head>1 </head>
<p><milestone id="n. 1" unit="section"/><A NAME="27429"/>Oportet autem, secundum convenientiam praedictorum, considerare effectus quos spiritui sancto sacra Scriptura attribuit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27430"/>Ostensum est enim in superioribus quod bonitas Dei est eius ratio volendi quod alia sint, et per suam voluntatem res in esse producit.
	Amor igitur quo suam bonitatem amat, est causa creationis rerum; unde et quidam antiqui philosophi amorem deorum causam omnium esse posuerunt, ut patet in I Metaph.; et Dionysius dicit, IV cap. de Div.
	Nom., quod <hi>divinus amor non permisit ipsum sine germine esse</hi>.
	Habitum est autem ex praemissis quod spiritus sanctus procedit per modum amoris quo Deus amat seipsum.
	Igitur spiritus sanctus est principium creationis rerum.
	Et hoc significatur in Psalmo: <hi>emitte spiritum tuum et creabuntur</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27431"/>Ex hoc etiam quod spiritus sanctus per modum amoris procedit; amor autem vim quandam impulsivam et motivam habet: motus qui est a Deo in rebus, spiritui sancto proprie attribui videtur.
	Prima autem mutatio in rebus a Deo existens intelligitur secundum quod ex materia creata informi species diversas produxit.
	Unde hoc opus spiritui sancto sacra Scriptura attribuit: dicitur enim Gen. 1-2: <hi>spiritus domini ferebatur super aquas</hi>.
	Vult enim Augustinus per aquas intelligi materiam primam super quam spiritus domini ferri dicitur, non quasi ipse moveatur, sed quia est motionis principium.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27432"/>Rursus.
	Rerum gubernatio a Deo secundum quandam motionem esse intelligitur, secundum quod Deus omnia dirigit et movet in proprios fines.
	Si igitur impulsus et motio ad spiritum sanctum ratione amoris pertinet, convenienter rerum gubernatio et propagatio spiritui sancto attribuitur.
	Unde Iob 33-4 dicitur: <hi>spiritus domini fecit me</hi> et in Psalmo: <hi>spiritus tuus bonus deducet me in terram rectam</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27433"/>Et quia gubernare subditos proprius actus domini est, convenienter spiritui sancto dominium attribuitur.
	Dicit enim apostolus, II ad Cor. 3-17: <hi>spiritus autem dominus est</hi>.
	Et in symbolo fidei dicitur: <hi>credo in spiritum sanctum dominum</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27434"/>Item.
	Vita maxime in motu manifestatur: moventia enim seipsa vivere dicimus, et universaliter quaecumque a seipsis aguntur ad operandum.
	Si igitur ratione amoris spiritui sancto impulsio et motio competit, convenienter etiam sibi attribuitur vita.
	Dicitur enim Ioan. 6-64: <hi>spiritus est qui vivificat</hi>; et Ezech. 37-6: <hi>dabo vobis spiritum et vivetis</hi>, et in symbolo fidei nos in spiritum sanctum vivificantem credere profitemur.
	Quod etiam et nomini spiritus consonat: nam etiam corporalis vita animalium est per spiritum vitalem a principio vitae in cetera membra diffusum.</p>
</div3></div2>
<div2 n="21"><head>Caput 21: De effectibus attributis spiritui sancto in sacra Scriptura respectu rationalis creaturae, quantum ad ea quae Deus nobis largitur</head> 
<div3 n="1"><head>1 </head>
<p><milestone id="n. 1" unit="section"/><A NAME="27436"/>Considerandum est etiam, quantum ad effectus quos proprie in natura rationali facit, quod ex hoc quod divinae perfectioni utcumque assimilamur, huiusmodi perfectio a Deo nobis dari dicitur: sicut sapientia a Deo nobis donatur secundum quod divinae sapientiae utcumque assimilamur.
	Cum igitur spiritus sanctus procedat per modum amoris quo Deus seipsum amat, ut ostensum est; ex hoc quod huic amori assimilamur Deum amantes, spiritus sanctus a Deo nobis dari dicitur.
	Unde apostolus dicit, Rom. 5-5: <hi>caritas Dei diffusa est in cordibus nostris per spiritum sanctum, qui datus est nobis</hi>.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27437"/>Sciendum tamen est quod ea quae a Deo in nobis sunt, reducuntur in Deum sicut in causam efficientem et exemplarem.
	In causam quidem efficientem, inquantum virtute operativa divina aliquid in nobis efficitur.
	In causam quidem exemplarem, secundum quod id quod in nobis a Deo est, aliquo modo Deum imitatur.
	Cum ergo eadem virtus sit patris et filii et spiritus sancti, sicut et eadem essentia; oportet quod omne id quod Deus in nobis efficit, sit, sicut a causa efficiente, simul a patre et filio et spiritu sancto.
	Verbum tamen sapientiae, quo Deum cognoscimus, nobis a Deo immissum, est proprie repraesentativum filii.
	Et similiter amor quo Deum diligimus, est proprium repraesentativum spiritus sancti.
	Et sic caritas quae in nobis est, licet sit effectus patris et filii et spiritus sancti, tamen quadam speciali ratione dicitur esse in nobis per spiritum sanctum.
	Quia vero effectus divini non solum divina operatione esse incipiunt, sed etiam per eam tenentur in esse, ut ex superioribus patet, nihil autem operari potest ubi non est, oportet enim operans et operatum in actu esse simul, sicut movens et motum: necesse est ut, ubicumque est aliquis effectus Dei, ibi sit ipse Deus effector.
	Unde, cum caritas, qua Deum diligimus, sit in nobis per spiritum sanctum, oportet quod ipse etiam spiritus sanctus in nobis sit, quandiu caritas in nobis est.
	Unde apostolus dicit, I Cor. 3-16: <hi>nescitis quoniam templum Dei estis, et spiritus sanctus habitat in vobis?</hi> Cum igitur per spiritum sanctum Dei amatores efficiamur; omne autem amatum in amante est, inquantum huiusmodi: necesse est quod per spiritum sanctum pater etiam et filius in nobis habitent.
	Unde dominus dicit, Ioan. 14-23: <hi>ad eum veniemus</hi>, scilicet diligentem Deum, <hi>et mansionem apud eum faciemus</hi>.
	Et I Ioan. 3-24, dicitur: <hi>in hoc scimus quoniam manet in nobis de spiritu quem dedit nobis</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27438"/>Rursus.
	Manifestum est quod Deus maxime amat illos quos sui amatores per spiritum sanctum constituit, non enim tantum bonum nisi amando conferret, unde Proverb. 8-17 dicitur ex persona domini: <hi>ego diligentes me diligo; non quasi nos prius dilexerimus Deum, sed quoniam ipse prior dilexit nos</hi>, ut dicitur I Ioan. 4-10.
	Omne autem amatum in amante est.
	Necesse est igitur quod per spiritum sanctum non solum Deus sit in nobis, sed etiam nos in Deo.
	Unde dicitur I Ioan. 4-16: <hi>qui manet in caritate in Deo manet, et Deus in eo</hi>; et iterum: <hi>in hoc intelligimus quoniam in eo manemus, et ipse in nobis, quoniam de spiritu suo dedit nobis</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27439"/>Est autem hoc amicitiae proprium, quod amico aliquis sua secreta revelet.
	Cum enim amicitia coniungat affectus, et duorum faciat quasi cor unum, non videtur extra cor suum aliquis illud protulisse quod amico revelat: unde et dominus dicit discipulis, Ioan. 15-15: <hi>iam non dicam vos servos, sed amicos meos: quia omnia quae audivi a patre meo, nota feci vobis</hi>.
	Quia igitur per spiritum sanctum amici Dei constituimur, convenienter per spiritum sanctum hominibus dicuntur revelari divina mysteria.
	Unde apostolus dicit, I ad Cor. 2-9 <hi>scriptum est quod oculus non vidit, nec auris audivit, nec in cor hominis ascendit, quae praeparavit Deus diligentibus se; nobis autem revelavit Deus per spiritum sanctum</hi>.
	Et quia ex his quae homo novit, formatur eius loquela, convenienter etiam per spiritum sanctum homo loquitur divina mysteria: secundum illud I Cor. 14-2: <hi>spiritu loquitur mysteria</hi>; et Matth. 10-20: <hi>non enim vos estis qui loquimini, sed spiritus patris vestri qui loquitur in vobis</hi>.
	Et de prophetis dicitur II Petr. 1-21, quod <hi>spiritu sancto inspirati locuti sunt sancti Dei homines</hi>.
	Unde etiam in symbolo fidei dicitur de spiritu sancto: <hi>qui locutus est per prophetas</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27440"/>Non solum autem est proprium amicitiae quod amico aliquis revelet sua secreta propter unitatem affectus, sed eadem unitas requirit quod etiam ea quae habet, amico communicet: quia, cum homo amicum habeat ut se alterum, necesse est quod ei subveniat sicut et sibi sua ei communicans; unde et proprium amicitiae esse ponitur velle et facere bonum amico; secundum illud I Ioan. 3-17: <hi>qui habuerit substantiam huius mundi, et viderit fratrem suum necessitatem habentem, et clauserit viscera sua ab eo: quomodo caritas Dei manet in eo?</hi> Hoc autem maxime in Deo habet locum, cuius velle est efficax ad effectum.
	Et ideo convenienter omnia dona Dei per spiritum sanctum nobis donari dicuntur: secundum illud I Cor. 12-8: <hi>alii datur per spiritum sermo sapientiae; alii autem sermo scientiae secundum eundem spiritum</hi>; et postea, multis enumeratis: <hi>haec omnia operatur unus atque idem spiritus, dividens singulis prout vult</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27441"/>Manifestum est autem quod, sicut ad hoc quod corpus aliquod ad locum ignis perveniat, oportet quod igni assimiletur levitatem acquirens, ex qua motu ignis proprio moveatur; ita ad hoc quod homo ad beatitudinem divinae fruitionis, quae Deo propria est secundum suam naturam, perveniat, necesse est, primo quidem quod per spirituales perfectiones Deo assimiletur; et deinde secundum eas operetur; et sic tandem praedictam beatitudinem consequetur.
	Dona autem spiritualia nobis per spiritum sanctum dantur, ut ostensum est.
	Et sic per spiritum sanctum Deo configuramur; et per ipsum ad bene operandum habiles reddimur; et per eundem ad beatitudinem nobis via paratur.
	Quae tria apostolus insinuat nobis, II Cor. 1, dicens: <hi>unxit nos Deus; et signavit nos; et dedit pignus spiritus in cordibus nostris</hi>.
	Et Ephes. 1-13 <hi>signati estis spiritu promissionis sancto, qui est pignus hereditatis nostrae</hi>.
	Signatio enim ad similitudinem configurationis pertinere videtur; unctio autem ad habilitatem hominis ad perfectas operationes; pignus autem ad spem qua ordinamur in caelestem hereditatem, quae est beatitudo perfecta.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27442"/>Et quia ex benevolentia quam quis habet ad aliquem, contingit quod eum sibi adoptat in filium, ut sic ad eum hereditas adoptantis pertineat; convenienter spiritui sancto adoptio filiorum Dei attribuitur; secundum illud Rom. 8-15: <hi>accepistis spiritum adoptionis filiorum, in quo clamamus, abba (pater)</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27443"/>Per hoc autem quod aliquis alterius amicus constituitur, omnis offensa removetur, amicitiae enim offensa contrariatur: unde dicitur Proverb. 10-12: <hi>universa delicta operit caritas</hi>.
	Cum igitur per spiritum sanctum Dei amici constituamur, consequens est quod per ipsum nobis a Deo remittantur peccata: et ideo dominus dicit discipulis, Ioan. 20-22: <hi>accipite spiritum sanctum: quorum remiseritis peccata, remittentur</hi>.
	Et ideo Matth. 12-31, blasphemantibus in spiritum sanctum peccatorum remissio denegatur, quasi non habentibus illud per quod homo remissionem consequitur peccatorum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27444"/>Inde etiam est quod per spiritum sanctum dicimur renovari, et purgari, sive lavari: secundum illud Psalmi: <hi>emitte spiritum tuum et creabuntur, et renovabis faciem terrae</hi>; et Ephes. 4-23: <hi>renovamini spiritu mentis vestrae</hi>; et Isaiae 4-4: <hi>si abluerit dominus sordes filiorum Sion, et sanguinem filiarum laverit de medio eius, in spiritu iudicii et spiritu ardoris</hi>.</p>
</div3></div2>
<div2 n="22"><head>Caput 22: De effectibus attributis spiritui sancto secundum quod movet creaturam in Deum</head> 
<div3 n="1"><head>1 </head>
<p><milestone id="n. 1" unit="section"/><A NAME="27446"/>His igitur consideratis quae per spiritum sanctum in sacris Scripturis nobis a Deo fieri dicuntur, oportet considerare quomodo per spiritum sanctum moveamur in Deum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27447"/>Et primo quidem, hoc videtur esse amicitiae maxime proprium, simul conversari ad amicum.
	Conversatio autem hominis ad Deum est per contemplationem ipsius: sicut et apostolus dicebat, Philipp. 3-20: <hi>nostra conversatio in caelis est</hi>.
	Quia igitur spiritus sanctus nos amatores Dei facit, consequens est quod per spiritum sanctum Dei contemplatores constituamur.
	Unde apostolus dicit, II Cor. 3-18: <hi>nos autem omnes, revelata facie gloriam Dei speculantes, in eandem imaginem transformamur a claritate in claritatem, tanquam a domini spiritu</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27448"/>Est autem et amicitiae proprium quod aliquis in praesentia amici delectetur, et in eius verbis et factis gaudeat, et in eo consolationem contra omnes anxietates inveniat: unde in tristitiis maxime ad amicos consolationis causa confugimus.
	Quia igitur spiritus sanctus Dei nos amicos constituit, et eum in nobis habitare facit et nos in ipso, ut ostensum est, consequens est ut per spiritum sanctum gaudium de Deo et consolationem habeamus contra omnes mundi adversitates et impugnationes.
	Unde et in Psalmo dicitur: <hi>redde mihi laetitiam salutaris tui, et spiritu principali confirma me</hi>; et Rom. 14-17: <hi>regnum Dei est iustitia et pax et gaudium in spiritu sancto</hi>, et Act. 9-31 dicitur: <hi>Ecclesia habebat pacem et aedificabatur, ambulans in timore Dei, et consolatione spiritus sancti replebatur</hi>.
	Et ideo dominus spiritum sanctum Paraclitum, idest consolatorem, nominat, Ioan. 14-26: <hi>Paraclitus autem spiritus sanctus</hi>, et cetera.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27449"/>Similiter autem et amicitiae proprium est consentire amico in his quae vult.
	Voluntas autem Dei nobis per praecepta ipsius explicatur.
	Pertinet igitur ad amorem quo Deum diligimus, ut eius mandata impleamus: secundum illud Ioan. 14-15: <hi>si diligitis me, mandata mea servate</hi>.
	Unde, cum per spiritum sanctum Dei amatores constituamur, per ipsum etiam quodammodo agimur ut praecepta Dei impleamus: secundum illud apostoli, Rom. 8-14: <hi>qui spiritu Dei aguntur, hi filii Dei sunt</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27450"/>Considerandum tamen est quod a spiritu sancto filii Dei aguntur non sicut servi, sed sicut liberi.
	Cum enim liber sit qui sui causa est, illud libere agimus quod ex nobis ipsis agimus.
	Hoc vero est quod ex voluntate agimus: quod autem agimus contra voluntatem, non libere, sed serviliter agimus; sive sit violentia absoluta, ut quando totum principium est extra, nihil conferente vim passo, puta cum aliquis vi impellitur ad motum; sive sit violentia voluntario mixta, ut cum aliquis vult facere vel pati quod minus est contrarium voluntati, ut evadat quod magis voluntati contrariatur.
	Spiritus autem sanctus sic nos ad agendum inclinat ut nos voluntarie agere faciat, inquantum nos amatores Dei constituit.
	Filii igitur Dei libere a spiritu sancto aguntur ex amore, non serviliter ex timore.
	Unde apostolus, Rom. 8-15, dicit: <hi>non accepistis spiritum servitutis iterum in timore, sed spiritum adoptionis filiorum</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27451"/>Cum autem voluntas ordinetur in id quod est vere bonum, sive propter passionem sive propter malum habitum aut dispositionem homo ab eo quod est vere bonum avertatur, serviliter agit, inquantum a quodam extraneo inclinatur, si consideretur ipse ordo naturalis voluntatis.
	Sed si consideretur actus voluntatis ut inclinatae in apparens bonum, libere agit cum sequitur passionem aut habitum corruptum; serviliter autem agit si, tali voluntate manente, propter timorem legis in contrarium positae, abstinet ab eo quod vult.
	Cum igitur spiritus sanctus per amorem voluntatem inclinet in verum bonum, in quod naturaliter ordinatur, tollit et servitutem qua, servus passionis et peccati effectus, contra ordinem voluntatis agit; et servitutem qua, contra motum suae voluntatis, secundum legem agit, quasi legis servus, non amicus.
	Propter quod apostolus dicit, II Cor. 3-17: <hi>ubi spiritus domini, ibi libertas</hi>; et Galat. 5-18: <hi>si spiritu ducimini, non estis sub lege</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27452"/>Hinc est quod spiritus sanctus facta carnis mortificare dicitur, secundum quod per passionem carnis a vero bono non avertimur, in quod spiritus sanctus per amorem nos ordinat: secundum illud Rom. 8-13: <hi>si spiritu facta carnis mortificaveritis, vivetis</hi>.</p>
</div3></div2>
<div2 n="23"><head>Caput 23: Solutio rationum supra inductarum contra divinitatem spiritus sancti</head> 
<div3 n="1"><head>1 </head>
<p><milestone id="n. 1" unit="section"/><A NAME="27454"/>Restat autem solvere supra positas rationes, quibus concludi videbatur quod spiritus sanctus sit creatura, et non Deus.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27455"/>Circa quod considerandum est primo, quod nomen spiritus a respiratione animalium sumptum videtur, in qua aer cum quodam motu infertur et emittitur.
	Unde nomen spiritus ad omnem impulsum et motum vel cuiuscumque aerei corporis trahitur: et sic ventus dicitur spiritus, secundum illud Psalmi, <hi>ignis, grando, nix, glacies, spiritus procellarum, quae faciunt verbum eius</hi>.
	Sic etiam vapor tenuis diffusus per membra ad eorum motus, spiritus vocatur.
	Rursus, quia aer invisibilis est, translatum est ulterius spiritus nomen ad omnes virtutes et substantias invisibiles et motivas.
	Et propter hoc et anima sensibilis, et anima rationalis, et Angeli, et Deus, spiritus dicuntur: et proprie Deus per modum amoris procedens, quia amor virtutem quandam motivam insinuat.
	Sic igitur quod Amos dicit, <hi>creans spiritum</hi>, de vento intelligit: ut nostra translatio expressius habet; quod etiam consonat ei quod praemittitur, <hi>formans montes</hi>.
	Quod vero Zacharias de Deo dicit, quod est <hi>creans</hi>, vel <hi>fingens spiritum hominis in eo</hi>, de anima humana intelligit.
	Unde concludi non potest quod spiritus sanctus sit creatura.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27456"/>Similiter autem nec ex hoc quod dominus dicit de spiritu sancto, <hi>non loquetur a semetipso, sed quaecumque audiet loquetur</hi>, concludi potest quod sit creatura.
	Ostensum est enim quod spiritus sanctus est Deus de Deo procedens.
	Unde oportet quod essentiam suam ab alio habeat: sicut et de filio Dei dictum est supra.
	Et sic, cum in Deo et scientia et virtus et operatio Dei sit eius essentia, omnis filii et spiritus sancti scientia et virtus et operatio est ab alio: sed filii a patre tantum, spiritus autem sancti a patre et filio.
	Quia igitur una de operationibus spiritus sancti est quod loquatur in sanctis viris, ut ostensum est, propter hoc dicitur quod <hi>non loquitur a semetipso</hi>, quia a se non operatur.
	Audire autem ipsius est accipere scientiam, sicut et essentiam, a patre et filio, eo quod nos per auditum scientiam accipimus: est enim consuetum in Scriptura ut divina per modum humanorum tradantur.
	Nec movere oportet quod dicit, <hi>audiet</hi>, quasi de futuro loquens, cum accipere spiritum sanctum sit aeternum: nam aeterno verba cuiuslibet temporis aptari possunt, eo quod aeternitas totum tempus complectitur.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27457"/>Secundum eadem etiam apparet quod missio qua spiritus sanctus mitti dicitur a patre et filio, non potest concludere eum esse creaturam.
	Dictum est enim supra quod filius Dei secundum hoc missus fuisse dicitur, quod in carne visibili hominibus apparuit, et sic novo quodam modo fuit in mundo, quo prius non fuerat, scilicet visibiliter, in quo tamen fuerat semper invisibiliter ut Deus.
	Quod autem hoc filius ageret, ei a patre fuit: unde et secundum hoc a patre dicitur missus.
	Sic autem et spiritus sanctus visibiliter apparuit: vel in specie columbae super Christum in Baptismo; vel in linguis igneis super apostolos.
	Et licet non fuerit factus columba vel ignis, sicut filius factus est homo; tamen sicut in signis quibusdam ipsius in huiusmodi visibilibus speciebus apparuit; et sic etiam ipse quodam novo modo, scilicet visibiliter, in mundo fuit.
	Et hoc ei fuit a patre et filio: unde et ipse a patre et filio dicitur missus.
	Quod non minorationem in ipso, sed processionem ostendit.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27458"/>Est tamen et alius modus quo tam filius quam spiritus sanctus invisibiliter mitti dicuntur.
	Patet enim ex dictis quod filius procedit a patre per modum notitiae, qua Deus cognoscit seipsum; et spiritus sanctus procedit a patre et filio per modum amoris, quo Deus amat seipsum.
	Unde, sicut dictum est, cum aliquis per spiritum sanctum amator Dei efficitur, spiritus sanctus est inhabitator ipsius: et sic quodam novo modo in homine est, scilicet secundum novum proprium effectum ipsum inhabitans.
	Et quod hunc effectum in homine faciat spiritus sanctus, est ei a patre et filio: et propter hoc a patre et filio invisibiliter dicitur mitti.
	Et pari ratione, in mente hominis filius dicitur mitti invisibiliter, cum aliquis sic in divina cognitione constituitur quod ex tali cognitione Dei amor procedat in homine.
	Unde patet quod nec iste etiam modus missionis in filio aut spiritu sancto minorationem inducit, sed solum processionem ab alio.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27459"/>Similiter etiam nec spiritum sanctum a divinitate excludit quod pater et filius interdum connumerantur, non facta mentione de spiritu sancto: sicut nec filium a divinitate excludit quod interdum fit mentio de patre, non facta mentione de filio.
	Per hoc enim tacite Scriptura insinuat quod quicquid, ad divinitatem pertinens, de uno trium dicitur, de omnibus est intelligendum, eo quod sunt unus Deus.
	Nec etiam potest Deus pater sine verbo et amore intelligi, nec e converso: et propter hoc in uno trium omnes tres intelliguntur.
	Unde et interdum fit mentio de solo filio, in eo quod commune est tribus: sicut est illud Matth. 11-27, <hi>neque patrem quis novit nisi filius</hi>: cum tamen et pater et spiritus sanctus patrem cognoscant.
	Similiter etiam de spiritu sancto dicitur I Cor. 2-11: <hi>quae sunt Dei, nemo novit nisi spiritus Dei</hi>, cum tamen certum sit quod ab hac cognitione divinorum neque pater neque filius excludantur.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27460"/>Patet etiam quod non potest ostendi spiritus sanctus esse creatura per hoc quod de ipso in Scriptura sacra aliqua ad motum pertinentia dicta inveniuntur.
	Sunt enim accipienda metaphorice.
	Sic enim et Deo aliquando Scriptura sacra motum attribuit: ut est illud Gen. 3-8, <hi>cum audissent vocem domini deambulantis in Paradiso; et</hi> 18-21, <hi>descendam, et videbo utrum clamorem opere compleverint</hi>.
	Quod ergo dicitur, <hi>spiritus domini ferebatur super aquas</hi>, intelligendum est eo modo dictum esse sicut dicitur quod voluntas fertur in volitum, et amor in amatum.
	Quamvis et hoc quidam non de spiritu sancto, sed de aere intelligere velint, qui habet naturalem locum super aquam, unde ad eius multimodas transmutationes significandas, dictum est quod <hi>ferebatur super aquas</hi>.
	Quod etiam dicitur, <hi>effundam de spiritu meo super omnem carnem</hi>, ea ratione dictum esse oportet intelligi qua spiritus sanctus dicitur mitti hominibus a patre vel filio, ut dictum est.
	In verbo autem effusionis abundantia effectus spiritus sancti intelligitur; et quod non stabit in uno, sed ad plures deveniet, a quibus etiam quodammodo in alios derivetur, sicut patet in his quae corporaliter effunduntur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27461"/>Similiter autem quod dicitur, <hi>auferam de spiritu tuo tradamque eis</hi>, non ad ipsam essentiam seu personam spiritus sancti referendum est, cum indivisibilis sit: sed ad ipsius effectus, secundum quos in nobis habitat, qui in homine possunt augeri et minui; non tamen ita quod id quod subtrahitur uni, idem numero alteri conferatur sicut in rebus corporalibus accidit; sed quia aliquid simile potest accrescere uni in quo alii decrescit.
	Nec tamen requiritur quod ad hoc quod accrescat uni, alteri subtrahatur: quia res spiritualis potest simul absque detrimento cuiuslibet a pluribus possideri.
	Unde nec intelligendum est quod de donis spiritualibus oportuerit aliquid subtrahi Moysi ad hoc quod aliis conferretur, sed ad actum sive ad officium referendum est: quia quod spiritus sanctus prius per solum Moysen effecerat, postea per plures implevit.
	Sic etiam nec Elisaeus petiit ut spiritus sancti essentia seu persona duplicata augeretur: sed ut duos effectus spiritus sancti qui fuerant in Elia, scilicet prophetia et operatio miraculorum, essent etiam in ipso.
	Quamvis etiam non sit inconveniens quod effectum spiritus sancti unus alio abundantius participet, secundum duplam vel quantamcumque aliam proportionem: cum mensura utriusque sit finita.
	Non tamen hoc praesumpsisset Elisaeus petere, ut in effectu spirituali superaret magistrum.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27462"/>Patet etiam ex consuetudine sacrae Scripturae quod per quandam similitudinem humani animi passiones transferuntur in Deum: sicut dicitur in Psalmo: <hi>iratus est furore dominus in populum suum</hi>.
	Dicitur enim Deus iratus per similitudinem effectus: punit enim, quod et irati faciunt; unde et ibidem subditur: <hi>et tradidit eos in manus gentium</hi>.
	Sic et spiritus sanctus contristari dicitur per similitudinem effectus: deserit enim peccatores, sicut contristati deserunt contristantes.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27463"/>Est etiam consuetus modus loquendi in sacra Scriptura ut illud Deo attribuatur quod in homine facit: secundum illud Gen. 22-12: <hi>nunc cognovi quod timeas dominum</hi>, idest, nunc cognoscere feci.
	Et hoc modo dicitur quod spiritus sanctus postulat, quia postulantes facit: facit enim amorem Dei in cordibus nostris, ex quo desideramus ipso frui, et desiderantes postulamus.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27464"/>Cum autem spiritus sanctus procedat per modum amoris quo seipsum Deus amat; eodem autem amore Deus se et alia propter suam bonitatem amat: manifestum est quod ad spiritum sanctum pertinet amor quo Deus nos amat.
	Similiter etiam et amor quo nos Deum amamus: cum nos Dei faciat amatores, ut ex dictis patet.
	Et quantum ad utrumque, spiritui sancto competit donari.
	Ratione quidem amoris quo Deus nos amat, eo modo loquendi quo unusquisque dicitur dare amorem suum alicui cum eum amare incipit:- quamvis Deus neminem ex tempore amare incipiat, si respiciatur ad voluntatem divinam qua nos amat; effectus tamen sui amoris ex tempore causatur in aliquo, cum eum ad se trahit.
	Ratione autem amoris quo nos Deum amamus, quia hunc amorem spiritus sanctus facit in nobis: unde secundum hunc amorem in nobis habitat, ut ex dictis patet, et sic eum habemus ut cuius ope fruimur.
	Et quia hoc est spiritui sancto a patre et filio, quod per amorem quem in nobis causat, in nobis sit et habeatur a nobis, convenienter dicitur a patre et filio nobis dari.
	Nec per hoc patre et filio minor ostenditur: sed ab ipsis habet originem.
	Dicitur etiam et a seipso dari nobis, inquantum amorem secundum quem nos inhabitat, simul cum patre et filio in nobis causat.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27465"/>Quamvis autem spiritus sanctus verus sit Deus, et veram naturam divinam habeat a patre et filio, non tamen oportet quod filius sit.
	Filius enim dicitur aliquis ex eo quod genitus est: unde, si res aliqua naturam alterius ab eo acciperet non per genituram, sed per alium quemcumque modum, ratione filiationis careret; ut puta si aliquis homo, virtute sibi divinitus ad hoc concessa, faceret hominem ex aliqua sui corporis parte, vel etiam exteriori modo, sicut facit artificiata, productus homo producentis filius non diceretur, quia non procederet ab eo ut natus.
	Processio autem spiritus sancti rationem nativitatis non habet, ut supra ostensum est.
	Unde spiritus sanctus, licet a patre et filio divinam naturam habeat, non tamen eorum filius dici potest.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27466"/>Quod autem in sola natura divina pluribus modis natura communicatur, rationabile est.
	Quia in solo Deo eius operatio est suum esse.
	Unde, cum in eo, sicut in qualibet intellectuali natura, sit intelligere et velle, id quod procedit in eo per modum intellectus ut verbum, aut amoris et voluntatis ut amor, oportet quod habet esse divinum, et sit Deus.
	Et sic tam filius quam spiritus sanctus est verus Deus.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27467"/>Haec igitur de spiritus sancti divinitate dicta sint.
	Alia vero quae circa eius processionem difficultatem habent, ex his quae de nativitate filii dicta sunt, considerare oportet.</p>
</div3></div2>
<div2 n="24"><head>Caput 24: Quod spiritus sanctus procedat a filio</head> 
<div3 n="1"><head>1 </head>
<p><milestone id="n. 1" unit="section"/><A NAME="27469"/>Quidam vero circa spiritus sancti processionem errare inveniuntur, dicentes spiritum sanctum a filio non procedere.
	Et ideo ostendendum est spiritum sanctum a filio procedere.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27470"/>Manifestum est enim ex sacra Scriptura quod spiritus sanctus est spiritus filii: dicitur enim Rom. 8-9: <hi>si quis spiritum Christi non habet, hic non est eius</hi>.
	Sed ne aliquis posset dicere quod alius sit spiritus qui procedit a patre, et alius qui est filii, ostenditur ex verbis eiusdem apostoli quod idem spiritus sanctus sit patris et filii.
	Nam hoc quod inductum est, <hi>si quis spiritum Christi non habet, hic non est eius</hi>, subiunxit postquam dixerat, <hi>si spiritus Dei habitat in nobis</hi>, et cetera.
	Non autem potest dici spiritus sanctus esse spiritus Christi ex hoc solo quod eum habuit tanquam homo, secundum illud Luc. 4-1, <hi>Iesus, plenus spiritu sancto, regressus est a Iordane</hi>.
	Dicitur enim Galat. 4-6: <hi>quoniam estis filii Dei, misit Deus spiritum filii sui in corda vestra, clamantem, abba (pater)</hi>.
	Ex hoc ergo spiritus sanctus nos facit filios Dei, inquantum est spiritus filii Dei.
	Efficimur autem filii Dei adoptivi per assimilationem ad filium Dei naturalem: secundum illud Rom. 8-29: <hi>quos praescivit, et praedestinavit fieri conformes imaginis filii eius, ut sit ipse primogenitus in multis fratribus</hi>.
	Sic igitur est spiritus sanctus spiritus Christi, inquantum est filius Dei naturalis.
	Non potest autem secundum aliam habitudinem spiritus sanctus dici spiritus filii Dei nisi secundum aliquam originem: quia haec sola distinctio in divinis invenitur.
	Necesse est igitur dicere quod spiritus sanctus sic sit filii quod ab eo procedat.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27471"/>Item.
	Spiritus sanctus a filio mittitur: secundum illud Ioan. 15-26: <hi>cum venerit Paraclitus, quem ego mittam vobis a patre</hi>.
	Mittens autem auctoritatem aliquam habet in missum.
	Oportet igitur dicere quod filius habeat aliquam auctoritatem respectu spiritus sancti.
	Non autem dominii vel maioritatis, sed secundum solam originem.
	Sic igitur spiritus sanctus est a filio.
	Si quis autem dicat quod etiam filius mittitur a spiritu sancto, quia dicitur Luc. 4-18.21, quod dominus dixit in se impletum illud Isaiae, <hi>spiritus domini super me, evangelizare pauperibus misit me</hi>: sed considerandum est quod filius a spiritu sancto mittitur secundum naturam assumptam.
	Spiritus autem sanctus non assumpsit naturam creatam, ut secundum eam possit dici missus a filio, vel filius habere auctoritatem respectu ipsius.
	Relinquitur igitur quod respectu personae aeternae filius super spiritum sanctum auctoritatem habeat.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27472"/>Amplius.
	Ioan. 16-14, dicit filius de spiritu sancto: <hi>ille me clarificabit, quia de meo accipiet</hi>.
	Non autem potest dici quod accipiat id quod est filii, non tamen accipiat a filio: utputa si dicatur quod accipiat essentiam divinam, quae est filii a patre; unde et subditur, <hi>omnia quaecumque habet pater, mea sunt.
	Propterea dixi vobis quia de meo accipiet</hi>:- si enim omnia quae patris sunt et filii sunt, oportet quod auctoritas patris, secundum quam est principium spiritus sancti, sit et filii.
	Sicut ergo spiritus sanctus accipit de eo quod est patris a patre, ita accipit de eo quod est filii a filio.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27473"/>Ad hoc etiam induci possunt auctoritates doctorum Ecclesiae, etiam Graecorum.
	Dicit enim Athanasius: <hi>spiritus sanctus a patre et filio, non factus nec creatus nec genitus, sed procedens</hi>.
	Cyrillus etiam, in epistola sua, quam synodus Chalcedonensis recepit, dicit: <hi>spiritus veritatis nominatur et est spiritus veritatis et profluit ab eo, sicut denique et ex Deo patre</hi>.
	Didymus etiam dicit, in libro de spiritu sancto: <hi>neque quid est aliud filius exceptis his quae ei dantur a patre; neque alia est spiritus sancti substantia praeter id quod ei datur a filio</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27474"/>Ridiculosum est autem quod quidam concedunt spiritum sanctum esse a filio, vel profluere ab ipso, sed non procedere ab ipso.
	Verbum enim processionis inter omnia quae ad originem pertinent, magis invenitur esse commune: quicquid enim quocumque modo est ab aliquo, ab ipso procedere dicimus.
	Et quia divina melius per communia quam per specialia designantur, verbum processionis in origine divinarum personarum maxime est accommodum.
	Unde si concedatur quod spiritus sanctus sit a filio, vel profluat ab eo, sequitur quod ab eo procedat.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27475"/>Item.
	Habetur in determinatione quinti Concilii: <hi>sequimur per omnia sanctos patres et doctores Ecclesiae, Athanasium, Hilarium, Basilium, Gregorium theologum et Gregorium Nyssenum, Ambrosium, Augustinum, Theophilum, Ioannem Constantin., Cyrillum, Leonem, Proclum: et suscipimus omnia quae de recta fide et condamnatione haereticorum exposuerunt</hi>.
	Manifestum est autem ex multis auctoritatibus Augustini, et praecipue in libro de Trinitate, et super Ioannem, quod spiritus sanctus sit a filio.
	Oportet igitur concedi quod spiritus sanctus sit a filio sicut et a patre.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27476"/>Hoc etiam evidentibus rationibus apparet.
	In rebus enim, remota materiali distinctione, quae in divinis personis locum habere non potest, non inveniuntur aliqua distingui nisi per aliquam oppositionem.
	Quae enim nullam oppositionem habent ad invicem, simul esse possunt in eodem, unde per ea distinctio causari non potest: album enim et triangulare, licet diversa sint, quia tamen non opponuntur, in eodem esse contingit.
	Oportet autem supponere, secundum fidei Catholicae documenta, quod spiritus sanctus a filio distinguatur: aliter enim non esset Trinitas, sed dualitas in personis.
	Oportet igitur huiusmodi distinctionem per aliquam oppositionem fieri.
	Non autem oppositione affirmationis et negationis: quia sic distinguuntur entia a non entibus.
	Nec etiam oppositione privationis et habitus: quia sic distinguuntur perfecta ab imperfectis.
	Neque etiam oppositione contrarietatis.
	Quia sic distinguuntur quae sunt secundum formam diversa: nam contrarietas, ut philosophi docent, est differentia secundum formam.
	Quae quidem differentia divinis personis non convenit, cum earum sit una forma, sicut una essentia: secundum illud apostoli, Philipp. 2-6, de filio dicentis, <hi>qui cum in forma Dei esset</hi>, scilicet patris.
	Relinquitur igitur unam personam divinam ab alia non distingui nisi oppositione relationis: sic enim filius a patre distinguitur secundum oppositionem relativam patris et filii.
	Non enim in divinis personis alia relativa oppositio esse potest nisi secundum originem.
	Nam relative opposita vel supra quantitatem fundatur, ut duplum et dimidium; vel super actionem et passionem, ut dominus et servus, movens et motum, pater et filius.
	Rursus, relativorum quae super quantitatem fundantur, quaedam fundantur super diversam quantitatem, ut duplum et dimidium, maius et minus; quaedam super ipsam unitatem, ut idem, quod significat unum in substantia; et aequale, quod significat unum in quantitate; et simile, quod significat unum in qualitate.
	Divinae igitur personae distingui non possunt relationibus fundatis super diversitatem quantitatis: quia sic tolleretur trium personarum aequalitas.
	Neque iterum relationibus quae fundantur super unum: quia huiusmodi relationes distinctionem non causant, immo magis ad convenientiam pertinere inveniuntur, etsi forte aliqua eorum distinctionem praesupponunt.
	In relationibus vero omnibus super actionem vel passionem fundatis, semper alterum est ut subiectum, et inaequale secundum virtutem, nisi solum in relationibus originis, in quibus nulla minoratio designatur, eo quod invenitur aliquid producere sibi simile et aequale secundum naturam et virtutem.
	Relinquitur igitur quod divinae personae distingui non possunt nisi oppositione relativa secundum originem.
	Oportet igitur quod, si spiritus sanctus a filio distinguitur, quod sit ab eo: non enim est dicere quod filius sit a spiritu sancto, cum spiritus sanctus magis filii esse dicatur, et a filio detur.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27477"/>Item.
	A patre est filius et spiritus sanctus.
	Oportet igitur patrem referri et ad filium et ad spiritum sanctum ut principium ad id quod est a principio.
	Refertur autem ad filium ratione paternitatis, non autem ad spiritum sanctum: quia tunc spiritus sanctus esset filius; paternitas enim non dicitur nisi ad filium.
	Oportet igitur in patre esse aliam relationem qua referatur ad spiritum sanctum, et vocetur spiratio.
	Similiter, cum in filio sit quaedam relatio qua refertur ad patrem, quae dicitur filiatio, oportet quod in spiritu sancto sit etiam alia relatio qua referatur ad patrem, et dicatur processio.
	Et sic secundum originem filii a patre sint duae relationes, una in originante, alia in originato, scilicet paternitas et filiatio; et aliae duae ex parte originis spiritus sancti, scilicet spiratio et processio.
	Paternitas igitur et spiratio non constituunt duas personas, sed ad unam personam patris pertinent: quia non habent oppositionem ad invicem.
	Neque igitur filiatio et processio duas personas constituerent, sed ad unam pertinerent, nisi haberent oppositionem ad invicem.
	Non est autem dare aliam oppositionem nisi secundum originem.
	Oportet igitur quod sit oppositio originis inter filium et spiritum sanctum, ita quod unus sit ab alio.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27478"/>Adhuc.
	Quaecumque conveniunt in aliquo communi, si distinguantur ad invicem, oportet quod distinguantur secundum aliquas differentias per se, et non per accidens, pertinentes ad illud commune: sicut homo et equus conveniunt in animali, et distinguuntur ab invicem, non per album et nigrum, quae se habent per accidens ad animal, sed per rationale et irrationale, quae per se animal pertinent; quia, cum animal sit quod habet animam, oportet quod hoc distinguatur per hoc quod est habere animam talem vel talem, utputa rationalem vel irrationalem.
	Manifestum est autem quod filius et spiritus sanctus conveniunt in hoc quod est esse ab alio, quia uterque est a patre: et secundum hoc pater convenienter differt ab utroque, inquantum est innascibilis.
	Si igitur spiritus sanctus distinguatur a filio, oportet quod hoc sit per differentias quae per se dividant hoc quod est ens ab alio.
	Quae quidem non possunt esse nisi differentiae eiusdem generis scilicet ad originem pertinentes, ut unus eorum sit ab alio.
	Relinquitur igitur quod ad hoc quod spiritus sanctus distinguatur a filio, necesse est quod sit a filio.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27479"/>Amplius.
	Si quis dicat spiritum sanctum distingui a filio, non quia sit a filio, sed propter diversam originem utriusque a patre:- in idem hoc realiter redire necesse est.
	Si enim spiritus sanctus est alius a filio, oportet quod alia sit origo vel processio utriusque.
	Duae autem origines non possunt distingui nisi per terminum, vel principium, vel subiectum.
	Sicut origo equi differt ab origine bovis ex parte termini: secundum quod hae duae origines terminantur ad naturas specie diversas.
	Ex parte autem principii: ut si supponamus in eadem specie animalis quaedam generari ex virtute activa solis tantum; quaedam autem, simul cum hac, ex virtute activa seminis.
	Ex parte vero subiecti, differt generatio huius equi et illius secundum quod natura speciei in diversa materia recipitur.
	Haec autem distinctio quae est ex parte subiecti, in divinis personis locum habere non potest: cum sint omnino immateriales.
	Similiter etiam ex parte termini, ut ita liceat loqui, non potest esse processionum distinctio: quia unam et eandem divinam naturam quam accipit filius nascendo, accipit spiritus sanctus procedendo.
	Relinquitur igitur quod utriusque originis distinctio esse non potest nisi ex parte principii.
	Manifestum est autem quod principium originis filii est pater solus.
	Si igitur processionis spiritus sancti principium sit solus pater, non erit alia processio spiritus sancti a generatione filii: et sic nec spiritus sanctus distinctus a filio.
	Ad hoc igitur quod sint aliae processiones et alii procedentes, necesse est dicere quod spiritus sanctus non sit a solo patre, sed a patre et filio.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27480"/>Si quis vero iterum dicat quod differunt processiones secundum principium inquantum pater producit filium per modum intellectus ut verbum, spiritum autem sanctum per modum voluntatis quasi amorem:- secundum hoc oportebit dici quod secundum differentiam voluntatis et intellectus in Deo patre distinguantur duae processiones et duo procedentes.
	Sed voluntas et intellectus in Deo patre non distinguuntur secundum rem, sed solum secundum rationem: ut in primo libro ostensum est.
	Sequitur igitur quod duae processiones et duo procedentes differant solum ratione.
	Ea vero quae solum ratione differunt, de se invicem praedicantur: verum enim dicetur quod divina voluntas est intellectus eius, et e converso.
	Verum ergo, erit dicere quod spiritus sanctus est filius et e converso: quod est Sabellianae impietatis.
	Non igitur sufficit ad distinctionem spiritus sancti et filii dicere quod filius procedat per modum intellectus, et spiritus sanctus per modum voluntatis, nisi cum hoc dicatur quod spiritus sanctus sit a filio.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27481"/>Praeterea.
	Ex hoc ipso quod dicitur quod spiritus sanctus procedit per modum voluntatis, et filius per modum intellectus, sequitur quod spiritus sanctus sit a filio.
	Nam amor procedit a verbo: eo quod nihil amare possumus nisi verbo cordis illud concipiamus.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27482"/>Item.
	Si quis diversas species rerum consideret, in eis quidam ordo ostenditur: prout viventia sunt supra non viventia, et animalia supra plantas, et homo super alia animalia, et in singulis horum diversi gradus inveniuntur secundum diversas species; unde et Plato species rerum dixit esse numeros qui specie variantur per additionem vel subtractionem unitatis.
	Unde in substantiis immaterialibus non potest esse distinctio nisi secundum ordinem.
	In divinis autem personis, quae sunt omnino immateriales, non potest esse alius ordo nisi originis.
	Non igitur sunt duae personae ab una procedentes, nisi una earum procedat ab altera.
	Et sic oportet spiritum sanctum procedere a filio.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="27483"/>Adhuc.
	Pater et filius, quantum ad unitatem essentiae, non differunt nisi in hoc quod hic est pater et hic est filius.
	Quicquid igitur praeter hoc est, commune est patri et filio.
	Esse autem principium spiritus sancti est praeter rationem paternitatis et filiationis: nam alia relatio est qua pater est pater, et qua pater est principium spiritus sancti, ut supra dictum est.
	Esse igitur principium spiritus sancti est commune patri et filio.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="27484"/>Amplius.
	Quicquid non est contra rationem alicuius, non est impossibile ei convenire, nisi forte per accidens.
	Esse autem principium spiritus sancti non est contra rationem filii.
	Neque inquantum est Deus: quia pater est principium spiritus sancti.
	Neque inquantum est filius: eo quod alia est processio spiritus sancti et filii; non est autem repugnans id quod est a principio secundum unam processionem, esse principium processionis alterius.
	Relinquitur igitur quod non sit impossibile filium esse principium spiritus sancti.
	Quod autem non est impossibile, potest esse.
	In divinis autem non differt esse et posse.
	Ergo filius est principium spiritus sancti.</p>
</div3></div2>
<div2 n="25"><head>Caput 25: Rationes ostendere volentium quod spiritus sanctus non procedat a filio, et solutio ipsarum</head> 
<div3 n="1"><head>1 </head>
<p><milestone id="n. 1" unit="section"/><A NAME="27486"/>Quidam vero, pertinaciter veritati resistere volentes, quaedam in contrarium inducunt, quae vix responsione sunt digna.
	Dicunt enim quod dominus, de processione spiritus sancti loquens, eum a patre procedere dixit, nulla mentione facta de filio: ut patet Ioan. 15-26, ubi dicitur: <hi>cum venerit Paraclitus, quem ego mittam vobis a patre, spiritum veritatis, qui a patre procedit</hi>.
	Unde, cum de Deo nihil sit sentiendum nisi quod in Scriptura traditur, non est dicendum quod spiritus sanctus procedat a filio.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27487"/>Sed hoc omnino frivolum est.
	Nam propter unitatem essentiae, quod in Scripturis de una persona dicitur, et de alia oportet intelligi, nisi repugnet proprietati personali ipsius, etiam si dictio exclusiva adderetur.
	Licet enim dicatur, Matth. 11-27, quod <hi>nemo novit filium nisi pater</hi>, non tamen a cognitione filii vel ipse filius, vel spiritus sanctus excluditur.
	Unde etiam si diceretur in Evangelio quod spiritus sanctus non procedit nisi a patre, non per hoc removeretur quin procederet a filio: cum hoc proprietati filii non repugnet, ut ostensum est.
	Nec est mirum si dominus spiritum sanctum a patre procedere dixit, de se mentione non facta: quia omnia ad patrem referre solet, a quo habet quicquid habet; sicut cum dicit, Ioan. 7-16: <hi>mea doctrina non est mea, sed eius qui misit me, patris</hi>.
	Et multa huiusmodi in verbis domini inveniuntur, ad commendandam in patre auctoritatem principii.
	Nec tamen in auctoritate praemissa omnino reticuit se esse spiritus sancti principium: cum dixit eum <hi>spiritum veritatis</hi>, se autem prius dixerat <hi>veritatem</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27488"/>Obiiciunt etiam quod in quibusdam Conciliis invenitur sub interminatione anathematis prohibitum ne aliquid addatur in symbolo in Conciliis ordinato: in quo tamen de processione spiritus sancti a filio mentio non habetur.
	Unde arguunt Latinos anathematis reos, qui hoc in symbolo addiderunt.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27489"/>Sed haec efficaciam non habent.
	Nam in determinatione synodi Chalcedonensis, dicitur quod patres apud Constantinopolim congregati doctrinam Nicaenae synodi corroboraverunt, <hi>non quasi aliquid minus esset inferentes, sed de spiritu sancto intellectum eorum, adversum eos qui dominum eum respuere tentaverunt, Scripturarum testimoniis declarantes</hi>.
	Et similiter dicendum est quod processio spiritus sancti a filio implicite continetur in Constantinopolit. symbolo, in hoc quod ibi dicitur quod <hi>procedit a patre</hi>: quia quod de patre intelligitur, oportet et de filio intelligi, ut dictum est.
	Et ad hoc addendum suffecit auctoritas Romani pontificis, per quam etiam inveniuntur antiqua Concilia esse confirmata.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27490"/>Inducunt etiam quod spiritus sanctus, cum sit simplex, non potest esse a duobus; et quod spiritus sanctus, si perfecte procedat a patre, non procedit a filio; et alia huiusmodi.
	Quae facile est solvere etiam parum in theologicis exercitato.
	Nam pater et filius sunt unum principium spiritus sancti, propter unitatem divinae virtutis, et una productione producunt spiritum sanctum: sicut etiam tres personae sunt unum principium creaturae, et una actione creaturam producunt.</p>
</div3></div2>
<div2 n="26"><head>Caput 26: Quod non sunt nisi tres personae in divinis pater, filius et spiritus sanctus</head> 
<div3 n="1"><head>1 </head>
<p><milestone id="n. 1" unit="section"/><A NAME="27492"/>Ex his igitur quae dicta sunt, accipere oportet quod in divina natura tres personae subsistunt, pater et filius et spiritus sanctus, et quod hi tres sunt unus Deus, solis relationibus ad invicem distincti.
	Pater enim a filio distinguitur paternitatis relatione, et innascibilitate; filius autem a patre relatione filiationis; pater autem et filius a spiritu sancto spiratione, ut dicatur; spiritus autem sanctus a patre et filio processione amoris, qua ab utroque procedit.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27493"/>Praeter has tres personas non est quartam in divina natura ponere.
	Personae enim divinae, cum in essentia conveniant, non possunt distingui nisi per relationem originis, ut ex dictis patet.
	Has autem originis relationes accipere oportet, non secundum processionem in exteriora tendentem, sic enim procedens non esset coessentiale suo principio: sed oportet quod processio interius consistat.
	Quod autem aliquid procedat manens intra suum principium, invenitur solum in operatione intellectus et voluntatis, ut ex dictis patet.
	Unde personae divinae multiplicari non possunt nisi secundum quod exigit processio intellectus et voluntatis in Deo.
	Non est autem possibile quod in Deo sit nisi una processio secundum intellectum: eo quod suum intelligere est unum et simplex et perfectum, quia intelligendo se intelligit omnia alia.
	Et sic non potest esse in Deo nisi una verbi processio.
	Similiter autem oportet et processionem amoris esse unam tantum: quia etiam divinum velle est unum et simplex, amando enim se amat omnia alia.
	Non est igitur possibile quod sint in Deo nisi duae personae procedentes: una per modum intellectus ut verbum, scilicet filius; et alia per modum amoris, ut spiritus sanctus.
	Est etiam et una persona non procedens, scilicet pater.
	Solum igitur tres personae in Trinitate esse possunt.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27494"/>Item.
	Si secundum processionem oportet personas divinas distingui; modus autem personae quantum ad processiones non potest esse nisi triplex; ut scilicet sit aut omnino non procedens, quod patris est; aut a non procedente procedens, quod filii est; aut a procedente procedens, quod spiritus sancti est: impossibile est igitur ponere plures quam tres personas.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27495"/>Licet autem in aliis viventibus possint relationes originis multiplicari, ut scilicet sint in natura humana plures patres et plures filii, in divina natura hoc omnino impossibile est esse.
	Nam filiatio, cum in una natura sit unius speciei, non potest multiplicari nisi secundum materiam aut subiectum, sicut est etiam de aliis formis.
	Unde, cum in Deo non sit materia aut subiectum; et ipsae relationes sint subsistentes, ut ex supra dictis patet: impossibile est quod in Deo sint plures filiationes.
	Et eadem ratio est de aliis.
	Et sic in Deo sunt solum tres personae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27496"/>Si quis autem obiiciens dicat quod in filio, cum sit perfectus Deus, est virtus intellectiva perfecta, et sic potest producere verbum; et similiter, cum in spiritu sancto sit bonitas infinita, quae est communicationis principium, poterit alteri divinae personae naturam divinam communicare:- considerare debet quod filius est Deus ut genitus, non ut generans: unde virtus intellectiva est in eo ut in procedente per modum verbi, non ut in producente verbum.
	Et similiter, cum spiritus sanctus sit Deus ut procedens, est in eo bonitas infinita ut in persona accipiente, non ut in communicante alteri bonitatem infinitam.
	Non enim distinguuntur ab invicem nisi solis relationibus, ut ex supra dictis patet.
	Tota igitur plenitudo divinitatis est in filio, et eadem numero quae est in patre: sed cum relatione nativitatis, sicut in patre cum relatione generationis activae.
	Unde, si relatio patris attribueretur filio, omnis distinctio tolleretur.
	Et eadem ratio est de spiritu sancto.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27497"/>Huius autem divinae Trinitatis similitudinem in mente humana possumus considerare.
	Ipsa enim mens, ex hoc quod se actu intelligit, verbum suum concipit in seipsa: quod nihil aliud est quam ipsa intentio intelligibilis mentis, quae et mens intellecta dicitur, in mente existens.
	Quae dum ulterius seipsam amat, seipsam producit in voluntate ut amatum.
	Ulterius autem non procedit intra se, sed concluditur circulo, dum per amorem redit ad ipsam substantiam a qua processio incoeperat per intentionem intellectam: sed fit processio ad exteriores effectus, dum ex amore sui procedit ad aliquid faciendum.
	Et sic tria in mente inveniuntur: mens ipsa, quae est processionis principium, in sua natura existens; et mens concepta in intellectu; et mens amata in voluntate.
	Non tamen haec tria sunt una natura: quia intelligere mentis non est eius esse, nec eius velle est eius esse aut intelligere.
	Et propter hoc etiam mens intellecta et mens amata non sunt personae: cum non sint subsistentes.
	Mens etiam ipsa, in sua natura existens, non est persona: cum non sit totum quod subsistit, sed pars subsistentis, scilicet hominis.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27498"/>In mente igitur nostra invenitur similitudo Trinitatis divinae quantum ad processionem, quae multiplicat Trinitatem cum ex dictis manifestum sit esse in divina natura Deum ingenitum, qui est totius divinae processionis principium, scilicet patrem; et Deum genitum per modum verbi in intellectu concepti, scilicet filium; et Deum per modum amoris procedentem, scilicet spiritum sanctum.
	Ulterius autem intra divinam naturam nulla processio invenitur, sed solum processio in exteriores effectus.
	In hoc autem deficit a repraesentatione divinae Trinitatis, quod pater et filius et spiritus sanctus sunt unius naturae, et singulis horum est persona perfecta, eo quod intelligere et velle sunt ipsum esse divinum, ut ostensum est.
	Et propter hoc, sic consideratur divina similitudo in homine sicut similitudo Herculis in lapide: quantum ad repraesentationem formae, non quantum ad convenientiam naturae.
	Unde et in mente hominis dicitur esse imago Dei: secundum illud Gen. 1-26: <hi>faciamus hominem ad imaginem et similitudinem nostram</hi>.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27499"/>Invenitur etiam in aliis rebus divinae Trinitatis similitudo: prout quaelibet res in sua substantia una est: et specie quadam formatur; et ordinem aliquem habet.
	Sicut autem ex dictis patet, conceptio intellectus in esse intelligibili est sicut informatio speciei in esse naturali: amor autem est sicut inclinatio vel ordo in re naturali.
	Unde et species naturalium rerum a remotis repraesentat filium: ordo autem spiritum sanctum.
	Et ideo, propter remotam repraesentationem et obscuram in irrationabilibus rebus, dicitur in eis esse Trinitatis vestigium, non imago: secundum illud Iob 11-7: <hi>numquid vestigia Dei comprehendes</hi> et cetera.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27500"/>Et haec de divina Trinitate ad praesens dicta sufficiant.</p>

</div3></div2>
<div2 n="27"><head>Caput 27: De incarnatione verbi secundum traditionem sacrae Scripturae</head> 
<div3 n="1"><head>1 </head>
<p><milestone id="n. 1" unit="section"/><A NAME="27502"/>Quoniam autem supra, cum de generatione divina ageretur, dictum est Dei filio, domino Iesu Christo, quaedam secundum divinam naturam, quaedam secundum humanam convenire, quam ex tempore assumendo, Dei aeternus filius voluit incarnari: de ipso nunc incarnationis mysterio restat dicendum.
	Quod quidem inter divina opera maxime rationem excedit: nihil enim mirabilius excogitari potest divinitus factum quam quod verus Deus, Dei filius, fieret homo verus.
	Et quia inter omnia mirabilissimum est, consequitur quod ad huius maxime mirabilis fidem omnia alia miracula ordinentur: cum id quod est in unoquoque genere maximum, causa aliorum esse videatur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27503"/>Hanc autem Dei incarnationem mirabilem, auctoritate divina tradente, confitemur.
	Dicitur enim Ioan. 1-14: <hi>verbum caro factum est, et habitavit in nobis</hi>.- Et apostolus Paulus, Philipp. 2, dicit, de filio Dei loquens: <hi>cum in forma Dei esset, non rapinam arbitratus est se esse aequalem Deo: sed semetipsum exinanivit formam servi accipiens, in similitudinem hominum factus, et habitu inventus ut homo</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27504"/>Hoc etiam ipsius domini Iesu Christi verba manifeste ostendunt: cum de se quandoque loquatur humilia et humana, ut est illud, <hi>pater maior me est</hi>, et <hi>tristis est anima mea usque ad mortem</hi>, quae ei secundum humanitatem assumptam conveniunt; quandoque vero sublimia et divina, ut est illud, <hi>ego et pater unum sumus</hi>, et <hi>omnia quae habet pater, mea sunt</hi>, quae certum est ei secundum naturam divinam competere.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27505"/>Ostendunt etiam hoc ipsius domini facta quae de ipso leguntur.
	Quod enim timuit, tristatus est, esuriit, mortuus est, pertinet ad humanam naturam.
	Quod propria potestate infirmos sanavit, quod mortuos suscitavit, et quod elementis mundi efficaciter imperavit, quod Daemones expulit, quod peccata dimisit, quod a mortuis cum voluit resurrexit, quod denique caelos ascendit divinam in eo virtutem demonstrant.</p>
</div3></div2>
<div2 n="28"><head>Caput 28: De errore Photini circa incarnationem</head> 
<div3 n="1"><head>1 </head>
<p><milestone id="n. 1" unit="section"/><A NAME="27507"/>Quidam autem, Scripturarum sensum depravantes, circa domini nostri Iesu Christi divinitatem et humanitatem perversum sensum conceperunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27508"/>Fuerunt enim quidam, ut Ebion et Cerinthus, et postea Paulus Samosatenus et Photinus, qui in Christo solum naturam humanam confitentur; divinitatem vero non per naturam, sed per quandam excellentem divinae gloriae participationem, quam per opera meruerat, in eo fuisse confingunt, ut superius dictum est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27509"/>Sed, ut alia praetermittamus quae contra positionem huiusmodi dicta sunt superius, haec positio incarnationis mysterium tollit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27510"/>Non enim, secundum positionem huiusmodi, Deus carnem assumpsisset, ut fieret homo: sed magis homo carnalis Deus factus fuisset.
	Et sic non verum esset quod Ioannes dicit. <hi>Verbum caro factum est</hi>: sed magis e contrario, caro verbum facta fuisset.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27511"/>Similiter etiam non convenirent Dei filio exinanitio aut descensio, sed magis homini glorificatio et ascensio, et sic non verum esset quod apostolus dicit, <hi>qui cum in forma Dei esset, exinanivit semetipsum formam servi accipiens</hi>: sed sola exaltatio hominis in divinam gloriam, de qua postmodum subditur, <hi>propter quod et Deus exaltavit illum</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27512"/>Neque verum esset quod dominus dicit, <hi>descendi de caelo</hi>, sed solum quod ait, <hi>ascendo ad patrem meum</hi>: cum tamen utrumque Scriptura coniungat.
	Dicit enim dominus, Ioan. 3-13: <hi>nemo ascendit in caelum nisi qui de caelo descendit, filius hominis, qui est in caelo</hi>; et Ephes. 4-10, <hi>qui descendit, ipse est qui ascendit super omnes caelos</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27513"/>Sic etiam non conveniret filio quod missus esset a patre neque quod a patre exiverit ut veniret in mundum, sed solum quod ad patrem iret: cum tamen ipse utrumque coniungat, dicens, Ioan. 16-5, <hi>vado ad eum qui misit me</hi>; et iterum 28, <hi>exivi a patre et veni in mundum et iterum relinquo mundum et vado ad patrem</hi>; in quorum utroque et humanitas et divinitas comprobatur.</p>
</div3></div2>
<div2 n="29"><head>Caput 29: De errore Manichaeorum circa incarnationem</head> 
<div3 n="1"><head>1 </head>
<p><milestone id="n. 1" unit="section"/><A NAME="27515"/>Fuerunt autem et alii qui, veritate incarnationis negata, quandam fictitiam incarnationis similitudinem introduxerunt.
	Dixerunt enim Manichaei Dei filium non verum corpus, sed phantasticum assumpsisse.
	Unde nec verus homo esse potuit, sed apparens: neque ea quae secundum hominem gessit, sicut quod natus est, quod comedit, bibit, ambulavit, passus est et sepultus, in veritate fuisse, sed in quadam simulatione, consequitur.
	Et sic patet quod totum incarnationis mysterium ad quandam fictionem deducunt.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27516"/>Haec autem positio primo quidem Scripturae auctoritatem evacuat.
	Cum enim carnis similitudo caro non sit, neque similitudo ambulationis ambulatio, et in ceteris similiter, mentitur Scriptura dicens, <hi>verbum caro factum est</hi>, si solum phantastica caro fuit.
	Mentitur etiam dicens Iesum Christum ambulasse, comedisse, mortuum fuisse et sepultum, si haec in sola phantastica apparitione contigerunt.
	Si autem vel in modico auctoritati sacrae Scripturae derogetur, iam nihil fixum in fide nostra esse poterit, quae sacris Scripturis innititur, secundum illud Ioan. 20-31: <hi>haec scripta sunt ut credatis</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27517"/>Potest autem aliquis dicere Scripturae quidem sacrae veritatem non deesse, dum id quod apparuit, refert ac si factum fuisset: quia rerum similitudines aequivoce ac figurate ipsarum rerum nominibus nuncupantur, sicut homo pictus aequivoce dicitur homo; et ipsa sacra Scriptura consuevit hoc modo loquendi uti, ut est illud I Cor. 10-4, <hi>petra autem erat Christus</hi>.
	Plurima autem corporalia in Scripturis de Deo inveniuntur dici propter similitudinem solam: sicut quod nominatur agnus vel leo, vel aliquid huiusmodi.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27518"/>Sed licet rerum similitudines aequivoce rerum sibi nomina interdum assumant, non tamen competit sacrae Scripturae ut narrationem unius facti totam sub tali aequivocatione proponat, ita quod ex aliis Scripturae locis manifesta veritas haberi non possit: quia ex hoc non eruditio hominum, sed magis deceptio sequeretur; cum tamen apostolus dicat, Rom. 15-4, quod <hi>quaecumque scripta sunt, ad nostram doctrinam scripta sunt</hi>; et II Tim. 3-16, <hi>omnis Scriptura divinitus inspirata utilis est ad docendum et erudiendum</hi>.
	Esset praeterea tota evangelica narratio poetica et fabularis, si rerum similitudines apparentes quasi res ipsas narraret: cum tamen dicatur II Petr. 1-16: <hi>non enim indoctas fabulas secuti notam fecimus vobis domini nostri Iesu Christi virtutem</hi>.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27519"/>Sicubi vero Scriptura narrat aliqua quae apparentiam et non rerum existentiam habuerunt, ex ipso more narrationis hoc intelligere facit.
	Dicitur enim Gen. 18-2: <hi>cumque elevasset oculos</hi>, Abraham scilicet, <hi>apparuerunt tres viri</hi>, ex quo datur intelligi quod secundum apparentiam viri fuerunt.
	Unde et in eis Deum adoravit et deitatem confessus est, dicens, 27 <hi>loquar ad dominum meum, cum sim pulvis et cinis</hi>; et iterum, 25 <hi>non est tuum hoc, qui iudicas omnem terram</hi>.
	Quod vero Isaias et Ezechiel et alii prophetae aliqua descripserunt quae imaginarie visa sunt, errorem non generat: quia huiusmodi ponunt non in narratione historiae, sed in descriptione prophetiae.
	Et tamen semper aliquid addunt per quod apparitio designatur: sicut Isaiae 6-1, <hi>vidi dominum sedentem</hi> etc.; Ezech. 1-3, <hi>facta est super me manus domini et vidi</hi> etc., Ezech. 8-3, <hi>emissa similitudo manus apprehendit me et adduxit et veni in Ierusalem in visione Dei</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27520"/>Quod etiam aliqua in Scripturis de rebus divinis per similitudinem dicuntur, errorem generare non potest.
	Tum quia similitudines sumuntur a rebus tam vilibus ut manifestum sit quod haec secundum similitudinem, et non secundum rerum existentiam dicuntur.
	Tum quia inveniuntur aliqua proprie dicta in Scripturis per quae veritas expresse manifestatur quae sub similitudinibus in locis aliis occultatur.
	Quod quidem in proposito non accidit: nam nulla Scripturae auctoritas veritatem eorum quae de humanitate Christi leguntur, excludit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27521"/>Forte autem quis dicat quod hoc datur intelligi per hoc quod apostolus dicit, Rom. 8-3: <hi>misit Deus filium suum in similitudinem carnis peccati</hi>.
	Vel per hoc quod dicit Philipp. 2-7: <hi>in similitudinem hominum factus, et habitu inventus ut homo</hi>.
	Hic autem sensus per ea quae adduntur excluditur.
	Non enim dicit solum <hi>in similitudinem carnis</hi>, sed addit <hi>peccati</hi>: quia Christus veram quidem carnem habuit, sed non carnem peccati, quia in eo peccatum non fuit, sed similem carni peccati, quia carnem passibilem habuit, qualis est facta caro hominis ex peccato.
	Similiter fictionis intellectus excluditur ab hoc quod dicit <hi>in similitudinem hominum factus</hi>, per hoc quod dicitur, <hi>formam servi accipiens</hi>.
	Manifestum est enim formam pro natura poni, et non pro similitudine, ex hoc quod dixerat, <hi>qui cum in forma Dei esset</hi>, ubi pro natura ponitur forma: non enim ponunt quod Christus fuerit similitudinarie Deus.
	Excluditur etiam fictionis intellectus per hoc quod subdit, <hi>factus obediens usque ad mortem</hi>.
	Non ergo similitudo accipitur pro similitudine apparentiae, sed pro naturali similitudine speciei: sicut omnes homines similes specie dicuntur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27522"/>Magis autem sacra Scriptura expresse phantasmatis suspicionem excludit.
	Dicitur enim Matth. 14-26, quod <hi>videntes discipuli Iesum ambulantem supra mare, turbati sunt, dicentes, quia phantasma est, et prae timore clamaverunt</hi>.
	Quam quidem eorum suspicionem dominus consequenter removit: unde subditur, 27 <hi>statimque Iesus locutus est eis, dicens: habete fiduciam, ego sum, nolite timere</hi>.
	Quamvis non rationabile videatur quod aut discipulos lateret quod non nisi corpus phantasticum assumpsisset, cum eos ad hoc elegerit ut de eo testimonium perhiberent veritatis ex his quae viderant et audierant: aut si eos non latebat, aestimatio phantasmatis non incussisset tunc eis timorem.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27523"/>Adhuc autem expressius suspicionem phantastici corporis a mentibus discipulorum removit dominus post resurrectionem.
	Dicitur enim Lucae ult. quod <hi>discipuli, conturbati et conterriti, aestimabant se spiritum videre</hi>, dum scilicet viderunt Iesum. <hi>Et dixit eis: quid turbati estis, et cogitationes ascendunt in corda vestra? Videte manus meas et pedes meos, quia ego ipse sum.
	Palpate et videte: quia spiritus carnem et ossa non habet, sicut me videtis habere</hi>.
	Frustra enim se palpandum praebuit, si non nisi corpus phantasticum habuisset.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27524"/>Item.
	Apostoli seipsos idoneos Christi testes ostendunt: dicit enim Petrus, Act. 10-40 <hi>hunc</hi>, scilicet Iesum, <hi>Deus suscitavit tertia die, et dedit eum manifestum fieri non omni populo, sed testibus praeordinatis a Deo, nobis qui manducavimus et bibimus cum illo postquam resurrexit a mortuis</hi>.
	Et Ioannes apostolus, in principio suae epistolae, dicit: <hi>quod vidimus oculis nostris, quod perspeximus, et manus nostrae contrectaverunt de verbo vitae, hoc testamur</hi>.
	Non potest autem efficax sumi testimonium veritatis per ea quae non in rei existentia, sed solum in apparentia sunt gesta.
	Si igitur corpus Christi fuit phantasticum, et non vere manducavit et bibit, neque vere visus est et palpatus, sed phantastice tantum, invenitur non esse idoneum testimonium apostolorum de Christo. <hi>Et sic inanis est eorum praedicatio, inanis est et fides nostra</hi>, ut dicit Paulus I Cor. 15-14.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27525"/>Amplius autem, si Christus verum corpus non habuit, non vere mortuus est.
	Ergo nec vere resurrexit.
	Sunt igitur apostoli falsi testes Christi, praedicantes mundo ipsum resurrexisse.
	Unde apostolus ibidem dicit: 15 <hi>invenimur autem et falsi testes Dei: quoniam testimonium diximus adversus Deum, quod suscitaverit Iesus, quem non suscitavit</hi>.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27526"/>Praeterea.
	Falsitas non est idonea via ad veritatem: secundum illud Eccli. 34-4: <hi>a mendace quid verum dicetur?</hi> Adventus autem Christi in mundum ad veritatis manifestationem fuit: dicit enim ipse, Ioan. 18-37: <hi>ego autem in hoc natus sum, et ad hoc veni, ut testimonium perhibeam veritati</hi>.
	Non igitur in Christo fuit aliqua falsitas.
	Fuisset autem si ea quae dicuntur de ipso, in apparentia tantum fuissent: nam falsum est quod non est ut videtur.
	Omnia igitur quae de Christo dicuntur, secundum rei existentiam fuerunt.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27527"/>Adhuc.
	Rom. 5-9, dicitur quod <hi>iustificati sumus in sanguine Christi</hi>; et Apoc. 5-9, dicitur: <hi>redemisti nos, domine, in sanguine tuo</hi>.
	Si igitur Christus non habuit verum sanguinem, neque vere pro nobis ipsum fudit.
	Neque igitur vere iustificati, neque vere redempti sumus.
	Ad nihil igitur utile est esse in Christo.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27528"/>Item.
	Si non nisi phantasia intelligendus est adventus Christi in mundum, nihil novum in Christi adventu accidit: nam et in veteri testamento Deus apparuit Moysi et prophetis secundum multiplices figuras, ut etiam Scriptura novi testamenti testatur.
	Hoc autem totam doctrinam novi testamenti evacuat.
	Non igitur corpus phantasticum, sed verum filius Dei assumpsit.</p>
</div3></div2>
<div2 n="30"><head>Caput 30: De errore Valentini circa incarnationem</head> 
<div3 n="1"><head>1 </head>
<p><milestone id="n. 1" unit="section"/><A NAME="27530"/>His autem et Valentinus propinque de mysterio incarnationis sensit.
	Dixit enim quod Christus non terrenum corpus habuit, sed de caelo portavit: et quod nihil de virgine matre accepit, sed per eam quasi aquaeductum transivit.
	Occasionem autem sui erroris ex quibusdam verbis sacrae Scripturae accepisse videtur.
	Dicitur enim Ioan. 3-13 <hi>nemo ascendit in caelum nisi qui de caelo descendit, filius hominis, qui est in caelo (...).
	Qui de caelo venit, super omnes est</hi>.
	Et Ioan. 6-38, dicit dominus: <hi>descendi de caelo, non ut faciam voluntatem meam, sed voluntatem eius qui misit me.
	Et</hi> I Cor. 15-47: <hi>primus homo de terra, terrenus; secundus homo de caelo, caelestis</hi>.
	Quae omnia sic intelligi volunt ut Christus de caelo etiam secundum corpus descendisse credatur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27531"/>Procedit autem tam haec Valentini positio, quam Manichaeorum praemissa, ex una falsa radice: quia credebant quod haec omnia terrena a Diabolo sint creata. <hi>Unde, cum filius Dei in hoc apparuerit ut dissolvat opera Diaboli</hi>, sicut dicitur I Ioan. 3-8, non ei competebat ut de creatura Diaboli corpus assumeret: cum etiam Paulus dicat, II Cor. 6-14 <hi>quae societas lucis ad tenebras? Quae autem conventio Christi ad Belial?</hi></p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27532"/>Et quia quae ab eadem radice procedunt, similes fructus producunt, in idem falsitatis inconveniens relabitur haec positio cum praedicta.
	Uniuscuiusque enim speciei sunt determinata essentialia principia, materiam dico et formam, ex quibus constituitur ratio speciei in his quae sunt ex materia et forma composita.
	Sed sicut caro humana et os et huiusmodi sunt materia propria hominis, ita ignis, aer, aqua et terra, et huiusmodi, qualia sentimus, sunt materia carnis et ossis et huiusmodi partium.
	Si igitur corpus Christi non fuit terrenum, non fuit in ipso vera caro et verum os, sed omnia secundum apparentiam tantum.
	Et ita etiam non fuit verus homo, sed apparens: cum tamen, ut dictum est, ipse dicat: <hi>spiritus carnem et ossa non habet, sicut me videtis habere</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27533"/>Adhuc.
	Corpus caeleste secundum suam naturam est incorruptibile et inalterabile, et extra suum ubi non potest transferri.
	Non autem decuit quod Dei filius dignitati naturae assumptae aliquid detraheret, sed magis quod eam exaltaret.
	Non igitur corpus caeleste aut incorruptibile ad inferiora portavit, sed magis assumptum terrenum corpus et passibile incorruptibile reddidit et caeleste.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27534"/>Item.
	Apostolus dicit, Rom. 1-3, de filio Dei, quod <hi>factus est ex semine David secundum carnem</hi>.
	Sed corpus David terrenum fuit.
	Ergo et corpus Christi.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27535"/>Amplius.
	Idem apostolus dicit, Galat. 4-4, quod <hi>Deus misit filium suum factum ex muliere</hi>.
	Et Matth. 1-16, dicitur quod <hi>Iacob genuit Ioseph, virum Mariae, de qua natus est Iesus, qui vocatur Christus</hi>.
	Non autem vel ex ea factus, vel de ea natus diceretur, si solum per eam sicut per fistulam transisset, nihil ex ea assumens.
	Ex ea igitur corpus assumpsit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27536"/>Praeterea.
	Non posset dici mater Iesu Maria, quod Evangelista testatur, nisi ex ea aliquid accepisset.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27537"/>Adhuc.
	Apostolus dicit, Hebr. 2-11 <hi>qui sanctificat</hi>, scilicet Christus, <hi>et qui sanctificantur</hi>, scilicet fideles Christi, <hi>ex uno omnes.
	Propter quam causam non confunditur eos vocare fratres, dicens: narrabo nomen tuum fratribus meis</hi>.
	Et infra: 14 <hi>quia ergo pueri communicaverunt carni et sanguini, et ipse similiter participavit eisdem</hi>.
	Si autem Christus corpus caeleste solum habuit, manifestum est, cum nos corpus terrenum habeamus, quod non sumus ex uno cum ipso, et per consequens neque fratres eius possumus dici.
	Neque etiam ipse participavit carni et sanguini: nam notum est quod caro et sanguis ex elementis inferioribus componuntur, et non sunt naturae caelestis.
	Patet igitur contra apostolicam sententiam praedictam positionem esse.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27538"/>Ea vero quibus innituntur, manifestum est frivola esse.
	Non enim Christus descendit de caelo secundum corpus aut animam, sed secundum quod Deus.
	Et hoc ex ipsis verbis domini accipi potest.
	Cum enim diceret, Ioan. 3-13, <hi>nemo ascendit in caelum nisi qui descendit de caelo</hi>, adiunxit, <hi>filius hominis, qui est in caelo</hi>: in quo ostendit se ita descendisse de caelo quod tamen in caelo esse non desierit.
	Hoc autem proprium deitatis est, ut ita in terris sit quod et caelum impleat: secundum illud Ier. 23-24: <hi>caelum et terram ego impleo</hi>.
	Non ergo filio Dei, inquantum Deus est, descendere de caelo competit secundum motum localem: nam quod localiter movetur, sic ad unum locum accedit quod recedit ab altero.
	Dicitur igitur filius Dei descendisse secundum hoc quod terrenam substantiam sibi copulavit: sicut et apostolus eum exinanitum dicit, inquantum formam servi accepit, ita tamen quod divinitatis naturam non perdidit.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27539"/>Id vero quod pro radice huius positionis assumunt, ex superioribus patet esse falsum.
	Ostensum est enim in secundo libro quod ista corporalia non a Diabolo, sed a Deo sunt facta.</p>
</div3></div2>
<div2 n="31"><head>Caput 31: De errore Apollinaris circa corpus Christi</head> 
<div3 n="1"><head>1 </head>
<p><milestone id="n. 1" unit="section"/><A NAME="27541"/>Irrationabilius autem his circa incarnationis mysterium Apollinaris erravit in hoc tamen cum praedictis concordans, quod corpus Christi non fuit de virgine assumptum, sed, quod est magis impium, aliquid verbi dicit in carnem Christi fuisse conversum: occasionem erroris sumens ex eo quod dicitur Ioan. 1-14, <hi>verbum caro factum est</hi>, quod sic intelligendum putavit quasi ipsum verbum sit conversum in carnem, sicut et intelligitur illud quod legitur Ioan. 2-9, <hi>ut gustavit architriclinus aquam vinum factam</hi>, quod ea ratione dicitur, quia conversa est aqua in vinum.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27542"/>Huius autem erroris impossibilitatem ex his quae supra ostensa sunt, facile est deprehendere.
	Ostensum est enim supra quod Deus omnino immutabilis est.
	Omne autem quod in aliud convertitur, manifestum est mutari.
	Cum igitur verbum Dei sit verus Deus, ut ostensum est, impossibile est quod verbum Dei fuerit in carnem mutatum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27543"/>Item.
	Verbum Dei, cum sit Deus, simplex est: ostensum est enim supra in Deo compositionem non esse.
	Si igitur aliquid verbi Dei sit conversum in carnem, oportet totum verbum conversum esse.
	Quod autem in aliud convertitur, desinit esse id quod prius fuit: sicut aqua conversa in vinum, iam non est aqua sed vinum.
	Igitur post incarnationem, secundum positionem praedictam, verbum Dei penitus non erit.
	Quod apparet impossibile: tum ex hoc quod verbum Dei est aeternum, secundum illud Ioan. 1-1, <hi>in principio erat verbum</hi>; tum quia post incarnationem Christus verbum Dei dicitur, secundum illud Apoc. 19-13, <hi>vestitus erat veste aspersa sanguine, et vocabatur nomen eius: verbum Dei</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27544"/>Amplius.
	Eorum quae non communicant in materia et in genere uno, impossibile est fieri conversionem in invicem: non enim ex linea fit albedo, quia sunt diversorum generum; neque corpus elementare potest converti in aliquod corporum caelestium, vel in aliquam incorpoream substantiam, aut e converso, cum non conveniant in materia.
	Verbum autem Dei, cum sit Deus, non convenit neque in genere neque in materia cum quocumque alio: eo quod Deus neque in genere est, neque materiam habet.
	Impossibile est igitur verbum Dei fuisse in carnem conversum, vel in quodcumque aliud.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27545"/>Praeterea.
	De ratione carnis, ossis et sanguinis et huiusmodi partium est quod sit ex determinata materia.
	Si igitur verbum Dei sit in carnem conversum, secundum positionem praedictam, sequetur quod in Christo non fuerit vera caro nec aliquid aliud huiusmodi.
	Et sic etiam non erit verus homo, sed apparens tantum, et alia huiusmodi quae supra contra Valentinum posuimus.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27546"/>Patet igitur hoc quod Ioannes dicit, <hi>verbum caro factum est</hi>, non sic intelligendum esse quasi verbum sit conversum in carnem: sed quia carnem assumpsit, ut cum hominibus conversaretur et eis visibilis appareret.
	Unde et subditur: <hi>et habitavit in nobis et vidimus gloriam eius</hi> etc.: sicut et in Baruch de Deo dicitur quod <hi>in terris visus est, et cum hominibus conversatus est</hi>.</p>
</div3></div2>
<div2 n="32"><head>Caput 32: De errore Arii et Apollinaris circa animam Christi</head> 
<div3 n="1"><head>1 </head>
<p><milestone id="n. 1" unit="section"/><A NAME="27548"/>Non solum autem circa corpus Christi, sed etiam circa eius animam aliqui male sensisse inveniuntur.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27549"/>Posuit enim Arius quod in Christo non fuit anima, sed quod solam carnem assumpsit, cui divinitas loco animae fuit.
	Et ad hoc ponendum necessitate quadam videtur fuisse inductus.
	Cum enim vellet asserere quod filius Dei sit creatura et minor patre, ad hoc probandum illa Scripturarum assumpsit testimonia quae, infirmitatem humanam ostendunt in Christo.
	Et ne aliquis eius probationem refelleret, dicendo assumpta ab eo testimonia Christo non secundum divinam naturam, sed humanam convenire, nequiter animam removit a Christo, ut, cum quaedam corpori humano convenire non possint, sicut quod miratus est, quod timuit, quod oravit, necessarium fiat huiusmodi in ipsum filium Dei minorationem inferre.
	Assumpsit autem in suae positionis assertionem praemissum verbum Ioannis dicentis, <hi>verbum caro factum est</hi>: ex quo accipere volebat quod solam carnem verbum assumpserit, non autem animam.
	Et in hac positione etiam Apollinaris eum secutus est.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27550"/>Manifestum est autem ex praemissis hanc positionem impossibilem esse.
	Ostensum est enim supra quod Deus forma corporis esse non potest.
	Cum igitur verbum Dei sit Deus, ut ostensum est, impossibile est quod verbum Dei sit forma corporis, ut sic carni pro anima esse possit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27551"/>Utilis autem est haec ratio contra Apollinarem, qui verbum Dei verum Deum esse confitebatur: et licet hoc Arius negaret, tamen etiam contra eum praedicta ratio procedit.
	Quia non solum Deus non potest esse forma corporis, sed nec etiam aliquis supercaelestium spirituum, inter quos supremum filium Dei Arius ponebat:- nisi forte secundum positionem Origenis, qui posuit humanas animas eiusdem speciei et naturae cum supercaelestibus spiritibus esse.
	Cuius opinionis falsitatem supra ostendimus.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27552"/>Item.
	Subtracto eo quod est de ratione hominis, verus homo esse non potest.
	Manifestum est autem animam principaliter de ratione hominis esse: cum sit eius forma.
	Si igitur Christus animam non habuit, verus homo non fuit: cum tamen apostolus eum hominem asserat, dicens, I ad Tim. 2-5: <hi>unus est mediator Dei et hominum, homo Christus Iesus</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27553"/>Adhuc.
	Ex anima non solum ratio hominis, sed et singularium partium eius dependet: unde, remota anima, oculus, caro et os hominis mortui aequivoce dicuntur, sicut oculus pictus aut lapideus.
	Si igitur in Christo non fuit anima, necesse est quod nec vera caro in eo fuerit, nec aliqua alia partium hominis: cum tamen dominus haec in se esse perhibeat, dicens, Lucae, ult.: <hi>spiritus carnem et ossa non habet, sicut me videtis habere</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27554"/>Amplius.
	Quod generatur ex aliquo vivente, filius eius dici non potest nisi in eandem speciem procedat: non enim vermis dicitur filius animalis ex quo generatur.
	Sed si Christus animam non habuit, non fuit eiusdem speciei cum aliis hominibus: quae enim secundum formam differunt, eiusdem speciei esse non possunt.
	Non igitur dici poterit quod Christus sit filius Mariae virginis, aut quod illa sit mater eius.
	Quod tamen in evangelica Scriptura asseritur.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27555"/>Praeterea.
	In Evangelio expresse dicitur quod Christus animam habuit: sicut est illud Matth. 26-38, <hi>tristis est anima mea usque ad mortem</hi>; et Ioan. 12-27, <hi>nunc anima mea turbata est</hi>.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27556"/>Et ne forte dicant ipsum filium Dei animam dici, eo quod, secundum eorum positionem, loco animae carni sit: sumendum est quod dominus dicit, Ioan. 10-18, <hi>potestatem habeo ponendi animam meam, et iterum sumendi eam</hi>; ex quo intelligitur aliud esse quam animam in Christo, quod habuit potestatem ponendi animam suam et sumendi.
	Non autem fuit in potestate corporis quod uniretur filio Dei vel separaretur ab eo: cum hoc etiam naturae potestatem excedat.
	Oportet igitur intelligi in Christo aliud fuisse animam, et aliud divinitatem filii Dei, cui merito talis potestas tribuitur.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27557"/>Item.
	Tristitia, ira et huiusmodi passiones sunt animae sensitivae: ut patet per philosophum in VII Phys.
	Haec autem in Christo fuisse ex Evangeliis comprobatur.
	Oportet igitur in Christo fuisse animam sensitivam: de qua planum est quod differt a natura divina filii Dei.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27558"/>Sed quia potest dici humana in Evangeliis metaphorice dici de Christo, sicut et de Deo in plerisque locis sacrae Scripturae loquuntur, accipiendum est aliquid quod necesse sit ut proprie dictum intelligatur.
	Sicut enim alia corporalia quae de Christo Evangelistae narrant, proprie intelliguntur et non metaphorice, ita oportet non metaphorice de ipso intelligi quod manducaverit et esurierit.
	Esurire autem non est nisi habentis animam sensitivam: cum esuries sit appetitus cibi.
	Oportet igitur quod Christus habuit animam sensitivam.</p>
</div3></div2>
<div2 n="33"><head>Caput 33: De errore Apollinaris dicentis animam rationalem non fuisse in Christo, et de errore Origenis dicentis animam Christi ante mundum fuisse creatam</head> 
<div3 n="1"><head>1 </head>
<p><milestone id="n. 1" unit="section"/><A NAME="27560"/>His autem testimoniis evangelicis Apollinaris convictus, confessus est in Christo animam sensitivam fuisse: tamen sine mente et intellectu, ita quod verbum Dei fuerit illi animae loco intellectus et mentis.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27561"/>Sed nec hoc sufficit ad inconvenientia praedicta vitanda.
	Homo enim speciem sortitur humanam ex hoc quod mentem humanam et rationem habet.
	Si igitur Christus haec non habuit, verus homo non fuit, nec eiusdem speciei nobiscum.
	Anima autem ratione carens ad aliam speciem pertinet quam anima rationem habens.
	Est enim secundum philosophum, VIII Metaphys., quod in definitionibus et speciebus quaelibet differentia essentialis addita vel subtracta variat speciem, sicut in numeris unitas.
	Rationale autem est differentia specifica.
	Si igitur in Christo fuit anima sensitiva sine ratione, non fuit eiusdem speciei cum anima nostra, quae est rationem habens.
	Nec ipse igitur Christus fuit eiusdem speciei nobiscum.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27562"/>Adhuc.
	Inter ipsas animas sensitivas ratione carentes diversitas secundum speciem existit: quod patet ex animalibus irrationalibus, quae ab invicem specie differunt, quorum tamen unumquodque secundum propriam animam speciem habet.
	Sic igitur anima sensitiva ratione carens est quasi unum genus sub se plures species comprehendens.
	Nihil autem est in genere quod non sit in aliqua eius specie.
	Si igitur anima Christi fuit in genere animae sensitivae ratione carentis, oportet quod contineretur sub aliqua specierum eius: utpote quod fuerit in specie animae leonis aut alicuius alterius belluae.
	Quod est omnino absurdum.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27563"/>Amplius.
	Corpus comparatur ad animam sicut materia ad formam, et sicut instrumentum ad principale agens.
	Oportet autem materiam proportionatam esse formae, et instrumentum principali agenti.
	Ergo secundum diversitatem animarum oportet et corporum diversitatem esse.
	Quod et secundum sensum apparet: nam in diversis animalibus inveniuntur diversae dispositiones membrorum, secundum quod conveniunt diversis dispositionibus animarum.
	Si ergo in Christo non fuit anima qualis est anima nostra, nec etiam membra habuisset sicut sunt membra humana.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27564"/>Praeterea.
	Cum secundum Apollinarem verbum Dei sit verus Deus, ei admiratio competere non potest: nam ea admiramur quorum causam ignoramus.
	Similiter autem nec admiratio animae sensitivae competere potest: cum ad animam sensitivam non pertineat sollicitari de cognitione causarum.
	In Christo autem admiratio fuit, sicut ex Evangeliis probatur: dicitur enim Matth. 8-10, quod audiens Iesus verba centurionis miratus est.
	Oportet igitur, praeter divinitatem verbi et animam sensitivam, in Christo aliquid ponere secundum quod admiratio ei competere possit, scilicet mentem humanam.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27565"/>Manifestum est igitur ex praedictis quod in Christo verum corpus humanum et vera anima humana fuit.
	Sic igitur quod Ioannes dicit, <hi>verbum caro factum est</hi>, non sic intelligitur quasi verbum sit in carnem conversum; neque sic quod verbum carnem solam assumpserit; aut cum anima sensitiva, sine mente; sed secundum consuetum modum Scripturae, ponitur pars pro toto, ut sic dictum sit, <hi>verbum caro factum est</hi>, ac si diceretur, verbum homo factum est; nam et anima interdum pro homine ponitur in Scriptura, dicitur enim Exod. 1-5, <hi>erant omnes animae quae egressae sunt de femore Iacob septuaginta</hi>, similiter etiam caro pro toto homine ponitur, dicitur enim Isaiae 40-5, <hi>videbit omnis caro pariter quod os domini locutum est</hi>.
	Sic igitur et hic caro pro toto homine ponitur, ad exprimendam humanae naturae infirmitatem, quam verbum Dei assumpsit.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27566"/>Si autem Christus humanam carnem et humanam animam habuit, ut ostensum est, manifestum est animam Christi non fuisse ante corporis eius conceptionem.
	Ostensum est enim quod humanae animae propriis corporibus non praeexistunt.
	Unde patet falsum esse Origenis dogma, dicentis animam Christi ab initio, ante corporales creaturas, cum omnibus aliis spiritualibus creaturis creatam et a verbo Dei assumptam, et demum, circa fines saeculorum, pro salute hominum carne fuisse indutam.</p>
</div3></div2>
<div2 n="34"><head>Caput 34: De errore Theodori Mopsuesteni et Nestorii circa unionem verbi ad hominem</head> 
<div3 n="1"><head>1 </head>
<p><milestone id="n. 1" unit="section"/><A NAME="27568"/>Ex praemissis igitur apparet quod Christo nec divina natura defuit, ut Ebion, Cerinthus et Photinus dixerunt; nec verum corpus humanum, secundum errorem Manichaei atque Valentini; nec etiam humana anima, sicut posuerunt Arius et Apollinaris.
	His igitur tribus substantiis in Christo convenientibus, scilicet divinitate, anima humana, et vero humano corpore, circa horum unionem quid sentiendum sit secundum Scripturarum documenta, inquirendum restat.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27569"/>Theodorus igitur Mopsuestenus et Nestorius eius sectator, talem sententiam de praedicta unione protulerunt.
	Dixerunt enim quod anima humana et corpus humanum verum naturali unione convenerunt in Christo ad constitutionem unius hominis eiusdem speciei et naturae cum aliis hominibus; et quod in hoc homine Deus habitavit sicut in templo suo, scilicet per gratiam, sicut et in aliis hominibus sanctis; unde dicitur Ioan. 2-19, quod ipse Iudaeis dixit, <hi>solvite templum hoc, et in tribus diebus excitabo illud</hi>, et postea Evangelista, quasi exponens, subdit, 21 <hi>ille autem dicebat de templo corporis sui</hi>; et apostolus, Coloss. 1-19, dicit quod <hi>in ipso complacuit omnem plenitudinem habitare</hi>.
	Et ex hoc consecuta est ulterius quaedam affectualis unio inter hominem illum et Deum, dum et homo ille bona sua voluntate Deo inhaesit, et Deus sua voluntate illum acceptavit, secundum illud Ioan. 8-29, <hi>qui me misit, mecum est, et non reliquit me solum, quia quae placita sunt ei facio semper</hi>; ut sic intelligatur talis esse unio hominis illius ad Deum, qualis est unio de qua apostolus dicit, I ad Cor. 6-17, <hi>qui adhaeret Deo, unus spiritus est</hi>.
	Et sicut ex hac unione nomina quae proprie Deo conveniunt, ad homines transferuntur, ut dicantur dii, et filii Dei, et domini, et sancti, et Christi, sicut ex diversis locis Scripturae patet; ita et nomina divina homini illi conveniunt, ut, propter Dei inhabitationem et unionem affectus, dicatur et Deus, et Dei filius, et dominus, et sanctus, et Christus.
	Sed tamen, quia in illo homine maior plenitudo gratiae fuit quam in aliis hominibus sanctis, fuit prae ceteris templum Dei, et arctius Deo secundum affectum unitus, et singulari quodam privilegio divina nomina participavit.
	Et propter hanc excellentiam gratiae, constitutus est in participatione divinae dignitatis et honoris, ut scilicet coadoretur Deo.
	Et sic, secundum praedicta, oportet quod alia sit persona verbi Dei, et alia persona illius hominis qui verbo Dei coadoretur.
	Et si dicatur una persona utriusque, hoc erit propter unionem affectualem praedictam: ut sic dicatur homo ille et Dei verbum una persona, sicut dicitur de viro et muliere quod iam non sunt duo, sed una caro.
	Et quia talis unio non facit ut quod de uno dicitur, de altero dici possit, non enim quicquid convenit viro, verum est de muliere, aut e converso; ideo in unione verbi et illius hominis hoc observandum putant, quod ea quae sunt propria illius hominis, ad humanam naturam pertinentia, de verbo Dei, aut de Deo, convenienter dici non possunt; sicut homini illi convenit quod sit natus de virgine, quod passus, mortuus et sepultus, et huiusmodi; quae omnia asserunt de Deo, vel de Dei verbo, dici non debere.
	Sed quia sunt quaedam nomina quae, etsi Deo principaliter conveniant, communicantur tamen hominibus per aliquem modum, sicut Christus, dominus, sanctus, et etiam filius Dei, de huiusmodi nominibus secundum eos nihil prohibet praedicta praedicari.
	Convenienter enim dicimus secundum eos quod Christus, vel dominus gloriae, vel sanctus sanctorum, vel Dei filius, sit natus de virgine, passus, mortuus et sepultus.
	Unde et beatam virginem non matrem Dei vel verbi Dei, sed matrem Christi nominandam esse dicunt.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27570"/>Sed si quis diligenter consideret, praedicta positio veritatem incarnationis excludit.
	Non enim secundum praedicta verbum Dei fuit homini illi unitum nisi secundum inhabitationem per gratiam, ex qua consequitur unio voluntatum.
	Inhabitatio autem verbi Dei in homine non est verbum Dei incarnari.
	Habitavit enim verbum Dei, et Deus ipse, in omnibus sanctis a constitutione mundi, secundum illud apostoli II ad Cor. 6-16, <hi>vos estis templum Dei vivi: sicut dicit dominus: quoniam inhabitabo in illis</hi>: quae tamen inhabitatio incarnatio dici non potest; alioquin frequenter ab initio mundi Deus incarnatus fuisset.
	Nec hoc etiam ad incarnationis rationem sufficit si verbum Dei, aut Deus, pleniori gratia habitavit in illo homine: quia magis et minus speciem non diversificant unionis.
	Cum igitur Christiana religio in fide incarnationis fundetur, evidenter apparet quod praedicta positio fundamentum Christianae religionis tollit.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27571"/>Praeterea.
	Ex ipso modo loquendi Scripturarum, falsitas praedictae positionis apparet.
	Inhabitationem enim verbi Dei in sanctis hominibus consuevit sacra Scriptura his modis significare: <hi>locutus est dominus ad Moysen; dicit dominus ad Moysen; factum est verbum domini ad Ieremiam</hi> (aut ad aliquem aliorum prophetarum); <hi>factum est verbum domini in manu Aggaei prophetae</hi>.
	Nunquam autem legitur quod verbum domini factum sit vel Moyses, vel Ieremias, vel aliquis aliorum.
	Hoc autem modo singulariter unionem Dei verbi ad carnem Christi designat Evangelista, dicens, <hi>verbum caro factum est</hi>, ut supra expositum est.
	Manifestum est igitur quod non solum per modum inhabitationis verbum Dei in homine Christo fuit, secundum traditiones Scripturae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27572"/>Item.
	Omne quod factum est aliquid, est illud quod factum est: sicut quod factum est homo, est homo; et quod factum est album est album.
	Sed verbum Dei factum est homo, ut ex praemissis habetur.
	Igitur verbum Dei est homo.
	Impossibile est autem ut duorum differentium persona aut hypostasi vel supposito, unum de altero praedicetur: cum enim dicitur, homo est animal, id ipsum quod animal est, homo est; et cum dicitur, homo est albus, ipse homo albus esse significatur, licet albedo sit extra rationem humanitatis.
	Et ideo nullo modo dici potest quod Socrates sit Plato, vel aliquod aliud singularium eiusdem vel alterius speciei.
	Si igitur <hi>verbum caro factum est</hi>, idest homo, ut Evangelista testatur; impossibile est quod verbi Dei et illius hominis sint duae personae, vel duae hypostases, vel duo supposita.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27573"/>Adhuc.
	Pronomina demonstrativa ad personam referuntur, vel hypostasim vel suppositum: nemo enim diceret, ego curro, alio currente; nisi forte figurative, utpote quod alius loco eius curreret.
	Sed ille homo qui dictus est Iesus, dicit de se, <hi>antequam Abraham fieret, ego sum</hi>, Ioan. 8-58; et Ioan. 10-30, <hi>ego et pater unum sumus</hi>; et plura alia quae manifeste ad divinitatem verbi pertinent.
	Ergo manifestum est quod persona illius hominis loquentis et hypostasis est ipsa persona filii Dei.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27574"/>Amplius.
	Ex superioribus patet quod neque corpus Christi de caelo descendit, secundum errorem Valentini; neque anima, secundum errorem Origenis.
	Unde restat quod ad verbum Dei pertineat quod dicitur descendisse, non motu locali, sed ratione unionis ad inferiorem naturam, ut supra dictum est.
	Sed ille homo, ex persona sua loquens, dicit se descendisse de caelo, Ioan. 6-51: <hi>ego sum panis vivus, qui de caelo descendi</hi>.
	Necesse est igitur personam et hypostasim illius hominis esse personam verbi Dei.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27575"/>Item.
	Manifestum est quod ascendere in caelum Christo homini convenit, qui videntibus apostolis elevatus est, ut dicitur Act. 1-9.
	Descendere autem de caelo verbo Dei convenit.
	Sed apostolus dicit, Ephes. 4-10: <hi>qui descendit, ipse est et qui ascendit</hi>.
	Ipsa igitur est persona et hypostasis illius hominis, quae est persona et hypostasis verbi Dei.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27576"/>Adhuc.
	Ei quod originem habet ex mundo, et quod non fuit antequam esset in mundo, non convenit venire in mundum.
	Sed homo Christus secundum carnem originem habet ex mundo, quia verum corpus humanum et terrenum habuit, ut ostensum est.
	Secundum animam vero non fuit antequam esset in mundo: habuit enim veram animam humanam, de cuius natura est ut non sit antequam corpori uniatur.
	Relinquitur igitur quod homini illi ex sua humanitate non conveniat venire in mundum.
	Ipse autem se dicit venisse in mundum: <hi>exivi</hi>, inquit, <hi>a patre, et veni in mundum</hi>, Ioan. 16-28.
	Manifestum est igitur quod id quod verbo Dei convenit, de homine illo dicitur vere: nam quod verbo Dei conveniat venire in mundum, manifeste ostendit Ioannes Evangelista, dicens: <hi>in mundo erat, et mundus per ipsum factus est, et mundus eum non cognovit: in propria venit</hi>.
	Oportet igitur personam et hypostasim illius hominis loquentis esse personam et hypostasim verbi Dei.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27577"/>Item apostolus dicit, Hebr. 10-5: <hi>ingrediens mundum dicit: hostiam et oblationem noluisti, corpus autem aptasti mihi</hi>.
	Ingrediens autem mundum verbum Dei est, ut ostensum est.
	Ipsi igitur Dei verbo corpus aptatur, ut scilicet sit proprium corpus eius.
	Quod dici non posset nisi esset eadem hypostasis Dei verbi et illius hominis.
	Oportet igitur esse eandem hypostasim Dei verbi et illius hominis.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27578"/>Amplius.
	Omnis mutatio vel passio conveniens corpori alicuius, potest attribui ei cuius est corpus: si enim corpus Petri vulneretur, flagelletur, aut moriatur, potest dici quod Petrus vulneratur, flagellatur, aut moritur.
	Sed corpus illius hominis fuit corpus verbi Dei, ut ostensum est.
	Ergo omnis passio quae in corpore illius hominis facta fuit, potest verbo Dei attribui.
	Recte igitur dici potest quod verbum Dei, et Deus, est passus, crucifixus, mortuus et sepultus.
	Quod ipsi negabant.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27579"/>Item.
	Apostolus dicit, Hebr. 2-10: <hi>decebat eum propter quem omnia, et per quem omnia, qui multos filios in gloriam adduxerat, auctorem salutis eorum, per passionem consummari</hi>: ex quo habetur quod ille propter quem sunt omnia, et per quem sunt omnia, et qui homines in gloriam adducit, et qui est auctor salutis humanae, passus est et mortuus.
	Sed haec quatuor singulariter sunt Dei, et nulli alii attribuuntur: dicitur enim Proverb. 16-4, <hi>universa propter semetipsum operatus est dominus</hi>; et Ioan. 1-3, de verbo Dei dicitur, <hi>omnia per ipsum facta sunt</hi>; et in Psalmo, <hi>gratiam et gloriam dabit dominus</hi>; et alibi, <hi>salus autem iustorum a domino</hi>.
	Manifestum est igitur recte dici <hi>Deum, Dei verbum, esse passum et mortuum</hi>.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27580"/>Praeterea.
	Licet aliquis homo participatione dominii dominus dici possit, nullus tamen homo, neque creatura aliqua, potest dici dominus gloriae: quia gloriam futurae beatitudinis solus Deus ex natura possidet, alii vero per donum gratiae; unde et in Psalmo dicitur, <hi>dominus virtutum ipse est rex gloriae</hi>.
	Sed apostolus dicit dominum gloriae esse crucifixum, I ad Cor. 2-8.
	Vere igitur dici potest quod Deus sit crucifixus.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27581"/>Adhuc.
	Verbum Dei dicitur Dei filius per naturam, ut ex supra dictis patet: homo autem, propter inhabitationem Dei, dicitur Dei filius per gratiam adoptionis.
	Sic igitur in domino Iesu Christo, secundum positionem praedictam, est accipere utrumque filiationis modum: nam verbum inhabitans est Dei filius per naturam; homo inhabitatus est Dei filius per gratiam adoptionis.
	Unde homo ille non potest dici proprius, vel unigenitus Dei filius, sed solum Dei verbum, quod, secundum proprietatem nativitatis, singulariter a patre genitum est.
	Attribuit autem Scriptura proprio et unigenito Dei filio passionem et mortem.
	Dicit enim apostolus, Rom. cap. 8-32: <hi>proprio filio suo non pepercit, sed pro nobis omnibus tradidit illum</hi>.
	Et Ioan. 3-16: <hi>sic Deus dilexit mundum ut filium suum unigenitum daret, ut omnis qui credit in illum non pereat, sed habeat vitam aeternam</hi>.
	Et quod loquatur de traditione ad mortem, patet per id quod eadem verba supra praemiserat de filio hominis crucifixo, dicens: <hi>sicut Moyses exaltavit serpentem in deserto, ita oportet exaltari filium hominis, ut omnis qui credit in illum</hi> et cetera.
	Et apostolus mortem Christi indicium divinae dilectionis ad mundum esse ostendit, dicens, Rom. 5-8 <hi>commendat suam caritatem Deus in nobis, quoniam, cum adhuc inimici essemus, Christus pro nobis mortuus est</hi>.
	Recte igitur dici potest quod verbum Dei, Deus, sit passus et mortuus.</p>
</div3> 
<div3 n="15"><head>15 </head>
<p><milestone id="n. 15" unit="section"/><A NAME="27582"/>Item.
	Ex hoc dicitur aliquis filius alicuius matris, quia corpus eius ex ea sumitur, licet anima non sumatur ex matre, sed ab exteriori sit.
	Corpus autem illius hominis ex virgine matre sumptum est: ostensum est autem corpus illius hominis esse corpus filii Dei naturalis, idest verbi Dei.
	Convenienter igitur dicitur quod beata virgo sit mater verbi Dei, et etiam Dei, licet divinitas verbi a matre non sumatur: non enim oportet quod filius totum quod est de sua substantia a matre sumat, sed solum corpus.</p>
</div3> 
<div3 n="16"><head>16 </head>
<p><milestone id="n. 16" unit="section"/><A NAME="27583"/>Amplius.
	Apostolus dicit, ad Galat. 4-4: <hi>misit Deus filium suum factum ex muliere</hi>: ex quibus verbis ostenditur qualiter missio filii Dei sit intelligenda: eo enim dicitur missus quo factus est ex muliere.
	Quod quidem verum esse non posset nisi filius Dei ante fuisset quam factus esset ex muliere: quod enim in aliquid mittitur, prius esse intelligitur quam sit in eo quo mittitur.
	Sed homo ille, filius adoptivus, secundum Nestorium, non fuit antequam natus esset ex muliere.
	Quod ergo dicit, <hi>misit Deus filium suum</hi>, non potest intelligi de filio adoptivo, sed oportet quod intelligatur de filio naturali, idest de Deo Dei verbo.
	Sed ex hoc quod aliquis factus est ex muliere, dicitur filius mulieris.
	Deus ergo, Dei verbum, est filius mulieris.</p>
</div3> 
<div3 n="17"><head>17 </head>
<p><milestone id="n. 17" unit="section"/><A NAME="27584"/>Sed forte dicet aliquis non debere verbum apostoli sic intelligi quod Dei filius ad hoc sit missus ut sit factus ex muliere: sed ita quod Dei filius qui est factus ex muliere et sub lege, ad hoc sit missus ut eos qui sub lege erant redimeret.
	Et secundum hoc, quod dicit <hi>filium suum</hi>, non oportebit intelligi de filio naturali, sed de homine illo qui est filius adoptionis.
	Sed hic sensus excluditur ex ipsis apostoli verbis.
	Non enim a lege potest absolvere nisi ille qui supra legem existit, qui est auctor legis.
	Lex autem a Deo posita est.
	Solius igitur Dei est a servitute legis eripere.
	Hoc autem attribuit apostolus filio Dei de quo loquitur.
	Filius ergo Dei de quo loquitur, est filius naturalis.
	Verum est ergo dicere quod naturalis Dei filius, idest Deus Dei verbum, est factus ex muliere.</p>
</div3> 
<div3 n="18"><head>18 </head>
<p><milestone id="n. 18" unit="section"/><A NAME="27585"/>Praeterea.
	Idem patet per hoc quod redemptio humani generis ipsi Deo attribuitur in Psalmo: <hi>redemisti me, domine Deus veritatis</hi>.</p>
</div3> 
<div3 n="19"><head>19 </head>
<p><milestone id="n. 19" unit="section"/><A NAME="27586"/>Adhuc.
	Adoptio filiorum Dei fit per spiritum sanctum: secundum illud Rom. 8-15: <hi>accepistis spiritum adoptionis filiorum</hi>.
	Spiritus autem sanctus non est donum hominis, sed Dei.
	Adoptio ergo filiorum non causatur ab homine, sed a Deo.
	Causatur autem a filio Dei misso a Deo et facto ex muliere: quod patet per id quod apostolus subdit, <hi>ut adoptionem filiorum reciperemus</hi>.
	Oportet igitur verbum apostoli intelligi de filio Dei naturali.
	Deus igitur, Dei verbum, factus est ex muliere, idest ex virgine matre.</p>
</div3> 
<div3 n="20"><head>20 </head>
<p><milestone id="n. 20" unit="section"/><A NAME="27587"/>Item.
	Ioannes dicit: <hi>verbum caro factum est</hi>.
	Non autem habet carnem nisi ex muliere.
	Verbum igitur factum est ex muliere, idest ex virgine matre.
	Virgo igitur est mater Dei verbi.</p>
</div3> 
<div3 n="21"><head>21 </head>
<p><milestone id="n. 21" unit="section"/><A NAME="27588"/>Amplius.
	Apostolus dicit, Rom. 9-5, quod <hi>Christus est ex patribus secundum carnem, qui est super omnia Deus benedictus in saecula</hi>.
	Non autem est ex patribus nisi mediante virgine.
	Deus igitur, qui est super omnia, est ex virgine secundum carnem.
	Virgo igitur est mater Dei secundum carnem.</p>
</div3> 
<div3 n="22"><head>22 </head>
<p><milestone id="n. 22" unit="section"/><A NAME="27589"/>Adhuc.
	Apostolus dicit, Philipp. 2 de Christo Iesu, quod <hi>cum in forma Dei esset, exinanivit semetipsum, formam servi accipiens, in similitudinem hominum factus</hi>.
	Ubi manifestum est si, secundum Nestorium, Christum dividamus in duos, scilicet in hominem illum qui est filius adoptivus, et in filium Dei naturalem, qui est verbum Dei, quod non potest intelligi de homine illo.
	Ille enim homo, si purus homo sit, non prius fuit in forma Dei, ut postmodum in similitudinem hominum fieret: sed magis e converso homo existens divinitatis particeps factus est, in quo non fuit exinanitus, sed exaltatus.
	Oportet igitur quod intelligatur de verbo Dei, quod prius fuerit ab aeterno in forma Dei, idest in natura Dei, et postmodum exinanivit semetipsum, in similitudinem hominum factus.
	Non potest autem intelligi ista exinanitio per solam inhabitationem verbi Dei in homine Iesu Christo.
	Nam verbum Dei in omnibus sanctis, a principio mundi, habitavit per gratiam, nec tamen dicitur exinanitum: quia Deus sic suam bonitatem creaturis communicat quod nihil ei subtrahitur, sed magis quodammodo exaltatur, secundum quod eius sublimitas ex bonitate creaturarum apparet, et tanto amplius quanto creaturae fuerint meliores.
	Unde, si verbum Dei plenius habitavit in homine Christo quam in aliis sanctis, minus etiam hic quam in aliis convenit exinanitio verbi.
	Manifestum est igitur quod unio verbi ad humanam naturam non est intelligenda secundum solam inhabitationem verbi Dei in homine illo, ut Nestorius dicebat: sed secundum hoc quod verbum Dei vere factum est homo.
	Sic enim solum habebit locum exinanitio: ut scilicet dicatur verbum Dei exinanitum, idest parvum factum, non amissione propriae magnitudinis, sed assumptione humanae parvitatis; sicut si anima praeexisteret corpori, et diceretur fieri substantia corporea quae est homo, non mutatione propriae naturae, sed assumptione naturae corporeae.</p>
</div3> 
<div3 n="23"><head>23 </head>
<p><milestone id="n. 23" unit="section"/><A NAME="27590"/>Praeterea.
	Manifestum est quod spiritus sanctus in homine Christo habitavit: dicitur enim Lucae 4-1, quod <hi>Iesus plenus spiritu sancto regressus est a Iordane</hi>.
	Si igitur incarnatio verbi secundum hoc solum intelligenda est quod verbum Dei in homine illo plenissime habitavit, necesse erit dicere quod etiam spiritus sanctus erit incarnatus.
	Quod est omnino alienum a doctrina fidei.</p>
</div3> 
<div3 n="24"><head>24 </head>
<p><milestone id="n. 24" unit="section"/><A NAME="27591"/>Adhuc.
	Manifestum est verbum Dei in sanctis Angelis habitare, qui participatione verbi intelligentia replentur.
	Dicit autem apostolus, Hebr. 2-16: <hi>nusquam Angelos apprehendit, sed semen Abrahae apprehendit</hi>.
	Manifestum est igitur quod assumptio humanae naturae a verbo non est secundum solam inhabitationem accipienda.</p>
</div3> 
<div3 n="25"><head>25 </head>
<p><milestone id="n. 25" unit="section"/><A NAME="27592"/>Adhuc.
	Si, secundum positionem Nestorii, Christus separaretur in duos secundum hypostasim differentes, idest in verbum Dei et hominem illum, impossibile est quod verbum Dei Christus dicatur.
	Quod patet tum ex modo loquendi Scripturae, quae nunquam ante incarnationem Deum, aut Dei verbum, nominat Christum.
	Tum etiam ex ipsa nominis ratione.
	Dicitur enim Christus quasi unctus.
	Unctus autem intelligitur oleo exultationis, idest spiritu sancto, ut Petrus exponit, Act. 10-38.
	Non autem potest dici quod verbum Dei sit unctum spiritu sancto: quia sic spiritus sanctus esset maior filio, ut sanctificans sanctificato.
	Oportebit igitur quod hoc nomen Christus solum pro homine illo possit intelligi.
	Quod ergo dicit apostolus, ad Philipp. 2-5, <hi>hoc sentite in vobis quod et in Christo Iesu</hi>, ad hominem illum referendum est.
	Subdit autem, 6 <hi>qui cum in forma Dei esset, non rapinam arbitratus est esse se aequalem Deo</hi>.
	Verum est igitur dicere quod homo ille est in forma, idest in natura Dei, et aequalis Deo.
	Licet autem homines dicantur dii, vel filii Dei, propter inhabitantem Deum, nunquam tamen dicitur quod sint aequales Deo.
	Patet igitur quod homo Christus non per solam inhabitationem dicitur Deus.</p>
</div3> 
<div3 n="26"><head>26 </head>
<p><milestone id="n. 26" unit="section"/><A NAME="27593"/>Item.
	Licet nomen Dei ad sanctos homines transferatur propter inhabitationem gratiae, nunquam tamen opera quae sunt solius Dei, sicut creare caelum et terram, vel aliquid huiusmodi, de aliquo sanctorum propter inhabitationem gratiae dicitur.
	Christo autem homini attribuitur omnium creatio.
	Dicitur enim Hebr. 3-1 <hi>considerate apostolum et pontificem confessionis nostrae Iesum Christum, qui fidelis est ei qui fecit illum sicut et Moyses, in omni domo illius</hi>: quod oportet de homine illo, et non de Dei verbo intelligi tum quia ostensum est quod, secundum positionem Nestorii, verbum Dei Christus dici non potest; tum quia verbum Dei non est factum, sed genitum.
	Addit autem apostolus: 3 <hi>ampliori gloria iste prae Moyse dignus habitus est, quanto ampliorem honorem habet domus qui fabricavit illam</hi>.
	Homo igitur Christus fabricavit domum Dei.
	Quod consequenter apostolus probat, subdens: 4 <hi>omnis namque domus fabricatur ab aliquo: qui autem omnia creavit, Deus est</hi>.
	Sic igitur apostolus probat quod homo Christus fabricavit domum Dei, per hoc quod Deus creavit omnia.
	Quae probatio nulla esset nisi Christus esset Deus creans omnia.
	Sic igitur homini illi attribuitur creatio universorum: quod est proprium opus Dei.
	Est igitur homo Christus ipse Deus secundum hypostasim, et non ratione inhabitationis tantum.</p>
</div3> 
<div3 n="27"><head>27 </head>
<p><milestone id="n. 27" unit="section"/><A NAME="27594"/>Amplius.
	Manifestum est quod homo Christus, loquens de se, multa divina dicit et supernaturalia: ut est illud Ioan. 6-40, <hi>ego resuscitabo illum in novissimo die</hi>; et Ioan. 10-28, <hi>ego vitam aeternam do eis</hi>.
	Quod quidem esset summae superbiae, si ille homo loquens non esset secundum hypostasim ipse Deus, sed solum haberet Deum inhabitantem.
	Hoc autem homini Christo non competit, qui de se dicit, Matth. 11-29: <hi>discite a me quia mitis sum et humilis corde</hi>.
	Est igitur eadem persona hominis illius et Dei.</p>
</div3> 
<div3 n="28"><head>28 </head>
<p><milestone id="n. 28" unit="section"/><A NAME="27595"/>Praeterea.
	Sicut legitur in Scripturis quod homo ille est exaltatus, dicitur enim Act. 2-33, <hi>dextera igitur Dei exaltatus</hi> etc., ita legitur quod Deus sit exinanitus, Philipp. 2-7, <hi>exinanivit semetipsum</hi> et cetera.
	Sicut igitur sublimia possunt dici de homine illo ratione unionis, ut quod sit Deus, quod resuscitet mortuos, et alia huiusmodi; ita de Deo possunt dici humilia, ut quod sit natus de virgine, passus, mortuus et sepultus.</p>
</div3> 
<div3 n="29"><head>29 </head>
<p><milestone id="n. 29" unit="section"/><A NAME="27596"/>Adhuc.
	Relativa tam verba quam pronomina idem suppositum referunt.
	Dicit autem apostolus, Coloss. 1-16, loquens de filio Dei, <hi>in ipso condita sunt universa in caelo et in terra, visibilia et invisibilia</hi>; et postea subdit, 18 <hi>et ipse est caput corporis Ecclesiae, qui est principium, primogenitus ex mortuis</hi>.
	Manifestum est autem quod hoc quod dicitur, <hi>in ipso condita sunt universa</hi>, ad verbum Dei pertinet: quod autem dicitur, <hi>primogenitus ex mortuis</hi>, homini Christo competit.
	Sic igitur Dei verbum et homo Christus sunt unum suppositum, et per consequens una persona; et oportet quod quicquid dicitur de homine illo, dicatur de verbo Dei, et e converso.</p>
</div3> 
<div3 n="30"><head>30 </head>
<p><milestone id="n. 30" unit="section"/><A NAME="27597"/>Item.
	Apostolus dicit, I ad Cor. 8-6: <hi>unus est dominus Iesus Christus, per quem omnia</hi>.
	Manifestum est autem quod Iesus, nomen illius hominis per quem omnia, convenit verbo Dei.
	Sic igitur verbum Dei et homo ille sunt unus dominus, nec duo domini nec duo filii, ut Nestorius dicebat.
	Et ex hoc ulterius sequitur quod verbi Dei et hominis sit una persona.</p>
</div3> 
<div3 n="31"><head>31 </head>
<p><milestone id="n. 31" unit="section"/><A NAME="27598"/>Si quis autem diligenter consideret, haec Nestorii opinio quantum ad incarnationis mysterium, parum differt ab opinione Photini.
	Quia uterque hominem illum Deum dici asserebat solum propter inhabitationem gratiae: quamvis Photinus dixerit quod ille homo nomen divinitatis et gloriam per passionem et bona opera meruit; Nestorius autem confessus est quod a principio suae conceptionis huiusmodi nomen et gloriam habuit, propter plenissimam habitationem Dei in ipso.
	Circa generationem autem aeternam verbi multum differebant: nam Nestorius eam confitebatur; Photinus vero negabat omnino.</p>
</div3></div2>
<div2 n="35"><head>Caput 35: Contra errorem Eutychetis</head> 
<div3 n="1"><head>1 </head>
<p><milestone id="n. 1" unit="section"/><A NAME="27600"/>Quia ergo, sicut multipliciter ostensum est, ita oportet mysterium incarnationis intelligi quod verbi Dei et hominis sit una eademque persona, relinquitur quaedam circa huius veritatis considerationem difficultas.
	Naturam enim divinam necesse est ut sua personalitas consequatur.
	Similiter autem videtur et de humana natura: nam omne quod subsistit in intellectuali vel rationali natura, habet rationem personae.
	Unde non videtur esse possibile quod sit una persona et sint duae naturae, divina et humana.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27601"/>Ad huius autem difficultatis solutionem diversi diversas positiones attulerunt.
	Eutyches enim, ut unitatem personae contra Nestorium servaret in Christo, dicit in Christo esse etiam unam naturam, ita quod, quamvis ante unionem essent duae naturae distinctae, divina et humana, in unione tamen coierunt in unam naturam.
	Et sic dicebat Christi personam ex duabus naturis esse, non autem in duabus naturis subsistere.
	Propter quod in Chalcedonensi synodo est condemnatus.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27602"/>Huius autem positionis falsitas ex multis apparet.
	Ostensum enim est supra quod in Christo Iesu et corpus fuit, et anima rationalis, et divinitas.
	Et manifestum est quod corpus Christi, etiam post unionem, non fuit ipsa verbi divinitas: nam corpus Christi, etiam post unionem, palpabile fuit, et corporeis oculis visibile, et lineamentis membrorum distinctum; quae omnia aliena sunt a divinitate verbi, ut ex superioribus patet.
	Similiter etiam anima Christi post unionem aliud fuit a divinitate verbi: quia anima Christi, etiam post unionem, passionibus tristitiae et doloris et irae affecta fuit; quae etiam divinitati verbi nullo modo convenire possunt, ut ex praemissis patet.
	Anima autem humana et corpus constituunt humanam naturam.
	Sic igitur, etiam post unionem, humana natura in Christo fuit aliud a divinitate verbi, quae est natura divina.
	Sunt igitur in Christo, etiam post unionem, duae naturae.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27603"/>Item.
	Natura est secundum quam res aliqua dicitur res naturalis.
	Dicitur autem res naturalis ex hoc quod habet formam, sicut et res artificialis: non enim dicitur domus antequam habeat formam artis, et similiter non dicitur equus antequam habeat formam naturae suae.
	Forma igitur rei naturalis est eius natura.
	Oportet autem dicere quod in Christo sint duae formae, etiam post unionem.
	Dicit enim apostolus, Philipp. 2, de Christo Iesu, quod, <hi>cum in forma Dei esset, formam servi accepit</hi>.
	Non autem potest dici quod sit eadem forma Dei, et forma servi: nihil enim accipit quod iam habet; et sic, si eadem est forma Dei et forma servi, cum iam formam Dei habuisset, non accepisset formam servi.
	Neque iterum potest dici quod forma Dei in Christo per unionem sit corrupta: quia sic Christus post unionem non esset Deus.
	Neque iterum potest dici quod forma servi sit corrupta in unione: quia sic non accepisset formam servi.
	Sed nec dici potest quod forma servi sit permixta formae Dei: quia quae permiscentur, non manent integra, sed partim utrumque corrumpitur; unde non diceret quod accepisset formam servi, sed aliquid eius.
	Et sic oportet dicere, secundum verba apostoli, quod in Christo, etiam post unionem, fuerunt duae formae.
	Ergo duae naturae.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27604"/>Amplius.
	Nomen naturae primo impositum est ad significandum ipsam generationem nascentium.
	Et exinde translatum est ad significandum principium generationis huiusmodi.
	Et inde ad significandum principium motus intrinsecum mobili.
	Et quia huiusmodi principium est materia vel forma, ulterius natura dicitur forma vel materia rei naturalis habentis in se principium motus.
	Et quia forma et materia constituunt essentiam rei naturalis, extensum est nomen naturae ad significandum essentiam cuiuscumque rei in natura existentis: ut sic natura alicuius rei dicatur essentia, quam significat definitio.
	Et hoc modo hic de natura est quaestio: sic enim dicimus humanam naturam esse in Christo et divinam.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27605"/>Si igitur, ut Eutyches posuit, humana natura et divina fuerunt duae ante unionem, sed ex eis in unione conflata est una natura, oportet hoc esse aliquo modorum secundum quos ex multis natum est unum fieri.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27606"/>Fit autem unum ex multis, uno quidem modo, secundum ordinem tantum: sicut ex multis domibus fit civitas, et ex multis militibus fit exercitus.
	Alio modo, ordine et compositione: sicut ex partibus domus coniunctis et parietum colligatione fit domus.
	Sed hi duo modi non competunt ad constitutionem unius naturae ex pluribus.
	Ea enim quorum forma est ordo vel compositio, non sunt res naturales, ut sic eorum unitas possit dici unitas naturae.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27607"/>Tertio modo, ex pluribus fit unum per commixtionem: sicut ex quatuor elementis fit corpus mixtum.
	Hic etiam modus nullo modo competit ad propositum.
	Primo quidem, quia mixtio non est nisi eorum quae communicant in materia, et quae agere et pati ad invicem nata sunt.
	Quod quidem hic esse non potest: ostensum est enim in primo libro quod Deus immaterialis et omnino impassibilis est.
	Secundo, quia ex his quorum unum multum excedit aliud, mixtio fieri non potest: si quis enim guttam vini mittat in mille amphoras aquae, non erit mixtio, sed corruptio vini; propter quod etiam nec ligna in fornacem ignis missa dicimus misceri igni, sed ab igne consumi, propter excellentem ignis virtutem.
	Divina autem natura in infinitum humanam excedit: cum virtus Dei sit infinita, ut in primo ostensum est.
	Nullo igitur modo posset fieri mixtio utriusque naturae.
	Tertio quia, dato quod fieret mixtio, neutra natura remaneret salvata: miscibilia enim in mixto non salvantur, si sit vera mixtio.
	Facta igitur permixtione utriusque naturae, divinae scilicet et humanae, neutra natura remaneret, sed aliquod tertium: et sic Christus neque esset Deus neque homo.
	Non igitur sic potest intelligi quod Eutyches dixit, ante unionem fuisse duas naturas, post unionem vero unam in domino Iesu Christo, quasi ex duabus naturis sit constituta una natura.
	Relinquitur ergo quod hoc intelligatur hoc modo, quod altera tantum earum post unionem remanserit.
	Aut igitur fuit in Christo sola natura divina, et id quod videbatur in eo humanum fuit phantasticum, ut Manichaeus dixit; aut divina natura conversa est in humanam, ut Apollinaris dixit; contra quos supra disputavimus.
	Relinquitur igitur hoc esse impossibile, ante unionem fuisse duas naturas in Christo, post unionem vero unam.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27608"/>Amplius.
	Nunquam invenitur ex duabus naturis manentibus fieri unam: eo quod quaelibet natura est quoddam totum, ea vero ex quibus aliquid constituitur, cadunt in rationem partis; unde, cum ex anima et corpore fiat unum, neque corpus neque anima natura dici potest, sicut nunc loquimur de natura, quia neutrum habet speciem completam, sed utrumque est pars unius naturae.
	Cum igitur natura humana sit quaedam natura completa, et similiter natura divina, impossibile est quod concurrant in unam naturam, nisi vel utraque vel altera corrumpatur.
	Quod esse non potest: cum ex supra dictis pateat unum Christum et verum Deum et verum hominem esse.
	Impossibile est igitur in Christo unam esse tantum naturam.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27609"/>Item.
	Ex duobus manentibus una natura constituitur vel sicut ex partibus corporalibus, sicut ex membris constituitur animal: quod hic dici non potest, cum divina natura non sit aliquid corporeum.
	Vel sicut ex materia et forma constituitur aliquid unum, sicut ex anima et corpore animal.
	Quod etiam non potest in proposito dici: ostensum est enim in primo libro quod Deus neque materia est, neque alicuius forma esse potest.
	Si igitur Christus est verus Deus et verus homo, ut ostensum est, impossibile est quod in eo sit una natura tantum.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27610"/>Adhuc.
	Subtractio vel additio alicuius essentialis principii variat speciem rei: et per consequens mutat naturam, quae nihil est aliud quam essentia, quam significat definitio, ut dictum est.
	Et propter hoc videmus quod differentia specifica addita vel subtracta definitioni, facit differre secundum speciem: sicut animal rationale, et ratione carens, specie differunt; sicut et in numeris unitas addita vel subtracta facit aliam speciem numeri.
	Forma autem est essentiale principium.
	Omnis igitur formae additio facit aliam speciem et aliam naturam, sicut nunc loquimur de natura.
	Si igitur divinitas verbi addatur humanae naturae sicut forma, faciet aliam naturam.
	Et sic Christus non erit humanae naturae, sed cuiusdam alterius: sicut corpus animatum est alterius naturae quam id quod est corpus tantum.</p>
</div3> 
<div3 n="12"><head>12 </head>
<p><milestone id="n. 12" unit="section"/><A NAME="27611"/>Adhuc.
	Ea quae non conveniunt in natura, non sunt similia secundum speciem, ut homo et equus.
	Si autem natura Christi sit composita ex divina et humana, manifestum est quod non erit natura Christi in aliis hominibus.
	Ergo non erit similis nobis secundum speciem.
	Quod est contra apostolum dicentem, Hebr. 2-17, quod <hi>debuit per omnia fratribus assimilari</hi>.</p>
</div3> 
<div3 n="13"><head>13 </head>
<p><milestone id="n. 13" unit="section"/><A NAME="27612"/>Praeterea.
	Ex forma et materia semper constituitur una species, quae est praedicabilis de pluribus actu vel potentia, quantum est de ratione speciei.
	Si igitur humanae naturae divina natura quasi forma adveniat, oportebit quod ex commixtione utriusque quaedam communis species resultet, quae sit a multis participabilis.
	Quod patet esse falsum: non enim est nisi unus Iesus Christus, Deus et homo.
	Non igitur divina et humana natura in Christo constituerunt unam naturam.</p>
</div3> 
<div3 n="14"><head>14 </head>
<p><milestone id="n. 14" unit="section"/><A NAME="27613"/>Amplius.
	Hoc etiam videtur a fide alienum esse quod Eutyches dixit, ante unionem in Christo fuisse duas naturas.
	Cum enim humana natura ex anima et corpore constituatur, sequeretur quod vel anima, vel corpus, aut utrumque, ante Christi incarnationem fuerint.
	Quod per supra dicta patet esse falsum.
	Est igitur fidei contrarium dicere quod ante unionem fuerint duae naturae Christi, et post unionem una.</p>
</div3></div2>
<div2 n="36"><head>Caput 36: De errore Macarii Antiocheni ponentis unam tantum voluntatem in Christo</head> 
<div3 n="1"><head>1 </head>
<p><milestone id="n. 1" unit="section"/><A NAME="27615"/>Fere autem in idem redire videtur et Macarii Antiocheni positio, dicentis in Christo esse unam tantum operationem et voluntatem.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27616"/>Cuiuslibet enim naturae est aliqua operatio propria: nam forma est operationis principium, secundum quam unaquaeque natura habet propriam speciem.
	Unde oportet quod, sicut diversarum naturarum sunt diversae formae, ita sint et diversae actiones.
	Si igitur in Christo sit una tantum actio, sequitur quod in eo sit una tantum natura: quod est Eutychianae haeresis.
	Relinquitur igitur falsum esse quod in Christo sit una tantum operatio.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27617"/>Item.
	In Christo est divina natura perfecta, per quam consubstantialis est patri; et humana natura perfecta, secundum quam est unius speciei nobiscum.
	Sed de perfectione divinae naturae est voluntatem habere, ut in primo ostensum est: similiter etiam de perfectione humanae naturae est quod habeat voluntatem, per quam est homo liberi arbitrii.
	Oportet igitur in Christo esse duas voluntates.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27618"/>Adhuc.
	Voluntas est una pars potentialis animae humanae, sicut et intellectus.
	Si igitur in Christo non fuit alia voluntas praeter voluntatem verbi, pari ratione nec fuit in eo intellectus praeter intellectum verbi.
	Et sic redibit positio Apollinaris.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27619"/>Amplius.
	Si in Christo fuit tantum una voluntas, oportet quod in eo fuerit solum voluntas divina: non enim verbum voluntatem divinam, quam ab aeterno habuit, amittere potuit.
	Ad voluntatem autem divinam non pertinet mereri: quia meritum est alicuius in perfectionem tendentis.
	Sic igitur Christus nihil, neque sibi neque nobis, sua passione meruisset.
	Cuius contrarium docet apostolus, Philipp. 2, dicens: <hi>factus est obediens patri usque ad mortem, propter quod et Deus exaltavit illum</hi>.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27620"/>Praeterea.
	Si in Christo voluntas humana non fuit, sequitur quod neque secundum naturam assumptam liberi arbitrii fuerit: nam secundum voluntatem est homo liberi arbitrii.
	Sic igitur non agebat Christus homo ad modum hominis, sed ad modum aliorum animalium, quae libero arbitrio carent.
	Nihil igitur in eius actibus virtuosum et laudabile, aut nobis imitandum, fuit.
	Frustra igitur dicit, Matth. 11-29: <hi>discite a me, quia mitis sum et humilis corde</hi>; et Ioan. 13-15: <hi>exemplum dedi vobis, ut quemadmodum ego feci, ita et vos faciatis</hi>.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27621"/>Adhuc.
	In uno homine puro, quamvis sit supposito unus, sunt tamen plures et appetitus et operationes, secundum diversa naturalia principia.
	Nam secundum rationalem partem, inest ei voluntas; secundum sensitivam, irascibilis et concupiscibilis; et rursus naturalis appetitus consequens vires naturales.
	Similiter autem et secundum oculum videt, secundum aurem audit, pede ambulat, lingua loquitur, et mente intelligit: quae sunt operationes diversae.
	Et hoc ideo est, quia operationes non multiplicantur solum secundum diversa subiecta operantia, sed etiam secundum diversa principia quibus unum et idem subiectum operatur, a quibus etiam operationes speciem trahunt.
	Divina vero natura multo plus distat ab humana quam naturalia principia humanae naturae ab invicem.
	Est igitur alia et alia voluntas et operatio divinae et humanae naturae in Christo, licet ipse Christus sit in utraque natura unus.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27622"/>Item.
	Ex auctoritate Scripturae manifeste ostenditur in Christo duas voluntates fuisse.
	Dicit enim ipse, Ioan. 6-38: <hi>descendi de caelo non ut faciam voluntatem meam, sed voluntatem eius qui misit me, et</hi> Lucae 22-42: <hi>non mea voluntas, sed tua fiat</hi>; ex quibus patet quod in Christo fuit quaedam voluntas propria eius, praeter voluntatem patris.
	Manifestum est autem quod in eo fuit voluntas quaedam communis sibi et patri: patris enim et filii, sicut est una natura, ita etiam est una voluntas.
	Sunt igitur in Christo duae voluntates.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27623"/>Idem autem et de operationibus patet.
	Fuit enim in Christo una operatio sibi et patri communis, cum ipse dicat, Ioan. 5-19: <hi>quaecumque pater facit haec et similiter filius facit</hi>.
	Est autem in eo et alia operatio, quae non convenit patri, ut dormire, esurire, comedere, et alia huiusmodi, quae Christus humanitus fecit vel passus est, ut Evangelistae tradunt.
	Non igitur fuit in Christo una tantum operatio.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27624"/>Videtur autem haec positio ortum habuisse ex hoc quod eius auctores nescierunt distinguere inter id quod est simpliciter unum, et ordine unum.
	Viderunt enim voluntatem humanam in Christo omnino sub voluntate divina ordinatam fuisse, ita quod nihil voluntate humana Christus voluit nisi quod eum velle voluntas divina disposuit.
	Similiter etiam nihil Christus secundum humanam naturam operatus est, vel agendo vel patiendo, nisi quod voluntas divina disposuit: secundum illud Ioan. 8-29: <hi>quae placita sunt ei, facio semper</hi>.
	Humana etiam operatio Christi quandam efficaciam divinam ex unione divinitatis consequebatur, sicut actio secundarii agentis consequitur efficaciam quandam ex principali agente: et ex hoc contigit quod quaelibet eius actio vel passio fuit salubris.
	Propter quod Dionysius humanam Christi operationem vocat <hi>theandricam</hi>, idest dei-virilem; et etiam quia est Dei et hominis.
	Videntes igitur humanam voluntatem et operationem Christi sub divina ordinari infallibili ordine, iudicaverunt in Christo esse tantum voluntatem et operationem unam; quamvis non sit idem, ut dictum est, ordinis unum et simpliciter unum.</p>
</div3></div2>
<div2 n="37"><head>Caput 37: Contra eos qui dixerunt ex anima et corpore non esse aliquid unum constitutum in Christo</head> 
<div3 n="1"><head>1 </head>
<p><milestone id="n. 1" unit="section"/><A NAME="27626"/>Ex praemissis igitur manifestum est quod in Christo est tantum una persona, secundum fidei assertionem, et duae naturae, contra id quod Nestorius et Eutyches posuerunt.
	Sed quia hoc alienum videtur ab his quae naturalis ratio experitur, fuerunt quidam posteriores talem de unione positionem asserentes.
	Quia enim ex unione animae et corporis constituitur homo, sed ex hac anima et ex hoc corpore hic homo, quod hypostasim et personam designat, volentes evitare ne cogerentur in Christo ponere aliquam hypostasim vel personam praeter hypostasim vel personam verbi, dixerunt quod anima et corpus non fuerunt unita in Christo, nec ex eis aliqua substantia facta est, et per hoc Nestorii haeresim vitare volebant.
	Rursus, quia hoc impossibile videtur quod aliquid sit substantiale alicui et non sit de natura eius quam prius habuit, absque mutatione ipsius; verbum autem omnino immutabile est: ne cogerentur ponere animam et corpus assumpta pertinere ad naturam verbi quam habuit ab aeterno, posuerunt quod verbum assumpsit animam humanam et corpus modo accidentali, sicut homo assumit indumentum; per hoc errorem Eutychetis excludere volentes.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27627"/>Sed haec positio omnino doctrinae fidei repugnat.
	Anima enim et corpus sua unione hominem constituunt: forma enim materiae adveniens speciem constituit.
	Si igitur anima et corpus non fuerint unita in Christo, Christus non fuit homo: contra apostolum dicentem I ad Tim. 2-5: <hi>mediator Dei et hominum homo Christus Iesus</hi>.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27628"/>Item.
	Unusquisque nostrum ea ratione homo dicitur quia est ex anima rationali et corpore constitutus.
	Si igitur Christus non ea ratione dicitur homo, sed solum quia habuit animam et corpus licet non unita, aequivoce dicetur homo, et non erit eiusdem speciei nobiscum: contra apostolum dicentem, Hebr. 2-17, quod <hi>debuit per omnia fratribus assimilari</hi>.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27629"/>Adhuc.
	Non omne corpus pertinet ad humanam naturam, sed solum corpus humanum.
	Non est autem corpus humanum nisi quod est per unionem animae rationalis vivificatum: neque enim oculus, aut manus, aut pes, vel caro et os, anima separata, dicuntur nisi aequivoce.
	Non igitur poterit dici quod verbum assumpsit naturam humanam, si corpus animae non unitum assumpsit.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27630"/>Amplius.
	Anima humana naturaliter unibilis est corpori.
	Anima igitur quae nunquam corpori unitur ad aliquid constituendum, non est anima humana: quia quod est praeter naturam, non potest esse semper.
	Si igitur anima Christi non est unita corpori eius ad aliquid constituendum, relinquitur quod non sit anima humana.
	Et sic in Christo non fuit humana natura.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27631"/>Praeterea.
	Si verbum unitum est animae et corpori accidentaliter sicut indumento, natura humana non fuit natura verbi.
	Verbum igitur, post unionem, non fuit subsistens in duabus naturis: sicut neque homo indutus dicitur in duabus naturis subsistere.
	Quod quia Eutyches dixit, in Chalcedonensi synodo est damnatus.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27632"/>Item.
	Indumenti passio non refertur ad indutum: non enim dicitur homo nasci quando induitur, neque vulnerari si vestimentum laceretur.
	Si igitur verbum assumpsit animam et corpus sicut homo indumentum, non poterit dici quod Deus sit natus aut passus propter corpus assumptum.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27633"/>Adhuc.
	Si verbum assumpsit humanam naturam solum ut indumentum, quo posset hominum oculis apparere, frustra animam assumpsisset, quae secundum suam naturam invisibilis est.</p>
</div3> 
<div3 n="9"><head>9 </head>
<p><milestone id="n. 9" unit="section"/><A NAME="27634"/>Amplius.
	Secundum hoc non aliter assumpsisset filius carnem humanam quam spiritus sanctus columbae speciem in qua apparuit.
	Quod patet esse falsum: nam spiritus sanctus non dicitur factus columba, neque minor patre, sicut filius dicitur factus homo, et minor patre secundum naturam assumptam.</p>
</div3> 
<div3 n="10"><head>10 </head>
<p><milestone id="n. 10" unit="section"/><A NAME="27635"/>Item.
	Si quis diligenter consideret ad hanc positionem diversarum haeresum inconvenientia sequuntur.
	Ex eo enim quod dicit filium Dei unitum animae et carni accidentali modo, sicut hominem vestimento, convenit cum opinione Nestorii, qui secundum inhabitationem Dei verbi in homine unionem esse factam asseruit: non enim Deum esse indutum potest intelligi per tactum corporeum, sed solum per gratiam inhabitantem.
	Ex hoc etiam quod dixit accidentalem unionem verbi ad animam et carnem humanam, sequitur quod verbum post unionem non fuit subsistens in duabus naturis, quod Eutyches dixit: nihil enim subsistit in eo quod sibi accidentaliter unitur.
	Ex eo vero quod dicit animam et carnem non uniri ad aliquid constituendum convenit partim quidem cum Ario et Apollinari, qui posuerunt corpus Christi non animatum anima rationali; et partim cum Manichaeo, qui posuit Christum non verum hominem, sed phantasticum fuisse.
	Si enim anima non est unita carni ad alicuius constitutionem, phantasticum erat quod videbatur Christus similis aliis hominibus ex unione animae et corporis constitutis.</p>
</div3> 
<div3 n="11"><head>11 </head>
<p><milestone id="n. 11" unit="section"/><A NAME="27636"/>Sumpsit autem haec positio occasionem ex verbo apostoli dicentis, Philipp. 2-7: <hi>habitu inventus ut homo</hi>.
	Non enim intellexerunt hoc secundum metaphoram dici.
	Quae autem metaphorice dicuntur, non oportet secundum omnia similia esse.
	Habet igitur natura humana assumpta quandam indumenti similitudinem, inquantum verbum per carnem visibilem videbatur, sicut homo videtur per indumentum: non autem quantum ad hoc quod unio verbi ad humanam naturam in Christo fuerit modo accidentali.</p>
</div3></div2>
<div2 n="38"><head>Caput 38: Contra eos qui ponunt duo supposita vel duas hypostases in una persona Christi</head> 
<div3 n="1"><head>1 </head>
<p><milestone id="n. 1" unit="section"/><A NAME="27638"/>Hanc igitur positionem, propter praedicta inconvenientia, alii quidem vitantes, posuerunt ex anima et carne in domino Iesu Christo unam substantiam constitutam esse, scilicet hominem quendam eiusdem speciei aliis hominibus; quem quidem hominem unitum dicunt verbo Dei, non quidem in natura, sed in persona, ut scilicet sit una persona verbi Dei et illius hominis; sed quia homo ille quaedam individua substantia est, quod est esse hypostasim et suppositum, dicunt quidam in Christo aliam esse hypostasim et suppositum illius hominis et verbi Dei, sed unam personam utriusque; ratione cuius unitatis dicunt verbum Dei de homine illo praedicari, et hominem illum de Dei verbo; ut sit sensus, verbum Dei est homo, idest, persona verbi Dei est persona hominis, et e converso; et hac ratione, quicquid de verbo Dei praedicatur, dicunt de homine illo posse praedicari, et e converso, cum quadam tamen replicatione, ut, cum dicitur, Deus est passus, sit sensus, homo, qui est Deus propter unitatem personae, est passus; et, homo creavit stellas, idest, ille qui est homo.</p>
</div3> 
<div3 n="2"><head>2 </head>
<p><milestone id="n. 2" unit="section"/><A NAME="27639"/>Sed haec positio de necessitate in errorem Nestorii delabitur.
	Si enim differentia personae et hypostasis attendatur, invenitur persona esse non alienum ab hypostasi, sed quaedam pars eius.
	Nihil enim aliud est persona quam hypostasis talis naturae scilicet rationalis: quod patet ex definitione Boetii dicentis quod <hi>persona est rationalis naturae individua substantia</hi>: ex quo patet quod, licet non omnis hypostasis sit persona, omnis tamen hypostasis humanae naturae persona est.
	Si igitur ex sola unione animae et corporis constituta est in Christo quaedam substantia particularis quae est hypostasis, scilicet ille homo, sequitur quod ex eadem unione sit constituta persona.
	Sic igitur in Christo erunt duae personae, una illius hominis de novo constituta, et alia aeterna verbi Dei.
	Quod est Nestorianae impietatis.</p>
</div3> 
<div3 n="3"><head>3 </head>
<p><milestone id="n. 3" unit="section"/><A NAME="27640"/>Item.
	Etsi hypostasis illius hominis non posset dici persona, tamen idem est hypostasis verbi Dei quod persona.
	Si igitur hypostasis verbi Dei non est illius hominis, neque etiam persona verbi Dei erit persona illius hominis.
	Et sic falsum erit quod dicunt, quod persona illius hominis est persona verbi Dei.</p>
</div3> 
<div3 n="4"><head>4 </head>
<p><milestone id="n. 4" unit="section"/><A NAME="27641"/>Adhuc.
	Dato quod persona esset aliud ab hypostasi verbi Dei vel hominis, non posset alia differentia inveniri nisi quod persona supra hypostasim addit proprietatem aliquam: nihil enim ad genus substantiae pertinens addere potest, cum hypostasis sit completissimum in genere substantiae, quod dicitur substantia prima.
	Si igitur unio facta est secundum personam et non secundum hypostasim, sequitur quod non sit facta unio nisi secundum aliquam proprietatem accidentalem.
	Quod iterum redit in errorem Nestorii.</p>
</div3> 
<div3 n="5"><head>5 </head>
<p><milestone id="n. 5" unit="section"/><A NAME="27642"/>Amplius.
	Cyrillus dicit, in epistola ad Nestorium, quae est in Ephesina synodo approbata: <hi>si quis non confitetur carni secundum subsistentiam unitum ex Deo patre verbum, unumque esse Christum cum sua carne, eundem videlicet Deum simul et hominem, anathema sit</hi>.
	Et fere ubique in synodalibus scriptis hoc errori Nestorii deputatur, qui posuit duas in Christo hypostases.</p>
</div3> 
<div3 n="6"><head>6 </head>
<p><milestone id="n. 6" unit="section"/><A NAME="27643"/>Praeterea.
	Damascenus, in III libro, dicit: <hi>ex duabus naturis perfectis dicimus esse factam unionem: non secundum prosopicam</hi>, idest personalem, <hi>ut Dei inimicus dicit Nestorius, sed secundum hypostasim</hi>.
	Unde patet expresse quod haec fuit positio Nestorii, confiteri unam personam et duas hypostases.</p>
</div3> 
<div3 n="7"><head>7 </head>
<p><milestone id="n. 7" unit="section"/><A NAME="27644"/>Item.
	Hypostasis et suppositum oportet idem esse.
	Nam de prima substantia, quae est hypostasis, omnia alia praedicantur: scilicet et universalia in genere substantiae, et accidentia, secundum philosophum in praedicamentis.
	Si igitur in Christo non sunt duae hypostases, per consequens neque duo supposita.</p>
</div3> 
<div3 n="8"><head>8 </head>
<p><milestone id="n. 8" unit="section"/><A NAME="27645"/>Adhuc.
	Si verbum et homo ille supposito differunt, oportet quod, supposito homine illo, non supponatur verbum Dei, nec e converso.
	Sed distinctis suppositis, necesse est et ea quae de ipsis dicuntur, distingui: nam supposito hominis non conveniunt praedicta praedicata divina nisi propter verbum, neque e converso.
	Separatim igitur accipienda erunt quae de Christo in Scripturis dicuntur, divina scilicet et humana: quod est contra sententiam Cyrilli, in synodo confirmatam, dicentis: <hi>si quis personis duabus vel subsistentiis vel </hi>
</p>
</div3>
</div2>
</div1>
</body>
</text>
</TEI>