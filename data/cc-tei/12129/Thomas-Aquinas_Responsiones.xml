<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
               <title>Responsiones</title>
               <author ref="http://viaf.org/viaf/264344179">Thomas Aquinas<date>1225-1274</date></author>
</titleStmt>
               
               <extent></extent>
               <editionStmt>
              <edition>critical edition, apparatus not encoded</edition>
              <editor></editor>
         </editionStmt>
               <publicationStmt>
                  <pubPlace>Romae</pubPlace>
                  <publisher>Textum Taurini</publisher>
                  <date>1954</date>
               </publicationStmt>
<seriesStmt>
             <title>Corpus Thomisticum</title>
            <idno>ThomAqu.Respons</idno>
            </seriesStmt>
         <notesStmt>
            <note></note>
         </notesStmt>
<sourceDesc>
<p></p>
</sourceDesc>
      </fileDesc>
      <encodingDesc>
         <projectDesc>based on data from Corpus Thomisticum (http://www.corpusthomisticum.org), this file was encoded in TEI xml for the University of Zurich's <hi>Corpus Corporum</hi> project (www.mlat.uzh.ch) by Ph. Roelli in 2013</projectDesc>
          <note>Textum Taurini 1954 editum emendatum ac translatum a Roberto Busa SJ in taenias magneticas denuo recognovit Enrique Alarc√≥n atque instruxit</note>
          <editorialDecl>
             <normalization>Classical Latin orthography</normalization>
          </editorialDecl>
      </encodingDesc>
 	  <profileDesc>
		<creation>
 		<date></date>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item></item>
		  <item></item>
	  	 </list>
  		</keywords>
  		<keywords scheme='genre'>
  		 <list>
   			<item></item>
  		</list>
  		</keywords>
  		<keywords scheme='period'>
 		 <list>
   			<item></item>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>
<div1><head>Responsio de 30 articulis</head>
<div2 id="pro."><head>Prooemium</head>
<A NAME="70480"/><p>In Dei filio sibi karissimo fratri Baxiano, lectori fratrum ordinis praedicatorum de Venetiis, frater Thomas de Aquino, ejusdem ordinis, salutem in filio virginis gloriosae.
	Lectis litteris vestris inveni quod vestra caritas postulabat ut verbis infrascriptis responderem, scilicet.</p>
</div2>
<div2><head>Quaestiones</head>
<p><milestone id="arg. 1" unit="section"/><A NAME="70481"/>An Angeli sint motores corporum caelestium.</p>
<p><milestone id="arg. 2" unit="section"/><A NAME="70482"/>Item, an Angeli mediantibus motibus corporum caelestium sint causa omnium quae naturaliter generantur et corrumpuntur in hoc mundo.</p>
<p><milestone id="arg. 3" unit="section"/><A NAME="70483"/>Item, an Deus aliquod corpus moveat immediate.</p>
<p><milestone id="arg. 4" unit="section"/><A NAME="70484"/>Item, an aliqui extimaverint infallibiliter esse probatum Angelos esse motores corporum caelestium.</p>
<p><milestone id="arg. 5" unit="section"/><A NAME="70485"/>Item, an Angeli moventes corpora caelestia sint de ordine virtutum.</p>
<p><milestone id="arg. 6" unit="section"/><A NAME="70486"/>Item, an illud quod dicitur in Eccle.: <hi>in circuitu pergit spiritus</hi>, sane possit ita exponi, scilicet: angelicus pergit in circuitu coeli, scilicet per operationem quia movet caelum secundum circulum.</p>
<p><milestone id="arg. 7" unit="section"/><A NAME="70487"/>Item, an Angeli mediantibus motibus corporum caelestium sint factores omnium corporum naturaliter compositorum sive humanorum sive aliorum.</p>
<p><milestone id="arg. 8" unit="section"/><A NAME="70488"/>Item, an cessantibus motibus corporum caelestium omne corpus elementatum corruptibile in elementa solvatur in momento.</p>
<p><milestone id="arg. 9" unit="section"/><A NAME="70489"/>Item, an faber naturaliter posset movere manum ad malleum vel aliud operandum sine Angelis moventibus corpora caelestia.</p>
<p><milestone id="arg. 10" unit="section"/><A NAME="70490"/>Item, an Angeli moventes corpora caelestia suo imperio moveant ea potestate sibi a Deo tradita.</p>
<p><milestone id="arg. 11" unit="section"/><A NAME="70491"/>Item, an non existentibus luminibus stellarum omnia alia corruptibilia in momento morerentur.</p>
<p><milestone id="arg. 12" unit="section"/><A NAME="70492"/>Item, an post diem judicii corpora sanctorum sint incorruptibilia tribus modis, scilicet per divinam justitiam, item per gloriam, item naturaliter sive per naturam.</p>
<p><milestone id="arg. 13" unit="section"/><A NAME="70493"/>Item, an post diem judicii corpora dampnatorum essent incorruptibilia duobus modis scilicet per divinam justitiam et naturaliter sive per naturam.</p>
<p><milestone id="arg. 14" unit="section"/><A NAME="70494"/>Item, an possit sciri distantia a superficie terrae usque ad centrum.</p>
<p><milestone id="arg. 15" unit="section"/><A NAME="70495"/>Item, an post diem judicii corpora sanctorum luceant multo magis quam sol.</p>
<p><milestone id="arg. 16" unit="section"/><A NAME="70496"/>Item, an possit disputari in scolis utrum anima Christi sit ex traduce.</p>
<p><milestone id="arg. 17" unit="section"/><A NAME="70497"/>Item, an natura caelestis corporis virtualiter veniat in compositionem corporis compositi ex quatuor elementis sive animati sive inanimati.</p>
<p><milestone id="arg. 18" unit="section"/><A NAME="70498"/>Item, an sancti Angeli ad modum dolentium vel lacrimantium quandoque se habeant, licet non vere doleant nec lacrimentur.</p>
<p><milestone id="arg. 19" unit="section"/><A NAME="70499"/>Item, an omnes cogitationes cordis quas concomitantur aliquae passiones in corpore Daemones scire possint.</p>
<p><milestone id="arg. 20" unit="section"/><A NAME="70500"/>Item, an quod dicit Aristoteles in libro de animalibus: corpus spermatis cum quo exit spiritus, qui est virtus principii animae est separatum a corpore et res divina et talis dicitur intellectus possit et debeat ita exponi, id est ille spiritus sive virtus formativa dicitur intellectus per similitudinem quia sicut intellectus operatur sine organo ita et illa virtus.</p>
<p><milestone id="arg. 21" unit="section"/><A NAME="70501"/>Item, an Christus respectu omnium peccatorum principaliter venerit tollere peccatum originale.</p>
<p><milestone id="arg. 22" unit="section"/><A NAME="70502"/>Item, an Deus faciat omnia miracula ministerio Angelorum.</p>
<p><milestone id="arg. 23" unit="section"/><A NAME="70503"/>Item, an omnia miracula quae fecit Christus fecit Deus sive divinitas in eo mediante ejusdem Christi humanitate.</p>
<p><milestone id="arg. 24" unit="section"/><A NAME="70504"/>Item, an divinitas in Christo faciebat miracula auctoritate, et humanitas faciebat in eodem miracula ministerio.</p>
<p><milestone id="arg. 25" unit="section"/><A NAME="70505"/>Item, an omnia miracula quae fiunt ab aliqua creatura ministerio, fiant auctoritate divina, id est per virtutem divinam sine qua nihil fieri potest.</p>
<p><milestone id="arg. 26" unit="section"/><A NAME="70506"/>Item, an Deus possit movere aliquod corpus immediate ita quod movere quod est divisibile mensuratum tempus sit actio Dei.</p>
<p><milestone id="arg. 27" unit="section"/><A NAME="70507"/>Item, an Angelus habeat virtutem infinitam inferius et duratione.</p>
<p><milestone id="arg. 28" unit="section"/><A NAME="70508"/>Item, an dampnati in suis passionibus patientur ab igne Inferni, quia recipiant speciem ignis Inferni per modum afflictivi vel laesivi.</p>
<p><milestone id="arg. 29" unit="section"/><A NAME="70509"/>Item, an Deus moveat aliquod corpus immediate in miraculis.</p>
<p><milestone id="arg. 30" unit="section"/><A NAME="70510"/>Item, an si Deus suo imperio moveret aliquod corpus immediate id est quod nulla creatura illud moveret, sed solus Deus tunc illud movere esset aequivocum vel analogum ad omnia movere creaturarum et esset ibi moveri sine movere quod sit actio creatoris vel creaturae mensurato tempore.</p>
</div2>
<div2><head>Solutio</head>
<p><milestone id="ad 1" unit="section"/><A NAME="70511"/>Dico ad primum quod hoc non solum a philosophis multipliciter est probatum, verum etiam a sacris doctoribus evidenter asseritur.
	Dicit enim Augustinus, III de Trinitate quod sicut corpora grossiora et inferiora per subtiliora quodam ordine reguntur, ita omnia corpora per spiritum vitae rationalem.
	In libro etiam 83 quaestionum dicit quod unaquaeque res visibilis habet in hoc mundo potestatem angelicam sibi propositam.</p>
<p><milestone id="ad 2" unit="section"/><A NAME="70512"/>Ad secundum dico quod hoc ex necessitate sequitur si Angeli sunt causa motus caeli qui est causa generationis et corruptionis in inferioribus corporibus ut Dionysius dicit IV cap. de divinis nominibus quod enim est causa causae est causa causati.</p>
<p><milestone id="ad 3" unit="section"/><A NAME="70513"/>Ad tertium dico quod hoc verum est quantum ad omnes illas corporis motiones quae per creaturam fieri non possunt.</p>
<p><milestone id="ad 4" unit="section"/><A NAME="70514"/>Ad quartum dico quod libri philosophorum hujusmodi probationibus abundant, quas ipsi demonstrationes putant; michi etiam videtur quod demonstrative probari potest quod ab aliquo intellectu corpora caelestia moveantur, scilicet vel a Deo immediate vel mediantibus Angelis.
	Sed quod mediantibus Angelis ea moveat hoc magis congruit ordini rerum quem Dionysius infallibilem asserit ut inferiora a Deo per media secundum cursum communem administrentur.</p>
<p><milestone id="ad 5" unit="section"/><A NAME="70515"/>Ad quintum dico quod hoc quidem mihi videtur, praecipue si ordo virtutum dicatur medius ordo secundae hierarchiae, ut Dionysius vult.
	Hic enim ordo primum locum tenet inter exequentes exteriora ministeria; unde Dionysius dicit VIII cap. caelestis hierarchiae, quod nomen virtutum ostendit divinam quamdam et inconcussam fortitudinem ad omnes deiformes operationes.
	Nihil autem est in exterioribus ministeriis majus esse videtur quam dispositio universalium causarum nisi administratio corporum caelestium et ideo administratio caelestium corporum ad ordinem virtutum pertinere videtur.
	Unde Origenes, exponens illud verbum Matth.
	XXIV <hi>virtutes caelorum commovebuntur</hi>, dicit quod <hi>conveniens est caelorum rationales virtutes pati stuporem, remotas scilicet a primis functionibus suis</hi>.</p>
<p><milestone id="ad 6" unit="section"/><A NAME="70516"/>Ad sextum dico quod non video quare non possit sane exponi, cum haec sententia vera sit, secundum praedicta et iste modus loquendi a consuetudine sacrae Scripturae non discrepet, sicut dicitur Rom.
	VIII quod spiritus interpellat, id est interpellare facit.</p>
<p><milestone id="ad 7" unit="section"/><A NAME="70517"/>Ad septimum dico quod verbum faciendi attribuitur causis artificialibus et sic non potest dici quod Angeli vel corpora caelestia sint factores corporum humanorum et aliorum corporum mixtorum.
	Item quandoque attribuitur causis naturalibus et sic potest dici quod Angeli et corpora caelestia sunt factores corporum humanorum et aliorum mixtorum, quamvis vanum videatur contendere de nominibus ubi constat de rebus.</p>
<p><milestone id="ad 8" unit="section"/><A NAME="70518"/>Ad octavum dico quod hoc uno modo intellectum est verum et alio modo falsum.
	Necesse est quod motus caeli sicut et quilibet motus cesset in momento sive in instanti; quia ultimum instans temporis respondet ultimo instanti motus.
	Si ergo intelligatur corruptionem istorum corporum vel resolutionem in elementa esse in instanti, quantum ad suum principium verum est.
	Si autem quantum ad suum terminum, falsum est.
	Corpora enim caelestia sunt causae causantes et conservantes sicut causae moventes, unde corruptio vel resolutio quae ex substractione talis causae accidit oportet quod sit per motum.
	Nullius autem motus terminus et principium possunt esse in eodem momento quia omnis motus indiget aliquo tempore.</p>
<p><milestone id="ad 9" unit="section"/><A NAME="70519"/>Ad nonum dico quod manifestum est quod omnia corpora mixta conservantur in esse per motum corporum caelestium, ex hoc quod certa periodo caelestis motus et conservantur et corrumpuntur et secundum aliquam elongationem vel appropinquationem aliquorum caelestium corporum generantur, conservantur et corrumpuntur.
	Si ergo intelligatur quod dictum est quod cessante motu caelestium corporum, quae est per Angelos, corrumperentur omnia corpora et fabrorum et martellorum et omnia alia corpora mixta secundum naturae ordinem, nisi supernaturali virtute conservarentur in esse; veritatem habet quod dicitur.
	Si enim corpus fabri dissolveretur, manifestum est quod non posset faber movere manum ad martellum.</p>
<p><milestone id="ad 10" unit="section"/><A NAME="70520"/>Ad decimum dico quod quidem super hoc dubium esse possit plene non video.
	Non enim aestimo aliquem dubitare quin omne quod Angeli faciunt operentur potestate a Deo donata.
	Si vero hoc vertatur in dubium quod dicitur eos movere caelestia corpora suo imperio, irrationabilis dubitatio esse videtur.
	Non enim possunt movere aliquod corpus per contactum quantitatis cum sint incorporei, sed per contactum virtutis.
	Nihil autem altius est in Angelis quam eorum intellectus cum et ipsi a Dionysio intellectus vel mentes nominentur; unde eorum motiones a virtute intellectus procedunt.
	Ipsa autem conceptio intellectus secundum quod habet efficaciam aliquid transmutandi, imperium nominatur; unde si movent nullo modo nisi per imperium movere possunt.</p>
<p><milestone id="ad 11" unit="section"/><A NAME="70521"/>Ad undecimum dico quod hoc quidem mihi videatur supra articulo 8 dictum est; mors enim est per separationem animae a corpore quae non fit nisi per aliquam mutationem corporis a sua naturali dispositione quae non potest esse in instanti tota, sed ejus causa et principium est in instanti.</p>
<p><milestone id="ad 12" unit="section"/><A NAME="70522"/>Ad duodecimum dico quod quantum ad duo prima, hoc calumniam habere non potest.
	Quantum autem ad tertium, posset habere calumniam si intelligatur quod ad corruptionem humani corporis sola natura sufficiat quasi incorruptio humani corporis a natura causetur sicut ab agente.
	Tamen verum est quod naturalis causa corruptionis quae est motus caeli tunc subtracta erit quia sicut motus caeli est causa generationis et conservationis corporum mixtorum, ita est etiam causa corruptionis eorum; et secundum hoc potest dici quod illa incorruptio esset per naturam scilicet causa naturalis corruptionis subtracta erit.</p>
<p><milestone id="ad 13" unit="section"/><A NAME="70523"/>Ad decimumtertium dico quod hoc habet eandem rationem cum praecedenti.</p>
<p><milestone id="ad 14" unit="section"/><A NAME="70524"/>Ad decimumquartum dico quod potest.</p>
<p><milestone id="ad 15" unit="section"/><A NAME="70525"/>Ad decimumquintum dico quod nullum periculum video in opinando quod post resurrectionem luna luceat quantum sol, sol autem in septuplum quam modo luceat, et cetera.</p>
<p><milestone id="ad 16" unit="section"/><A NAME="70526"/>Ad decimumsextum dico quod non video cur hoc non liceat.</p>
<p><milestone id="ad 17" unit="section"/><A NAME="70527"/>Ad decimumseptimum dico quod hoc est ex necessitate verum, cum corpora caelestia sint causa generationis et corruptionis in istis inferioribus, ut Dionysius dicit.</p>
<p><milestone id="ad 18" unit="section"/><A NAME="70528"/>Ad decimumoctavum dico quod hoc est ex necessitate verum et est sententia Augustini qui sic dicit IX de civitate Dei cap.
	V: <hi>sancti Angeli et sine ira puniunt quos accipiunt aeterna lege Dei puniendos, et miseris sine miseriae compassione subveniunt, et periclitantibus eis, quos diligunt sine timore opitulantur; et tamen istarum nomina passionum per consuetudinem locutionis humanae etiam in eos usurpantur propter quamdam operum similitudinem, non propter affectionum infirmitatem</hi>.</p>
<p><milestone id="ad 19" unit="section"/><A NAME="70529"/>Ad decimumnonum dico quod hoc verum est.
	Hoc etiam Augustinus dicit in libro de divinatione Daemonum: <hi>hominum</hi>, inquit, <hi>dispositiones non solum voce prolatas verum etiam cogitatione conceptas consignant; quae dum ex animo exprimuntur in corpore, tota facilitate perdiscunt</hi>.
	De hoc etiam in libro Retractationum sic dicit <hi>pervenire ista ad notitiam Daemonum per nonnulla experimenta compertum est.
	Sed utrum signa quaedam dentur ex corpore cogitantium illis sensibilia nos autem latentia aut alia vi spirituali cognoscant, aut difficillime potest ab hominibus aut omnino non potest inveniri</hi>.
	Sed si spirituali vi cogitationes cognoscant, multo magis motus corporales ex quibus etiam homines interdum interiores dispositiones cognoscunt, unde secundum non excludit primum sed amplius dicit.</p>
<p><milestone id="ad 20" unit="section"/><A NAME="70530"/>Ad vicesimum dico quod hanc expositionem ponit Commentator in VII Metaph. super illud: <hi>ergo sicut dictum est quod in substantia est principium</hi> et cetera, et sunt haec ejus verba.
	Ideo dicit Aristoteles in libro de animalibus quod <hi>virtutes quae sunt in seminibus sunt similes intellectui scilicet quia agunt actione intellectus et quod istae virtutes assimilantur intellectui in hoc quod non agunt per instrumentum corporale</hi>.</p>
<p><milestone id="ad 21" unit="section"/><A NAME="70531"/>Ad vicesimumprimum dico quod sicut bonum commune est melius quam bonum particulare unius, ita malum commune multorum est pejus, unde Christus principalius venit tollere peccatum originale quod totam naturam humanam infecerat, quam singulorum particularia peccata, unde super illud Jo.
	I: <hi>ecce qui tollit peccata mundi</hi>, Glossa: <hi>peccatum mundi dicitur originale quod est peccatum commune totius mundi</hi> et ita originale et omnia peccata superaddita relaxat gratia.
	Ergo principalius venit Christus tollere peccatum originale quam alia, quia tollere naturalia peccata pertinet ad principalem intentionem Christi qui venit mundum salvare secundum illud Luc.
	V: <hi>veni vocare peccatores ad poenitentiam.</hi></p>
<p><milestone id="ad 22" unit="section"/><A NAME="70532"/>Ad vicesimumsecundum dico quod puto verum esse quod Deus faciat omnia miracula ministerio Angelorum sive visibili, sive invisibili, ita tamen quod ministerium Angelorum non extendatur ad omnia quae fiunt in miraculo.</p>
<p><milestone id="ad 23" unit="section"/><A NAME="70533"/>Ad vicesimumtertium dico hoc verum esse quod divinitas Christi operabatur miracula per humanitatem, sicut per organum, ut Damascenus dicit.</p>
<p><milestone id="ad 24" unit="section"/><A NAME="70534"/>Ad vicesimumquartum dico hoc verum esse quia divinitas Christi operabatur per humanitatem miracula, sicut per organum, ut Damascenus dicit.
	Eadem autem est in operando ratio organi ministri quia utrumque movet per hoc quod est ab altero motum.</p>
<p><milestone id="ad 25" unit="section"/><A NAME="70535"/>Ad vicesimumquintum dico quod hoc verum est.</p>
<p><milestone id="ad 26" unit="section"/><A NAME="70536"/>Ad vicesimumsextum dico quod nec mediate nec immediate Deus potest movere aliquod corpus ita quod movere quod est divisibile et mensuratum tempore sit actio Dei quae est ejus essentia simplicissima; hoc enim Deus nec facere potest nec vult quod ejus actio quae est sua essentia sit divisibilis et tempore mensurata.</p>
<p><milestone id="ad 27" unit="section"/><A NAME="70537"/>Ad vicesimumseptimum dico quod cum dicitur quod virtus Angeli est infinita inferius non est sic intelligendum quod non determinetur ad determinatos effectus, sed quia in suis effectibus producendis non patitur lassitudinem aut defectum.
	Item habet virtutem infinitam duratione ex parte post quia potest in perpetuum durare ejus natura.
	Non enim ejus duratio aliquo periodo temporis mensuratur.</p>
<p><milestone id="ad 28" unit="section"/><A NAME="70538"/>Ad vicesimumoctavum dico quod non video quam calumniam hoc habere possit.
	Si enim impassibilitas ponitur communiter dos corporis gloriosi conveniens est quod corpora non gloriosa erunt passibilia.
	Quod autem speciem ignis in se per modum afflictivi recipiant, hoc negari non potest, nisi ab eo qui negat hujusmodi corpora ignem Inferni sentire.
	Necesse est enim speciem sensibilis fieri in sensu ad hoc quod sequatur afflictio.</p>
<p><milestone id="ad 29" unit="section"/><A NAME="70539"/>Ad vicesimumnonum dico quod non quantum ad effectus conjunctos quia in eis non deest ministerium Angelorum.</p>
<p><milestone id="ad 30" unit="section"/><A NAME="70540"/>Ad tricesimum dico quod non solum Deus sed etiam quilibet intellectus movet per imperium.
	Imperium autem intellectus nihil aliud est quam conceptio effectus cum ordinata ad implendum voluntate; velle autem et intelligere Dei non est aliud quam sua essentia.
	Unde sicut actio qua Deus creavit res, ita actio qua Deus potest immediate movere corpus nihil aliud est quam intelligere et ejus velle.
	Valeat karitas vestra diu et pro hoc labore mihi orationum suffragia rependatis.</p>


</div2></div1>
<div1><head>Responsio de 36 articulis ad lectorem Venetum</head>
<div2 id="pro."><head>Prooemium</head>
<A NAME="70541"/><p>Lectis litteris vestris, in eis inveni articulorum multitudinem numerosam, super quibus a me responderi infra quatriduum vestra caritas postulabat.
	Et quamvis essem in aliis plurimum occupatus, ne tamen deessem vestrae dilectionis obsequio, dilatis parumper aliis quibus me intendere oportebat, quaestionibus a vobis propositis proposui per singula respondere.</p>
</div2>
<div2 n="1"><head>Articulus 1</head>
<p><milestone id="arg." unit="section"/><A NAME="70542"/>Primus articulus est quod Angeli sunt motores caelestium corporum.</p>
<p><milestone id="ad arg." unit="section"/><A NAME="70543"/>Super quo duxi taliter respondendum quod hoc non solum a philosophis multipliciter est probatum, verum etiam a sacris doctoribus evidenter asseritur.
	Dicit enim Augustinus in III de Trinitate, quod <hi>sicut corpora grossiora et inferiora per subtiliora et superiora quodam ordine reguntur, ita omnia corpora per spiritum vitae rationalem</hi>.
	In libro etiam LXXXIII quaestionum dicit: <hi>unaquaeque res visibilis in hoc mundo habet potestatem angelicam sibi praepositam</hi>.
	Gregorius etiam dicit in IV dialogorum quod <hi>in hoc mundo visibili nihil nisi per creaturam invisibilem disponi potest</hi>.</p>
</div2>
<div2 n="2"><head>Articulus 2</head>
<p><milestone id="arg." unit="section"/><A NAME="70544"/>Secundus articulus est quod aliqui estimaverunt semper infallibiliter hoc esse probatum.</p>
<p><milestone id="ad arg." unit="section"/><A NAME="70545"/>Ad hoc respondeo quod libri philosophorum hujusmodi probationibus abundant, quas ipsi demonstrationes putant; mihi igitur videtur quod demonstrative probari potest quod ab aliquo intellectu corpora caelestia moveantur, vel a Deo immediate vel mediantibus Angelis; sed quod mediantibus Angelis ea moveat, magis congruit ordini rerum, quem Dionysius infallibilem asserit, ut inferiora a Deo per media secundum cursum communem administrentur.</p>
</div2>
<div2 n="3"><head>Articulus 3</head>
<p><milestone id="arg." unit="section"/><A NAME="70546"/>Tertius articulus est quod Angeli movent caelestia corpora suo imperio, potestate sibi a Deo tradita.</p>
<p><milestone id="ad arg." unit="section"/><A NAME="70547"/>Super quo quid dubium esse possit, plene non video.
	Non enim aestimo aliquem dubitare quin omne quod Angeli faciunt, operentur potestate a Deo donata.
	Si vero hoc convertatur in dubium quod dicitur eos movere caelestia corpora suo imperio, irrationabilis dubitatio videtur.
	Non enim possunt movere aliquod corpus per contactum quantitatis, cum sint incorporei, sed per contactum virtutis.
	Nihil autem est altius in Angelis quam eorum intellectus, cum et ipsi a Dionysio intellectus vel mentes nominentur: unde eorum motiones a virtute intellectus procedunt.
	Ipsa autem conceptio intellectus, secundum quod habet efficaciam aliquid transmutandi, imperium nominatur; unde si movent, nullo modo nisi per imperium movere possunt.</p>
</div2>
<div2 n="4"><head>Articulus 4</head>
<p><milestone id="arg." unit="section"/><A NAME="70548"/>Quartus articulus est quod Angeli moventes corpora caelestia sint de ordine virtutum.</p>
<p><milestone id="ad arg." unit="section"/><A NAME="70549"/>Hoc quidem et mihi videtur: praecipue si ordo virtutum dicatur medius ordo secundae hierarchiae, ut Dionysius vult.
	Hic enim ordo primum locum tenet inter exequentes exteriora ministeria: unde et Dionysius dicit VIII cap. caelestis hierarchiae quod <hi>nomen virtutum ostendit divinam quandam et inconcussam fortitudinem ad omnes deiformes operationes</hi>.
	Nihil autem in exterioribus ministeriis majus esse videtur quam dispositio universalium causarum: unde maxime videtur administratio caelestium corporum ad ordinem virtutum pertinere.
	Unde Origenes exponens illud Matth.
	XXIV, 29 <hi>virtutes caelorum commovebuntur</hi>, dicit quod <hi>conveniens est caelorum rationabiles virtutes pati stuporem, remotas scilicet a primis functionibus suis</hi>.
	Hoc tamen omnino asserendum non videtur.</p>
</div2>
<div2 n="5"><head>Articulus 5</head>
<p><milestone id="arg." unit="section"/><A NAME="70550"/>Quintus articulus est quod Angelus suo imperio potest movere totam molem terrae usque ad globum lunae.</p>
<p><milestone id="ad arg." unit="section"/><A NAME="70551"/>Istud enim asserendum non videtur.
	Virtutes enim creaturarum se extendunt ad naturales effectus: et ideo Angeli caelestia corpora movere possunt secundum motus convenientes naturis eorum; aliis autem motibus ea movere non possent secundum propriam virtutem, sed hoc divinitus miraculose fieri potest.
	Potest autem fieri non solum virtute Angeli, sed etiam virtute hominis quod aliqua pars terrae per violentiam sursum feratur: sed quod totum unum elementum extra suum ordinem naturalem ponatur, non credo subjacere angelicae potestati: et quod virtus Angeli sit infinita inferius, non est sic intelligendum quod non determinetur ad determinatos effectus, sed quia in suis effectibus producendis non patitur lassitudinem aut defectum.</p>
</div2>
<div2 n="6"><head>Articulus 6</head>
<p><milestone id="arg." unit="section"/><A NAME="70552"/>Sextus articulus est quod id quod dicitur Eccle.
	I, 6: <hi>in circuitu pergit spiritus</hi>, potest sane ita exponi: spiritus angelicus pergit in circuitu, scilicet per operationem, qua movet caelum secundum circulum.</p>
<p><milestone id="ad arg." unit="section"/><A NAME="70553"/>Non video quare non possit sane exponi, cum haec sententia vera sit secundum praedicta, et iste modus loquendi a consuetudine sacrae Scripturae non discrepet; sicut dicitur Roman.
	VIII quod spiritus interpellat, id est interpellare facit.</p>
</div2>
<div2 n="7"><head>Articulus 7</head>
<p><milestone id="arg." unit="section"/><A NAME="70554"/>Septimus articulus est quod Angelus habeat virtutem infinitam inferius.</p>
<p><milestone id="ad arg." unit="section"/><A NAME="70555"/>Hoc potest et bene et male intelligi.
	Si enim sic intelligatur quod Angelus habeat infinitam virtutem supra ea quae infra ipsum sunt, est falsus et erroneus intellectus; sic enim posset creare aliquid infra se, et convertere quodlibet in quodlibet, quod patet esse falsum.
	Est ergo sic intelligendum quod virtus Angeli consequitur naturam ipsius.
	Sicut ergo finitum et infinitum invenitur in natura ejus, ita et in virtute.
	Habet autem Angelus finitam naturam secundum operationem ad suum superius quod est Deus, qui est ens et bonum infinitum, cujus similitudo in Angelo participatur finite; cum tamen Angelus non habeat formam in materia, non limitatur vel contrahitur per aliquam naturam, sicut formae materiales.
	Unde virtus Angeli finita est secundum quod extenditur ad determinatos effectus, prout participat finite similitudinem primae causae; est tamen infinita quantum ad hoc quod non contrahitur virtus ejus ad agendum secundum exigentiam materiae vel organi corporalis, sicut formae materiales et corporeae, et hoc modo etiam dicendum est quod habet virtutem infinitam duratione ex parte post, quia potest in perpetuum durare ejus natura, non enim ejus duratio aliquo modo temporis mensuratur.</p>
</div2>
<div2 n="8"><head>Articulus 8</head>
<p><milestone id="arg." unit="section"/><A NAME="70556"/>Octavus articulus est quod Angeli sunt causa omnium quae naturaliter generantur et corrumpuntur in hoc mundo.</p>
<p><milestone id="ad arg." unit="section"/><A NAME="70557"/>Hoc ex necessitate sequitur, si sunt causa motus caeli, qui est causa generationis et corruptionis in inferioribus corporibus ut Dionysius dicit IV cap. de Div.
	Nom.
	Quod enim est causa causae, est causa causati.</p>
</div2>
<div2 n="9"><head>Articulus 9</head>
<p><milestone id="arg." unit="section"/><A NAME="70558"/>Nonus articulus est quod Angeli sunt factores omnium corporum naturaliter compositorum, sive humanorum, sive aliorum; quia causare aliquid ex aliquo est facere.</p>
<p><milestone id="ad arg." unit="section"/><A NAME="70559"/>Hoc potest calumniam habere, eo quod verbo faciendi ut plurimum utimur in operibus artis, et non operibus naturae; non enim consuete dicitur quod pater facit filium; unde et secundum hunc modum loquendi philosophus dicit in VI Ethic. quod ars est recta ratio factibilium; et secundum hoc inconsuetum videtur quod Angeli vel caelestia corpora faciant corpora humana vel alia corpora composita naturaliter generata.
	Id enim videmur facere quod est in arbitrio nostro quale futurum sit; cujusmodi sunt corpora artis.
	Opera autem naturae non subsunt arbitrio naturalium causarum, sed consequuntur necessitatem ordinis naturalis subjectam arbitrio Dei instituentis naturam: unde facere effectus naturales magis solet attribui Deo.
	Invenitur tamen verbum faciendi attributum etiam causis naturalibus, secundum quod consuevit dici quod omne agens facit simile sibi; prout ignis dicitur calefacere, quod nihil est aliud quam facere calidum; et secundum istum modum loquendi dici posset quod corpora caelestia et etiam Angeli faciunt corpora composita inferiora.
	Sed in talibus sequendus est magis usus loquendi, quia secundum philosophum nominibus est utendum ut plures; quamvis vanum videatur contendere de nominibus, ubi constat de rebus.</p>
</div2>
<div2 n="10"><head>Articulus 10</head>
<p><milestone id="arg." unit="section"/><A NAME="70560"/>Decimus articulus est quod faber naturaliter non posset movere manum ad martellum vel aliud naturaliter operandum sine Angelis moventibus corpora caelestia.</p>
<p><milestone id="ad arg." unit="section"/><A NAME="70561"/>Hoc non habet explicitam veritatem.
	Manifestum est enim quod omnia corpora mixta conservantur in esse per motum corporum caelestium, ex hoc quod certo modo caelestis motus et conservantur et corrumpuntur et secundum aliquam elongationem vel appropinquationem aliquorum corporum caelestium generantur, conservantur et corrumpuntur.
	Si ergo sic intelligatur quod dictum est quod cessante motu caelestium corporum qui est per Angelos, corrumpentur humana corpora et fabrorum et martellorum et omnia corpora mixta secundum naturae ordinem nisi supernaturali virtute conservaretur in esse; veritatem habet quod dicitur; si enim corpus fabri dissolveretur, manifestum est quod non posset faber manum movere ad martellum.
	Si autem intelligamus quod supernaturali Dei virtute humana corpora conserventur etiam motu caeli cessante, convenienter oportet dicere quod remaneant corpora humana eamdem habitudinem habentia ad animas quam nunc habent vel etiam quod sint eis magis subjecta, unde sicut modo anima fabri potest movere manum ad martellum, ita etiam et cessante motu caeli si tamen sapientia divina hoc habeat quod martelli conserventur in illo statu sicut conservabuntur humana corpora quod tamen probabile non videtur, neque impedit quod dicitur de aeris divisione quia et si aer non sit corruptibilis motu caeli cessante, suam tamen naturam non perdet, secundum quam est facile divisibilis ratione suae humiditatis et subtilitatis, ita etiam ut instrumentum vocalis laudis esse possit.</p>
</div2>
<div2 n="11"><head>Articulus 11</head>
<p><milestone id="arg." unit="section"/><A NAME="70562"/>Undecimus articulus est quod cessantibus motibus caelestium corporum, omne corpus elementatum corruptibile in elementa solveretur in momento.</p>
<p><milestone id="ad arg." unit="section"/><A NAME="70563"/>Hoc quidem aliquo modo intellectum credo esse verum, et aliquo modo falsum.
	Necesse est enim quod motus caeli, sicut et quilibet motus, cesset in momento quia ultimum instans temporis respondet ultimo instanti motus.
	Si ergo intelligatur corruptionem istorum corporum, vel resolutionem in elementa esse in instanti, quantum ad suum principium, verum est; si autem quantum ad suum terminum, falsum est.
	Corpora enim caelestia sunt causae causantes et conservantes sicut causae moventes, unde et corruptio et resolutio quae ex substractione talis causae accidit, oportet quod sit per motum.
	Nullius autem motus terminus et principium potest esse in eodem momento; sed omnis motus indiget aliquo tempore.
	Secus autem est de substractione conservationis divinae; quia enim ipse est essendi rebus, immobiliter operans, sicut in momento res in esse produxit creando et non tempore, ita ejus operatione cessante, res in momento esse deficerent, et non per aliquem motum.</p>
</div2>
<div2 n="12"><head>Articulus 12</head>
<p><milestone id="arg." unit="section"/><A NAME="70564"/>Duodecimus articulus est, quod post opera sex dierum nullum corpus Deus moverit immediate.</p>
<p><milestone id="ad arg." unit="section"/><A NAME="70565"/>Hoc verum est quantum ad illas corporis motiones quae per creaturam fieri possunt.
	Sunt enim aliquae corporis motiones quae nullo modo per creaturam fieri possunt, sicut quod corpora mortua reviviscant, quod caeci illuminentur et similia; et tales corporum transmutationes Deus immediate operatur quantum ad principalem effectum licet quantum ad aliquos effectus conjunctos non ministerium Angelorum.</p>
</div2>
<div2 n="13"><head>Articulus 13</head>
<p><milestone id="arg." unit="section"/><A NAME="70566"/>Tertiusdecimus articulus est quod Deus non potest nec vult movere aliquod corpus immediate.</p>
<p><milestone id="ad arg." unit="section"/><A NAME="70567"/>Iste articulus implicite proponitur.
	Ex una parte dicitur quod Deus sua virtute potest omne corpus immediate movere; quod non video quin repugnet ei quod dicitur, quod non potest corpus movere immediate, referatur ad hoc quod subditur.
	Ita quod movere quod est divisibile et mensuratum tempore sit actio Dei, quae est ejus essentia simplicissima; hoc enim Deus nec facere nec vult quod ejus actio quae est sua essentia sit divisibilis et tempore mensurata.
	Sed cum dicitur Deus movet aliquod corpus, per hoc verbum movet non importatur actio divisibilis et tempore mensurata, sed actio simplex, quae est sua essentia: nam non solum Deus sed etiam quilibet intellectus movet per imperium, ut supra dictum est.
	Imperium autem intellectus nihil est aliud quam conceptio effectus ordinata ad implendum.
	Velle autem et intelligere Dei non est aliud quam ejus essentia: unde sicut actio qua Deus creavit res, ita et actio qua Deus potest immediate movere corpus, nihil est aliud quam ejus intelligere et ejus velle.</p>
</div2>
<div2 n="14"><head>Articulus 14</head>
<p><milestone id="arg." unit="section"/><A NAME="70568"/>Quartusdecimus articulus est quod si nulla essent lumina stellarum, et nullus esset motus caelestium corporum, omnia animalia corruptibilia in momento morerentur.</p>
<p><milestone id="ad arg." unit="section"/><A NAME="70569"/>De hoc quid mihi videtur, supra dictum est.
	Mors enim est per separationem animae a corpore; quae non fit nisi per aliquam mutationem corporis a naturali dispositione, quae non potest esse in instanti tota, sed ejus causa et principium potest esse in instanti.</p>
</div2>
<div2 n="15"><head>Articulus 15</head>
<p><milestone id="arg." unit="section"/><A NAME="70570"/>Quintusdecimus articulus est quod Deus facit miracula ministerio Angelorum.</p>
<p><milestone id="ad arg." unit="section"/><A NAME="70571"/>Hoc puto verum esse; ita tamen quod in omnibus miraculis operatio Angelorum se potest extendere ad principales effectus.</p>
</div2>
<div2 n="16"><head>Articulus 16</head>
<p><milestone id="arg." unit="section"/><A NAME="70572"/>Sextusdecimus articulus est, quod Deus non tantum aliqua miracula sed etiam omnia miracula faciat ministerio Angelorum sive visibili.</p>
<p><milestone id="ad arg." unit="section"/><A NAME="70573"/>Et hoc etiam verum puto quantum ad aliquod Angelorum ministerium; ita tamen quod ministerium Angelorum non extendatur ad omnia quae fiunt in miraculo, sicut in praedictis exemplis patet, et in formatione corporis Christi ex virgine.</p>
</div2>
<div2 n="17"><head>Articulus 17</head>
<p><milestone id="arg." unit="section"/><A NAME="70574"/>Septimusdecimus articulus est quod divinitas in Christo faciebat miracula auctoritate, et humanitas in eodem faciebat eadem miracula ministerio.</p>
<p><milestone id="ad arg." unit="section"/><A NAME="70575"/>Dicendum quod hoc verum est; nam divinitas Christi operabatur per humanitatem sicut per organum, ut Damascenus dicit.
	Eadem autem est in operando ratio organi et ministri, quia utrumque movet per hoc quod est ab alio motu.</p>
</div2>
<div2 n="18"><head>Articulus 18</head>
<p><milestone id="arg." unit="section"/><A NAME="70576"/>Octavusdecimus articulus est quod omnia miracula quae fiunt ab aliqua creatura ministerio, fiunt auctoritate divina, id est per virtutem divinam, sine qua nihil fieri potest.</p>
<p><milestone id="ad arg." unit="section"/><A NAME="70577"/>Hoc verum est, si intelligatur de veris miraculis et dico vera miracula quae nulla naturali virtute alicujus creaturae perfici possunt.
	Sunt tamen aliqua miracula non simpliciter, sed quoad aliquos, qui eorum causas ignorant; sicut quaedam etiam arte humana facta, miracula ignorantibus artem videntur, et multo magis arte angelica, et talia possunt fieri virtute alicujus creaturae, licet non exclusa virtute divina.</p>
</div2>
<div2 n="19"><head>Articulus 19</head>
<p><milestone id="arg." unit="section"/><A NAME="70578"/>Nonusdecimus articulus est quod post diem judicii corpora sanctorum erunt incorruptibilia tribus modis; scilicet per divinam justitiam, item per gloriam, item per naturam sive naturaliter.</p>
<p><milestone id="ad arg." unit="section"/><A NAME="70579"/>Hoc quidem quantum ad duo prima calumniam habere non potest; quantum autem ad tertium posset habere calumniam, si intelligatur quod ad corruptionem humani corporis sola natura sufficiat, quasi corruptio humani corporis ex natura causetur sicut ab agente.
	Non enim ad hoc se extendit virtus alicujus naturae creatae ut rebus corruptibilibus incorruptibilitatem possit conferre.
	Dictum est etiam supra quod secundum ordinem naturae corpora humana et omnia corpora mixta cessante motu caeli dissoluta corrumperentur.
	Immortalitas ergo humanorum corporum post resurrectionem non erit ex virtute naturae, sed ex virtute divina, per quam corpora humana conservabuntur in esse.
	Sed verum est quod naturalis causa corruptionis, quae est motus caeli, subtracta erit.
	Motus enim caeli sicut est causa generationis et conservationis mixtorum corporum, ita etiam est causa corruptionis eorum.
	Supposita ergo conservatione humanorum corporum per virtutem divinam, non erit aliqua causa agens ad corruptionem.
	Et secundum hoc aliquo modo posset sustineri quod illa incorruptio esset per naturam: quia scilicet causa naturalis corruptionis subtracta erit: eo modo loquendi quo dici posset, quod submersio navis est per gubernatorem, quia per ejus essentiam periclitatur.</p>
</div2>
<div2 n="20"><head>Articulus 20</head>
<p><milestone id="arg." unit="section"/><A NAME="70580"/>Vicesimus articulus est quod post diem judicii corpora damnatorum erunt incorruptibilia duobus modis; scilicet per divinam justitiam, item per naturam sive naturaliter.</p>
<p><milestone id="ad arg." unit="section"/><A NAME="70581"/>Hoc habet eamdem rationem cum praecedenti.</p>
</div2>
<div2 n="21"><head>Articulus 21</head>
<p><milestone id="arg." unit="section"/><A NAME="70582"/>Vicesimus primus articulus est quod corpora damnatorum cum erunt in Inferno erunt passibilia, et patientur ab igne Inferni, quia recipient speciem ignis Inferni per modum afflictivi vel laesivi.</p>
<p><milestone id="ad arg." unit="section"/><A NAME="70583"/>Hoc non video quam calumniam habere posset.
	Si enim impassibilitas ponitur communiter dos corporis gloriosi, consequens est quod corpora non gloriosa passibilia erunt.
	Quod autem speciem ignis in se per modum afflictivi recipiant, hoc negari non potest nisi ab eo qui negat huiusmodi corpora ignem Inferni sentire.
	Necesse est enim speciem sensibilis fieri in sensu ad hoc quod sequatur afflictio.</p>
</div2>
<div2 n="22"><head>Articulus 22</head>
<p><milestone id="arg." unit="section"/><A NAME="70584"/>Vicesimus secundus articulus est quod potest disputari in scholis an anima Christi et omnes aliae animae rationales sint ex traduce.</p>
<p><milestone id="ad arg." unit="section"/><A NAME="70585"/>Non video cur hoc non liceat; nisi forte in casu si ex hoc apud aliquos scandalum oriretur; sicut aliquando contingit quod aliqui supplices audientes etiam de hiis quae sunt fidei, disputari in scholis, credunt ea ratione de his disputari, quasi dubitetur de fidei veritate.
	Sed in tali casu posset disputans ad hanc opinionem amputandam protestari quod disputaret non propter dubitationem de veritate, sed propter inquirendam veritatis rationem.</p>
</div2>
<div2 n="23"><head>Articulus 23</head>
<p><milestone id="arg." unit="section"/><A NAME="70586"/>Vicesimus tertius articulus est quod Christus principaliter non venerit tollere nisi peccatum originale.
	Ad quod dicendum est quod Christus principaliter venit ad introducendum homines in vitam aeternam, sicut dicit ipse Joan.
	X, 10: <hi>ego veni ut vitam habeant</hi>; unde omne impedimentum vitae aeternae venit removere ex consequenti et ideo venit tollere omne peccatum.</p>
<p><milestone id="ad arg." unit="section"/><A NAME="70587"/>Sed sicut bonum commune est melius quam bonum particulare unius, ita malum multorum est pejus; unde principalius venit tollere peccatum originale quod totam humanam naturam infecerat, quam singulorum particularia peccata: unde super illud Joan.
	I, 29: <hi>ecce qui tollit peccatum mundi</hi>, dicit Glossa: <hi>peccatum mundi dicitur originale peccatum est quod commune totius mundi</hi>, et infra: <hi>quod originale et omnia peccata superaddita gratia relaxat</hi>.
	Melius ergo dicendum videtur affirmative quod Christus venit principalius tollere originale peccatum quam alia quam negative; sicut ponitur quod Christus principaliter non venit tollere nisi originale peccatum: nam etiam tollere actualia peccata pertinet ad principalem intentionem Christi, qui venit mundum salvare, secundum illud Luc.
	V, 32: <hi>veni vocare peccatores in poenitentiam</hi>.</p>
</div2>
<div2 n="24"><head>Articulus 24</head>
<p><milestone id="arg." unit="section"/><A NAME="70588"/>Vicesimus quartus articulus est quod Infernus est in centro vel circa centrum terrae.</p>
<p><milestone id="ad arg." unit="section"/><A NAME="70589"/>Circa quod nihil mihi temere asserendum videtur, praecipue cum Augustinus neminem arbitretur scire in quo loco sit.
	Non enim aestimo quod sit in centro terrae, quia ille est locus, quo naturaliter feruntur gravia: nec videtur intentionem non frustrari, convenienter dici quod sequeretur, si ad centrum corpora gravia non pervenirent.
	Et iterum si naturaliter terra circa centrum esset concava, non posset assignari naturalis causa quae totum pondus terrae sustineret, ne perveniret ad centrum.
	Si autem dicatur hoc miraculose fieri divina virtute, nulla subest miraculi ratio.
	Praeparatio autem Inferni ab initio mundi fuit, secundum illud Isai.
	XXX, 33: <hi>praeparata est ab heri Tophet</hi>, secundum expositionem Glossae.
	In prima autem rerum institutione non est considerandum quid Deus facere possit, sed quid natura rerum habeat ut fiat, sicut Augustinus dicit II super Genes. ad litteram.
	Non autem dicitur Christus descendisse ad infimas partes terrae sed ad inferiores; ad cujus veritatem sufficit qualitercumque inferiores nobis dicantur.</p>
</div2>
<div2 n="25"><head>Articulus 25</head>
<p><milestone id="arg." unit="section"/><A NAME="70590"/>Vicesimus quintus articulus est quod possit sciri distantia a superficie terrae usque ad Infernum, supposito Infernum esse in centro vel circa centrum terrae.</p>
<p><milestone id="ad arg." unit="section"/><A NAME="70591"/>Puto sciri posse distantiam a superficie terrae usque ad centrum, non tamen usque ad Infernum, quia non credo ab homine sciri ubi sit Infernus.</p>
</div2>
<div2 n="26"><head>Articulus 26</head>
<p><milestone id="arg." unit="section"/><A NAME="70592"/>Vicesimus sextus articulus est an <hi>corpus spermatis, cum quo exit spiritus, qui est virtus principii animae, est separatum a corpore et est res divina et talis dicitur intellectus</hi> sic potest vel debet exponi: id est ille spiritus sive virtus formativa dicitur intellectus per similitudinem, quia sicut intellectus operatur sine organo, ita et illa virtus.</p>
<p><milestone id="ad arg." unit="section"/><A NAME="70593"/>Hanc expositionem Commentator ponit in VII Metaph. super illud: <hi>ergo sicut dictum est quod in substantiis est principium</hi> et cetera, et sunt haec ejus verba. <hi>Ideo dicit Aristoteles in libro de animalibus quod virtutes quae sunt in seminibus, sunt similes intellectui, scilicet quia agunt actione intellectus, et quod istae virtutes assimilantur intellectui in hoc quod non agunt per instrumentum corporale</hi>.</p>
</div2>
<div2 n="27"><head>Articulus 27</head>
<p><milestone id="arg." unit="section"/><A NAME="70594"/>Vicesimus septimus articulus est quod opinari est sine periculo, quod post communem resurrectionem, luna lucebit quantum nunc sol, sol autem in septuplum quam modo luceat; corpora vero beatorum septies magis sole.</p>
<p><milestone id="ad arg." unit="section"/><A NAME="70595"/>Nullum periculum hic video si assertio desit, quae posset ad praesumptionem imputari.</p>
</div2>
<div2 n="28"><head>Articulus 28</head>
<p><milestone id="arg." unit="section"/><A NAME="70596"/>Vicesimus octavus articulus est quod aliquid dicitur venire ad compositionem alterius duobus modis.
	Uno modo per essentiam suam per modum principii materialis et formalis: et sic nullo modo aliquid de natura corporis caelestis venit in compositionem corporis humani, vel aliorum corporum mixtorum.
	Secundo modo venit aliquid ad compositionem alterius per effectum suae virtutis; et hoc modo natura corporis caelestis venit ad compositionem corporis humani et omnium corporum mixtorum.</p>
<p><milestone id="ad arg." unit="section"/><A NAME="70597"/>Hoc est ex necessitate verum: cum corpora caelestia sunt causa generationis et corruptionis in istis inferioribus, ut Dionysius dicit.</p>
</div2>
<div2 n="30"><head>Articulus 30</head>
<p><milestone id="arg." unit="section"/><A NAME="70598"/>Vicesimus nonus et tricesimus articuli continent quod Angeli nec dolent nec lacrymantur, sed ad modum dolentium se habent.</p>
<p><milestone id="ad arg." unit="section"/><A NAME="70599"/>Hoc ex necessitate verum est; et sententia est Augustini, qui dicit in IX de Civit.
	Dei c.
	V: <hi>sancti Angeli et sine ira puniunt quos accipiunt aeterna Dei lege puniendos, et miseris sine miseriae compassione subveniunt, et periclitantibus eis quos diligunt, sine timore opitulantur; et tamen istarum nomina passionum per consuetudinem locutionis humanae etiam in eos usurpantur propter quamdam operum similitudinem, non propter affectionum infirmitatem</hi>.</p>
</div2>
<div2 n="31"><head>Articulus 31</head>
<p><milestone id="arg." unit="section"/><A NAME="70600"/>Tricesimus primus articulus est quod facta transubstantiatione substantiae panis in substantiam corporis Christi naturaliter sine miraculo in hoc sacramento est sub dimensionibus hostiae, quae remanserunt, eo quod substantia ex hoc quod est substantia, non prohibetur esse in magna et parva dimensione.</p>
<p><milestone id="ad arg." unit="section"/><A NAME="70601"/>Credo primum esse falsum.
	Sicut enim non naturaliter, sed miraculose substantia panis in substantiam corporis Christi convertitur; ita etiam miraculose sub dimensionibus conservatur et non naturaliter.
	Ut Augustinus enim dicit VIII super Genes. ad litteram, Deus eo modo conservat res quo eas operatur.
	Non enim est sicut aedificator, qui operatur tantum ad domus factionem et postea eam dimittit; sed Deus continue certam rem operatur.
	Quod autem pro ratione inducitur quod substantia ex hoc quod est substantia, non prohibetur esse in magna et parva dimensione, non est sic intelligendum, quod de ratione cujuslibet substantiae sit quod possit esse in magna vel parva dimensione; sed contrarium non est de ratione substantiae in quantum est substantia; sicut non est de ratione animalis quod sit rationale; non tamen est de ratione animalis quod sit sine ratione.
	Sic ergo esset de ratione substantiae quod non prohiberetur esse in parva vel magna dimensione, sequeretur quod substantia corporis Christi secundum suam naturam haberet ut esset aequaliter sub magna vel parva dimensione.
	Sed quia hoc non est de ratione substantiae, quod possit esse in magna vel parva dimensione, nec tamen est vel contra rationem substantiae, patet quod substantiam corporis Christi in magna vel parva dimensione, non implicat contradictionem, si aliquid attribuatur alicui quod repugnat ejus rationi.
	Ad hoc ergo inducitur illa ratio quod excludatur contradictio, non ad hoc quod ostendatur esse naturale.</p>
</div2>
<div2 n="32"><head>Articulus 32</head>
<p><milestone id="arg." unit="section"/><A NAME="70602"/>Tricesimus secundus articulus est quod dimensiones propriae corporis Christi et dimensiones panis, quae remanserunt, non sunt aequales.</p>
<p><milestone id="ad arg." unit="section"/><A NAME="70603"/>Istud enim manifestatur verum et contrarium dicere est haereticum: sequeretur enim quod sub una particula parva hostiae non esset totum corpus Christi.</p>
</div2>
<div2 n="33"><head>Articulus 33</head>
<p><milestone id="arg." unit="section"/><A NAME="70604"/>Tricesimus tertius articulus est quod corpus Christi in hoc sacramento non est in loco.</p>
<p><milestone id="ad arg." unit="section"/><A NAME="70605"/>Istud non est verum.
	Verum enim est dicere corpus Christi esse in altari vel in Ecclesia, sed hoc verum est quod corpus Christi non est in sacramento ut in loco; non enim comparatur ad sacramentum ut locatum ad locum, quia non commensuratur ei secundum proprias dimensiones.</p>
</div2>
<div2 n="34"><head>Articulus 34</head>
<p><milestone id="arg." unit="section"/><A NAME="70606"/>Tricesimus quartus articulus est quod corpus Christi in hoc sacramento ad motum hostiae non movetur.</p>
<p><milestone id="ad arg." unit="section"/><A NAME="70607"/>Verum est quod non movetur per se vel per accidens in loco; quia nec hoc modo est in loco in quo est sacramentum, sicut corpora sunt in loco per se vel per accidens, cum aliam habeat comparationem ad dimensiones sacramentales quam corpus ad dimensiones proprias secundum quas movetur per se et ad vehiculum, secundum quod movetur per accidens.
	Sed eo modo quo convenit corpori Christi esse in loco ratione dimensionum sacramentalium, convenit sibi moveri in loco.</p>
</div2>
<div2 n="35"><head>Articulus 35</head>
<p><milestone id="arg." unit="section"/><A NAME="70608"/>Tricesimus quintus articulus est quod species sacramentales sine subjecto remanentes possunt naturaliter agere, immutare et corrumpi, sicut prius.</p>
<p><milestone id="ad arg." unit="section"/><A NAME="70609"/>Quantum ad aliquid verum est et quantum ad aliquid non.
	Nihil enim potest agere vel pati nisi praesupposito suo esse.
	Quod autem in esse conserventur absque subjecto, miraculosum est; et quantum ad hoc actio consequens miraculosa est, et similiter passio, sed supposita conservatione in esse actio procedit ulterius secundum habitudinem naturalem et etiam quodam modo passio, secundum quod dimensio miraculose subsistens, miraculose habet officium subjecti et materiae, cujus est pati.</p>
</div2>
<div2 n="36"><head>Articulus 36</head>
<p><milestone id="arg." unit="section"/><A NAME="70610"/>Ultimus articulus est quod omnes cogitationes cordis quae habent imagines in phantasia vel quas concomitantur aliquae passiones in corpore, Daemones scire possunt.</p>
<p><milestone id="ad arg." unit="section"/><A NAME="70611"/>Puto hoc verum esse de illis cogitationibus quas comitantur aliqui motus corporales quicumque et hoc etiam Augustinus dicit in libro de divinatione Daemonum: <hi>hominum</hi>, inquit, <hi>dispositiones Daemones non solum voce prolatas, verum etiam cogitatione conceptas, consignant; quae dum ex anima exprimuntur in corpore, tota facultate perdiscunt</hi>, et de hoc verbo in libro Retractationum faciens mentionem, sic dicit: <hi>dixi hoc audaciore asseveratione quam debui; non pervenire ista ad notitiam Daemonum, per nonnulla etiam experimenta compertum est.
	Sed utrum signa quaedam dentur ex corpore cogitantium illis sensibilia, nos autem latentia, aut alia vi spirituali cognoscant, aut difficillime potest ab hominibus, aut omnino non potest inveniri</hi>.
	Sed si spirituali vi cogitationes cognoscunt, multo magis motus corporales, ex quibus etiam homines interdum interiores dispositiones cognoscunt: unde secundum non excludit primum, sed amplius dicit.
	Solas autem species in phantasia existentes non reputo sufficiens esse ad hoc quod Daemones cogitationes humanas cognoscere possint; quia homo virtute rationis et liberi arbitrii potest una specie in vi imaginativa conservata multipliciter uti ad diversas cogitationes, vel etiam totaliter actu non uti.
	Haec igitur karissime, quae ad articulos a vobis transmissos respondeo, diffusius quam petistis; non enim absolute responderi poterat ad ea quae diversum sensum poterant continere; praesertim cum non scripseritis quid contra huiusmodi articulos obiiceretur.
	Sic enim potuisset, et absolutius et certius responderi.
	Valeat caritas vestra diu et pro hoc labore mihi orationum suffragia rependatis.</p>


</div2></div1>
<div1><head>Responsio de 43 articulis ad magistrum Ioannem de Vercellis</head>
<div2 id="pro."><head>Prooemium</head>
<A NAME="70612"/><p>Reverendo in Christo patri fratri Ioanni magistro ordinis fratrum praedicatorum, frater Thomas de Aquino cum debita reverentia seipsum ad obedientiam promptum.
	Paternitatis vestrae litteras feria quarta ante Pascha recepi, dum Missarum solemnia agerentur, multos articulos interclusa schedula continentes, quibus singulis mihi respondendum mandabatis, responsionis forma taxata: an scilicet sancti sint illius sententiae vel opinionis quam continet articulus.
	Et si sancti sint vel non illius sententiae vel opinionis quam articulus continet; an ego illius opinionis vel sententiae.
	Et si non sim, an tolerabiliter dici possit.
	Quibus articulis statim sequenti die secundum formam a vobis traditam, praetermissis aliis occupationibus, secundum quod mihi occurrit, respondere curavi.
	Fuisset tamen mihi facilius respondere, si vobis scribere placuisset rationes, quibus dicti articuli vel asseruntur vel impugnantur.
	Sic enim potuissem magis ad intentionem dubitantium respondere.
	Nihilominus tamen, quantum percipere potui, in singulis ad id quod dubitationem facit, respondere curavi; hoc tamen in principio protestans, quod plures horum articulorum ad fidei doctrinam non pertinent, sed magis ad philosophorum dogmata.
	Multum autem nocet talia quae ad pietatis doctrinam non spectant, vel asserere vel negare quasi pertinentia ad sacram doctrinam.
	Dicit enim Augustinus in V Confess., cap.
	V: <hi>cum audio Christianum aliquem ista</hi>, scilicet quae philosophi de caelo aut stellis, et de solis et lunae motibus dixerunt, <hi>nescientem, et aliud pro alio sentientem, patienter intueor opinantem hominem: nec illi obesse video, cum de te, domine creator omnium nostrum, non credat indigna, si forte situs et habitus creaturae corporalis ignoret; obest autem, si haec ad ipsam pietatis doctrinam pertinere arbitretur, et pertinacius affirmare audeat quod ignorat</hi>.
	Quod autem obsit, manifestat Augustinus in I super Genesim ad litteram, cap.
	XIX: <hi>turpe est</hi>, inquit, <hi>nimis et perniciosum, ac maxime cavendum, ut Christianum de his rebus quasi secundum Christianas litteras loquentem ita delirare quilibet infidelis audiat, ut, quemadmodum dicitur, toto caelo errare conspiciens risum tenere vix possit.
	Et non tam molestum est quod errans homo videatur; sed quod auctores nostri ab eis qui foris sunt, talia sensisse creduntur; et cum magno eorum exitio de quorum salute satagimus, tamquam indocti reprehenduntur, atque respuuntur</hi>.
	Unde mihi videtur tutius esse ut haec quae philosophi communius senserunt, et nostrae fidei non repugnant, neque sic esse asserenda ut dogmata fidei, licet aliquando sub nomine philosophorum introducantur; neque sic esse neganda tamquam fidei contraria; ne sapientibus huius mundi contemnendi doctrinam fidei, occasio praebeatur.</p>
</div2>
<div2 n="1"><head>Articulus 1</head>
<p><milestone id="arg." unit="section"/><A NAME="70613"/>Primus articulus in schedula propositus, est, an Deus moveat aliquod corpus immediate.</p>
<p><milestone id="ad arg." unit="section"/><A NAME="70614"/>Ad quod respondendum videtur, quod ordo communis divinitus institutus hoc habet, ut corporalis creatura ab ipso moveatur spiritu mediante.
	Dicit enim Augustinus in III de Trinit., cap.
	IV: <hi>quemadmodum corpora grossiora et inferiora per subtiliora et superiora quodam ordine reguntur, ita omnia corpora per spiritum vitae rationalem</hi>; et VIII super Genes. ad litteram, cap.
	XXII, dicit quod <hi>Deus spiritualem creaturam corporali praeposuit</hi>.
	Neque tamen divina potentia est huic ordini alligata, quin possit quandoque praeter ordinem causarum secundarum aliquid agere, cum sibi placuerit; ut patet in operibus miraculosis.
	Dicit enim Augustinus, XXVI contra Faustum: <hi>appellamus naturam cognitum nobis cursum solitum naturae, contra quem Deus cum aliquid facit, magnalia vel mirabilia nominantur</hi>.</p>
</div2>
<div2 n="2"><head>Articulus 2</head>
<p><milestone id="arg." unit="section"/><A NAME="70615"/>Secundus articulus est, an omnia quae moventur naturaliter, moveantur ministerio Angelorum moventium corpora caelestia.</p>
</div2>
<div2 n="3"><head>Articulus 3</head>
<p><milestone id="arg." unit="section"/><A NAME="70616"/>Tertius articulus est, an Angeli sint motores corporum caelestium.</p>
<p><milestone id="ad arg." unit="section"/><A NAME="70617"/>His duobus articulis simul respondendum videtur, quia secundus dependet ex tertio, et tertius ex primo.
	Si enim corpora reguntur a Deo mediante spirituali creatura; ad ipsum autem opus regiminis divini pertinet motio corporum, ut Augustinus dicit, VIII super Genes. ad litteram, consequens est quod Deus per spiritualem creaturam moveat caelestia corpora.
	Et ibi expresse dicit Augustinus: <hi>sicut per tempus et locum movet corpus, ipse tamen per tempus non est conditus spiritus; ita per tempus movet conditum spiritum ipse tamen nec per tempus nec per locum motus conditor spiritus</hi>.
	Esse quidem animata corpora caelestia Damascenus negat in II libro, cap.
	VI, licet hoc Augustinus sub dubio relinquat in II super Genes. ad litteram cap.
	XVIII.
	Sed caelestia corpora a spirituali creatura moveri, a nemine sanctorum vel philosophorum negatum legisse me memini.
	Hoc igitur supposito quod Angeli moveant caelestia corpora, hoc in dubium nulli sapienti vertitur quin omnes motus naturales inferiorum corporum ex motu caelestis corporis causentur; quod et ratione a philosophis est probatum, et experimento patet, et auctoritatibus sanctorum confirmatur: quia, ut dictum est, Augustinus in III de Trinit. dicit, quod <hi>corpora grossiora et inferiora per subtiliora et superiora quodam ordine reguntur</hi>; et Dionysius dicit, IV cap. de divinis nominibus, quod solis radius ad generationem sensibilium corporum confert, et ad vitam ipsam movet, et nutrit, et auget et perficit.
	Unde consequens est quod omnia quae naturaliter moventur, moveantur ministerio Angelorum moventium corpora caelestia.</p>
</div2>
<div2 n="4"><head>Articulus 4</head>
<p><milestone id="arg." unit="section"/><A NAME="70618"/>Quartus articulus est, an infallibiliter sit probatum Angelos esse motores corporum caelestium apud aliquos.</p>
</div2>
<div2 n="5"><head>Articulus 5</head>
<p><milestone id="arg." unit="section"/><A NAME="70619"/>Quintus articulus est, an infallibiliter sit probatum, Angelos esse motores caelestium corporum, supposito Deum non esse immediatum motorem illorum corporum.</p>
<p><milestone id="ad arg." unit="section"/><A NAME="70620"/>His respondeo, quod philosophi tam Platonici quam Peripatetici hoc probare conati sunt rationibus quas efficaces putaverunt: et eorum rationes fundantur super praedicto rerum ordine, quod scilicet Deus inferiora per superiora regit, ut etiam sancti doctores tradunt.
	Quod autem corpora caelestia a sola natura sua moveantur, sicut gravia et levia, est omnino impossibile: unde nisi moveantur a Deo immediate, consequens est quod vel sint animata caelestia corpora, et moveantur a propriis animabus; vel quod moveantur ab Angelis, quod melius dicitur.
	Fuerunt tamen aliqui philosophi, qui posuerunt corpus primum caelestium corporum moveri a Deo, non mediante alia intelligentia, sed mediante anima propria; alia vero caelestia corpora moveri mediantibus intelligentiis et animabus.</p>
</div2>
<div2 n="6"><head>Articulus 6</head>
<p><milestone id="arg." unit="section"/><A NAME="70621"/>Sextus articulus est an omnia inferiora naturaliter in esse producta per viam motus, regantur per Angelos mediantibus motibus corporum caelestium.</p>
</div2>
<div2 n="7"><head>Articulus 7</head>
<p><milestone id="arg." unit="section"/><A NAME="70622"/>Septimus articulus est, an omnia inferiora quae naturaliter in esse producuntur, fiant per Angelos mediantibus motibus corporum caelestium, secundum quod facere attribuitur causis naturalibus; idest educantur de potentia in actum.</p>
<p><milestone id="ad arg." unit="section"/><A NAME="70623"/>Horum etiam responsio dependet ex praemissis.
	Si enim corpora caelestia per suum motum sunt causa generationis et corruptionis et omnium motuum naturalium inferiorum, consequens est quod si Angeli sunt causa motus caeli, sint etiam causa generationis et corruptionis et omnium motuum naturalium inferiorum corporum: unde et Gregorius in IV dialogorum dicit, quod <hi>in hoc mundo visibili nihil nisi per creaturam invisibilem disponi potest</hi>.
	Et ut breviter dicam, omnes praedicti articuli vel parum vel nihil faciunt ad doctrinam fidei, sed sunt penitus physici.</p>
</div2>
<div2 n="8"><head>Articulus 8</head>
<p><milestone id="arg." unit="section"/><A NAME="70624"/>Octavus articulus est, an ordine naturae faber posset movere manum ad aliquid operandum sine angelico ministerio movente corpora caelestia.</p>
<p><milestone id="ad arg." unit="section"/><A NAME="70625"/>Huic videtur per distinctionem respondendum.
	Quod enim aliquis non posset movere manum, potest esse dupliciter.
	Uno modo ex defectu animae moventis, ut scilicet animae deficiat potentia motiva corporis; et sub hoc intellectu falsum est quod dicitur: nam anima fabri movet manum per liberum arbitrium, quod non subiacet neque caelestibus corporibus neque Angelis, sed soli Deo.
	Alio modo potest intelligi ex defectu corporalis membri; sicut homo qui habet manum ligatam vel aridam, non potest eam movere: et hoc modo, cessante motu caeli, organum corporis non posset ab anima moveri, quia non remaneret vivum; quia corpora caelestia ad vitam movent inferiora corpora, ut patet ex auctoritate Dionysii supra inducta.
	Si tamen divina virtute praeter naturae ordinem corpus hominis vivum remaneret cessante motu caeli, et conservaretur in dispositione illa qua est mobile ab anima, posset homo per liberum arbitrium quamlibet partem movere corporis.</p>
</div2>
<div2 n="9"><head>Articulus 9</head>
<p><milestone id="arg." unit="section"/><A NAME="70626"/>Nonus articulus est, an omnia beneficia exteriora naturaliter de potentia ad actum reducta habeamus per Angelos moventes corpora caelestia.</p>
<p><milestone id="ad arg." unit="section"/><A NAME="70627"/>Dico, quod huius etiam responsio dependet ex praemissis.
	Naturaliter enim de potentia ad actum deduci, nihil est aliud quam naturaliter moveri.
	Si ergo omnis motus naturalis inferiorum corporum causatur a motu superiorum corporum, consequens est quod huiusmodi beneficia proveniant ex ministerio Angelorum moventium caelestia corpora.</p>
</div2>
<div2 n="10"><head>Articulus 10</head>
<p><milestone id="arg." unit="section"/><A NAME="70628"/>Decimus articulus est, an propter praedicta beneficia quae habemus per Angelos, eos revereri debeamus.</p>
<p><milestone id="ad arg." unit="section"/><A NAME="70629"/>Ad hoc plana est responsio: quia non debemus eos revereri reverentia latriae ut auctores dictorum beneficiorum, sed ut ministros reverentia duliae, quia propter haec beneficia debemus eos diligere.
	Dicit enim Augustinus in I de Doctr.
	Christiana: <hi>in praecepto quo debemus diligere proximum, et sancti Angeli continentur, a quibus tanta nobis officia impenduntur misericordiae</hi>.</p>
</div2>
<div2 n="11"><head>Articulus 11</head>
<p><milestone id="arg." unit="section"/><A NAME="70630"/>Undecimus articulus est, an Angeli moventes corpora caelestia, mediantibus motibus corporum caelestium sint factores omnium corporum humanorum naturaliter in esse productorum, secundum quod facere attribuitur causis naturalibus, idest sint de potentia in actum eductores.</p>
</div2>
<div2 n="12"><head>Articulus 12</head>
<p><milestone id="arg." unit="section"/><A NAME="70631"/>Duodecimus articulus est, an Angeli moventes caelestia corpora, mediantibus motibus caelestium corporum sint factores etiam omnium animalium irrationalium quae moventur vel vivunt tam in mari quam in terra, naturaliter in esse productorum.</p>
</div2>
<div2 n="13"><head>Articulus 13</head>
<p><milestone id="arg." unit="section"/><A NAME="70632"/>Tertius decimus, an etiam omnium terrae nascentium eodem modo.</p>
</div2>
<div2 n="14"><head>Articulus 14</head>
<p><milestone id="arg." unit="section"/><A NAME="70633"/>Quartus decimus, an etiam omnium metallorum et cetera.</p>
<p><milestone id="ad arg." unit="section"/><A NAME="70634"/>Ad omnes istos articulos est una responsio.
	Quia cum corpora caelestia sint causa generationis inferiorum corporum, ut patet per auctoritatem Dionysii supra inductam, consequens est quod Angeli moventes caelestia corpora sint etiam huius generationis causa: unde Augustinus in libro LXXXIII quaestionum dicit, quod <hi>unaquaeque res visibilis in hoc mundo habet angelicam potestatem sibi praepositam</hi>.</p>
</div2>
<div2 n="15"><head>Articulus 15</head>
<p><milestone id="arg." unit="section"/><A NAME="70635"/>Quintus decimus articulus est, an Angelus habeat virtutem infinitam inferius.</p>
<p><milestone id="ad arg." unit="section"/><A NAME="70636"/>Ad quod dicendum, quod hoc potest capi dupliciter.
	Uno modo quod virtus Angeli non sit comprehensibilis ab aliquo inferiorum; et hoc modo inducitur in libro de causis, et a philosophis Platonicis: et Dionysius dicit, VI cap. caelestis hierarchiae: <hi>quot quidem sunt et quales supercaelestium substantiarum ornatus, et qualiter secundum ipsas hierarchiae perficiuntur, solam manifeste scire dico deificam ipsarum hierarchiam; praeterea et ipsas cognovisse proprias virtutes et illuminationes, et ipsorum sanctam et supermundanam bonam ordinationem</hi>.
	Impossibile est enim nos scire supercaelestium mentium ministeria.
	Hoc enim dicitur esse unicuique infinitum quod est ei incomprehensibile.
	Alio modo potest sic intelligi quod habeat infinitam virtutem supra ea quae infra ipsum sunt; et hoc est falsum et erroneum.
	Posset etiam dici virtus Angeli infinita inferius, quia non est finita per aliquam materiam corporalem in qua recipiatur, sicut sunt finitae virtutes formarum materialium.
	Est tamen simpliciter finita virtus Angeli secundum mensuram suae essentiae, quae finita est.</p>
</div2>
<div2 n="16"><head>Articulus 16</head>
<p><milestone id="arg." unit="section"/><A NAME="70637"/>Sextus decimus articulus est, an Angelus possit movere totam molem terrae, et usque ad globum lunae, licet nunquam moverit vel moturus sit.</p>
<p><milestone id="ad arg." unit="section"/><A NAME="70638"/>Videtur mihi dicendum, quod naturali sua virtute hoc non potest: quia nulla virtus creaturae potest immutare ordinem principalium partium universi, ad quem pertinet quod terra sit in medio locata.
	Videtur tamen mihi contrarium posse tolerari absque fidei periculo, si tamen referat intentionem suam ad ponderis quantitatem, non ad praedictum ordinem universi.
	Certum est enim quod naturali sua virtute Angelus potest alicuius ponderis terram movere; sed usque ad quanti ponderis quantitatem movere possit, non potest a nobis determinari.
	Si autem quaeritur de motu circulari, per quem dictus ordo non variatur, videtur quod naturaliter terra quiescat, ut vult philosophus in Lib. de caelo.</p>
</div2>
<div2 n="17"><head>Articulus 17</head>
<p><milestone id="arg." unit="section"/><A NAME="70639"/>Decimus septimus articulus est, an Angeli moventes orbes sint de numero virtutum.</p>
<p><milestone id="ad arg." unit="section"/><A NAME="70640"/>Videtur mihi quod satis probabiliter hoc dici possit; nec video quid inconveniens inde sequatur, cum et Origenes exponens illud Matth.
	XXIV, 29: <hi>virtutes caelorum commovebuntur</hi>, dicat, quod <hi>conveniens est caelorum rationabiles virtutes pati stuporem remotas a primis functionibus suis</hi>.
	Hoc tamen omnino asserendum non videtur.</p>
</div2>
<div2 n="18"><head>Articulus 18</head>
<p><milestone id="arg." unit="section"/><A NAME="70641"/>Decimus octavus articulus est, an illud Eccle.
	I, 6: <hi>in circuitu pergit spiritus</hi>, sic possit exponi: spiritus, puta angelicus, pergit in circuitu caeli, et pergendo caelum movere facit in circuitu.</p>
<p><milestone id="ad arg." unit="section"/><A NAME="70642"/>Non video quare haec expositio sustineri non possit; praesertim cum dicat Augustinus in I super Gen. ad litteram cap.
	XX, quod ideo <hi>multis exitibus verba Scripturae exponuntur, ut se ab irrisione cohibeant litteris saecularibus inflati</hi>.</p>
</div2>
<div2 n="19"><head>Articulus 19</head>
<p><milestone id="arg." unit="section"/><A NAME="70643"/>Decimus nonus articulus est, an si motus caeli cessaret, ordine naturae omne ferrum in elementa in instanti resolveretur.</p>
</div2>
<div2 n="20"><head>Articulus 20</head>
<p><milestone id="arg." unit="section"/><A NAME="70644"/>Vigesimus articulus est, an similiter esset de omni elemento corruptibili.</p>
</div2>
<div2 n="21"><head>Articulus 21</head>
<p><milestone id="arg." unit="section"/><A NAME="70645"/>Vigesimus primus articulus est, an similiter totus mundus quantum ad corruptibile.</p>
</div2>
<div2 n="22"><head>Articulus 22</head>
<p><milestone id="arg." unit="section"/><A NAME="70646"/>Vigesimus secundus articulus est, an si non esset lux stellarum, ordine naturae omnes homines corruptibiles morerentur in instanti.</p>
</div2>
<div2 n="23"><head>Articulus 23</head>
<p><milestone id="arg." unit="section"/><A NAME="70647"/>Vigesimus tertius articulus est, an similiter omnia animalia irrationalia.</p>
<p><milestone id="ad arg." unit="section"/><A NAME="70648"/>Ad omnia ista est eadem responsio.
	Ut enim dictum est, superiora corpora per suum motum et lumen sunt causa generationis et corruptionis et vitae corporalis in inferioribus corporibus.
	Non est ergo dubium quin remota tali causa removeatur effectus: praesertim cum valde consonum fidei videatur, secundum quam ponimus, quod transeunte figura huius mundi, et motu caeli cessante per voluntatem Dei, sola elementa innovata remanebunt, et homines immortales effecti erunt virtute divina.
	Sed si fiat vis in hoc quod dicitur, in instanti, dicitur quod licet talis resolutio non sit in instanti, cum sit motus, principium tamen eius in instanti esse potest.</p>
</div2>
<div2 n="24"><head>Articulus 24</head>
<p><milestone id="arg." unit="section"/><A NAME="70649"/>Vigesimus quartus articulus est, an post diem iudicii omnia corpora sanctorum erunt incorruptibilia per naturam, sive naturaliter, quia cessabit motus caeli, qui est causa corruptionis.</p>
</div2>
<div2 n="25"><head>Articulus 25</head>
<p><milestone id="arg." unit="section"/><A NAME="70650"/>Vigesimus quintus articulus, an similiter corpora damnatorum.</p>
<p><milestone id="ad arg." unit="section"/><A NAME="70651"/>Ad hoc videtur dicendum, quod cum dicitur aliquid incorruptibile esse per naturam significatur per naturam esse incorruptionis causam; cum praepositio per causam designet.
	Est autem duplex causa: scilicet per se, et per accidens.
	Per se quidem causa alicuius est quod directe est illius causa per suam virtutem, sicut aqua est causa infrigidandi; per accidens autem est causa alicuius, quod indirecte causat illud, puta removendo causam contrariam; sicut removens ignem de domo est causa infrigidationis eius.
	Cum ergo dicitur cessante motu caeli corpus hominis esse incorruptibile per naturam, si ly per dicit causam per se, falsum est: non enim ad hoc se extendit virtus naturae creatae, ut causare possit incorruptionem corporis ex contrariis compositi.
	Si autem dicit causam per accidens, sic aliquo modo verum est quod dicitur; quia subtracta causa universalis corruptionis naturalis, subtrahitur corruptio.
	In hoc etiam sensu melius diceretur negative quam privative; puta si sic diceretur: cessante motu caeli, corpus hominis, si divina virtute remaneat, non erit corruptibile per naturam.
	Verum, quia semper id quod est per se potius est eo quod est per accidens, potius videtur dicendum, quod erit corruptibile per naturam, sed incorruptibile per gratiam, vel iustitiam.
	Vel si contrarium dicatur, debet dici cum determinatione sanum sensum exprimente.</p>
</div2>
<div2 n="26"><head>Articulus 26</head>
<p><milestone id="arg." unit="section"/><A NAME="70652"/>Vigesimus sextus articulus est, an damnati in suis corporibus in Inferno sentiant poenas ignis per apprehensionem et receptionem speciei ignis per modum afflictivum et laesivum.</p>
<p><milestone id="ad arg." unit="section"/><A NAME="70653"/>Ad hoc dicendum est, quod cum secundum fidem dicamus corpora damnatorum in Inferno afflictionem ex igne pati, nec tempus consumi, secundum illud Augustini, XXI de Civit.
	Dei, c.
	II: <hi>humana corpora non solum nunquam morte dissolventur, sed in aeternorum quoque ignium durabunt tormentis</hi>, necesse est in eis ponere id quod afflictionem facit, idest receptionem speciei sensibilis.
	Oportet etiam removere id quod consummare posset, scilicet transmutationem naturae corporum.
	Nec video quid calumniae habeat articulus.</p>
</div2>
<div2 n="27"><head>Articulus 27</head>
<p><milestone id="arg." unit="section"/><A NAME="70654"/>Vigesimus septimus articulus est, an sententia Christi in iudicio erit corporalis, vel spiritualis.</p>
<p><milestone id="ad arg." unit="section"/><A NAME="70655"/>Dicitur, quod licet utrumque esse possit, probabilius tamen videtur quod sit spiritualis, quia et alia quae tunc agentur, spiritualiter divina virtute agentur.
	Ut enim dicit Augustinus, XX de Civit.
	Dei, c.
	XIV: <hi>divina virtute fiet ut cuique opera sua vel bona vel mala, cuncta in memoriam revocentur, et mentis intuitu mira celeritate cernantur, ut accuset vel excuset scientia conscientiam, atque ita simul omnes et singuli iudicentur</hi>.</p>
</div2>
<div2 n="28"><head>Articulus 28</head>
<p><milestone id="arg." unit="section"/><A NAME="70656"/>Vigesimus octavus articulus est an Christus venit tollere nisi peccatum originale principaliter, seu principalius inter omnia peccata quae tollere venit.</p>
<p><milestone id="ad arg." unit="section"/><A NAME="70657"/>Ad quod dicendum, quod Christus, quantum est in se, venit tollere omnia peccata.
	Donum enim Christi, ut apostolus dicit Rom.
	V, 15, excedit peccatum Adae: nam unum tantum ex uno in condemnationem; gratia autem ex multis delictis in iustificationem.
	Tanto autem principalius contra aliquod peccatum venit, quanto est maius.
	Peccatum autem quod originaliter contrahitur, licet sit minus gravitate et reatu poenae, est tamen maximum communitate, secundum illud apostoli Rom.
	V, 12: <hi>in quo omnes peccaverunt</hi>.
	Et quantum ad hoc potest dici, quod Christus principaliter venit tollere originale: unde super illud Ioan.
	I, 29: <hi>ecce qui tollit peccatum mundi</hi>, dicit Glossa: <hi>peccatum mundi dicitur peccatum originale, quod est commune toti mundo</hi>.</p>
</div2>
<div2 n="29"><head>Articulus 29</head>
<p><milestone id="arg." unit="section"/><A NAME="70658"/>Vigesimus nonus articulus est, an nomina sanctorum digito Dei scripta sint in caelis ad honorem eorum.</p>
<p><milestone id="ad arg." unit="section"/><A NAME="70659"/>Videtur mihi non esse verum.
	Si tamen dicatur quod sic, nullum est periculum.</p>
</div2>
<div2 n="30"><head>Articulus 30</head>
<p><milestone id="arg." unit="section"/><A NAME="70660"/>Trigesimus articulus est, an nomina impiorum in Inferno existentium, digito Dei scripta sint in terra ad vituperium eorum.</p>
<p><milestone id="ad arg." unit="section"/><A NAME="70661"/>Non hoc verum puto, si corporaliter intelligatur.
	In nullo tamen fides obsistit, ut mihi videtur.</p>
</div2>
<div2 n="31"><head>Articulus 31</head>
<p><milestone id="arg." unit="section"/><A NAME="70662"/>Trigesimus primus articulus est, an Infernus sit in centro vel circa centrum terrae.</p>
<p><milestone id="ad arg." unit="section"/><A NAME="70663"/>Ad hoc dicendum videtur, quod locus Inferni sit infra terram; unde Augustinus in libro Retractationum II, cap.
	XXIV dicit: <hi>de Inferis magis, ut videtur, dicere debuissem quod sub terris sint, quam rationem reddere cur sub terris esse dicantur</hi>.
	Ubi tamen sit Infernus, an circa centrum terrae, vel circa superficiem, nihil arbitror ad doctrinam fidei pertinere: et superfluum est de talibus sollicitari asserendo vel improbando.</p>
</div2>
<div2 n="32"><head>Articulus 32</head>
<p><milestone id="arg." unit="section"/><A NAME="70664"/>Trigesimus secundus articulus est, an liceat disputare an anima Christi sit ex traduce, determinando quod verum est.</p>
<p><milestone id="ad arg." unit="section"/><A NAME="70665"/>Hic articulus dubie positus est.
	Si enim intelligatur quod liceat disputare et determinare hoc esse verum quod anima Christi sit ex traduce, erroneum est, quia nullius hominis anima est ex traduce: multo ergo minus anima Christi, cuius etiam corpus est virtute spiritus sancti formatum.
	Si autem intelligatur quod liceat disputare an anima Christi sit ex traduce, et circa hoc determinare illud quod veraciter fides Catholica tenet, scilicet quod non, non video quare hoc non liceat, cum quotidie in scholis magistrorum disputetur et de Trinitate et de aliis articulis fidei, non propter dubitationem, sed propter veritatis intellectum et manifestationem et confirmationem.
	Posset tamen hoc per accidens in aliquo casu esse malum: puta si coram simplicibus et paratis ad errandum talia disputarentur.</p>
</div2>
<div2 n="33"><head>Articulus 33</head>
<p><milestone id="arg." unit="section"/><A NAME="70666"/>Trigesimus tertius articulus est, an illud verbum philosophi de animalibus Lib.
	XVI, cap.
	VI, scilicet: <hi>corpus spermatis, cum quo exit spiritus, qui est virtus principii animae, qui est separatus a corpore, et est res divina; et talis dicitur intellectus</hi>, sic possit vel debeat exponi, idest: ille spiritus seu virtus formativa dicitur intellectus per similitudinem, quia sicut intellectus operatur sine organo, ita illa virtus.</p>
<p><milestone id="ad arg." unit="section"/><A NAME="70667"/>Dicitur, quod illam auctoritatem philosophi hoc modo exponit Commentator eius Meteororum VII.
	Nec dicitur res divina quia sit per essentiam Deus, sed per quandam similitudinis participationem; sicut quodlibet magnum et admirabile solet dici divinum.
	Nec video quid pertineat ad doctrinam fidei, qualiter philosophi verba exponantur.</p>
</div2>
<div2 n="34"><head>Articulus 34</head>
<p><milestone id="arg." unit="section"/><A NAME="70668"/>Trigesimus quartus articulus est, an aliquid de substantia caeli intret compositionem corporis naturaliter compositi ex quatuor elementis per effectum suae virtutis.</p>
</div2>
<div2 n="35"><head>Articulus 35</head>
<p><milestone id="arg." unit="section"/><A NAME="70669"/>Trigesimus quintus articulus est, an aliquid de substantia caeli intret compositionem corporis vivi et animati.</p>
<p><milestone id="ad arg." unit="section"/><A NAME="70670"/>Dicitur, quod cum aliquid dicitur de substantia caeli, si haec praepositio de designet causam materialem, sic credo esse falsum, non tamen periculosum, nec contra fidem.
	Si autem designet habitudinem causae efficientis, sic puto non solum esse verum, sed necessarium, ut patet per auctoritatem Dionysii supra inductam: et hic sensus determinatur per hoc quod dicitur, <hi>per effectum suae virtutis</hi>.</p>
</div2>
<div2 n="36"><head>Articulus 36</head>
<p><milestone id="arg." unit="section"/><A NAME="70671"/>Trigesimus sextus articulus est, an corpora sanctorum glorificata lucebunt plus quam sol, et sol septuplum quam nunc, et corpora sanctorum septuplum quam tunc sol.</p>
<p><milestone id="ad arg." unit="section"/><A NAME="70672"/>Dicitur ad primum, quod Chrysostomus exponens illud Matth.
	XIII, 43: <hi>tunc iusti fulgebunt sicut sol in regno patris eorum</hi>, dicit: <hi>non quia ita solum sicut sol, sed quia hoc sidere nihil lucidius scimus</hi>.
	Alia vero quae sequuntur, non occurrit quare tute dici non possint; praesertim cum in innovatione mundi certum sit secundum Catholicam doctrinam quod tota creatura corporalis meliorabitur, <hi>quae revelationem filiorum Dei expectat</hi>, ut dicitur Rom.
	VIII, 19.
	Hieronymus etiam dicit super illud Matth.
	XXIV, 29: <hi>sol obscurabitur, et luna non dabit lumen suum: non hoc diminutione luminis accidet, cum solem legamus septuplum luminis habiturum; sed comparatione verae lucis, omnia visui apparebunt tenebrosa</hi>.</p>
</div2>
<div2 n="37"><head>Articulus 37</head>
<p><milestone id="arg." unit="section"/><A NAME="70673"/>Trigesimus septimus articulus est, an Angeli quos vidit Maria Magdalena circa sepulcrum domini post eius resurrectionem, lacrymabili voce consolati sint eam.</p>
<p><milestone id="ad arg." unit="section"/><A NAME="70674"/>Ad hoc mihi dicendum videtur, quod ea quae in apparitione Angelorum contingunt, ad quandam significationem sunt referenda, non ad proprietatem substantiae ipsorum, ut patet per Dionysium, ult. cap.
	Cael.
	Hierarch.; unde sicut in Scripturis sacris aliqua per similitudinem leguntur de Deo ad iram vel tristitiam vel aliquid humanum pertinentia; ita etiam nihil prohibet in apparitionibus Angelorum aliquid tale propter aliquam significationem demonstrari.
	Et licet Angelis resurrectionis nuntiis magis congruant signa gaudii propter rem nuntiatam, nihil tamen prohibet quin aliqua doloris signa ostenderent, ut tales se mulieri flenti ostenderent, qualem se ipsam interius exhibebat, sicut Gregorius dicit de domino apparente duobus discipulis in effigie peregrini.</p>
</div2>
<div2 n="38"><head>Articulus 38</head>
<p><milestone id="arg." unit="section"/><A NAME="70675"/>Trigesimus octavus articulus est, an homo posset videre oculo mentis omnia quae aguntur in corde hominis habentia impressionem exterius in corpore, si haberet visum acutum ut Diabolus.</p>
<p><milestone id="ad arg." unit="section"/><A NAME="70676"/>De hoc ita dicit Augustinus in libro de divinatione Daemonum: <hi>hominum dispositiones non solum voce prolatas, sed et cogitatione conceptas Daemones consignant; quae cum ex anima exprimuntur in corpore, tota facilitate perdiscunt</hi>; et in libro II Retractationum c.
	XXX dicit: <hi>pervenire ista ad notitiam Daemonum, per nonnulla experimenta compertum est.
	Verum signa quaedam dantur ex corpore cogitantium, illis sensibilia, nos autem latentia.
	An autem alia in speciali cognoscant, aut difficillime potest ab hominibus, aut omnino non potest inveniri</hi>.
	Ex quibus patet quod Daemones cogitatione cordium cognoscere possunt quae per aliquos corporis motus manifestantur.
	Nec hoc est mirum, cum etiam subtiles medici per pulsum deprehendant interiores animae passiones; et dicitur Eccli.
	XIX, 26: <hi>ex visu cognoscitur vir, et ab occursu faciei cognoscitur sensatus</hi>.</p>
</div2>
<div2 n="39"><head>Articulus 39</head>
<p><milestone id="arg." unit="section"/><A NAME="70677"/>Trigesimus nonus articulus est, an licet ascendendo immediate Mars sit supra solem quantum ad situm, tamen sit immediate supra lunam quantum ad dominium in prima hora Martis.</p>
<p><milestone id="ad arg." unit="section"/><A NAME="70678"/>Ad hoc dicendum videtur, quod si dominium Martis et lunae referatur ad liberum arbitrium, est erroneum.
	Si autem referatur ad corporales et naturales res, nulla sequitur absurditas in fidei doctrina.
	Dicit enim Augustinus, V de Civ.
	Dei, c.
	VI: <hi>non usquequaque dici potest ad solam corporum differentiam afflatus quosdam valere sidereos</hi>; immo etiam hoc verum est secundum ordinem dierum; nam cum septem planetis septem horae secundum astrologos deputentur, cum vigintiquatuor horae sint naturalis diei, consequens est ut prima feria in vigesima secunda hora diei luna dominium habeat, sicut et in prima eiusdem: unde reincipiendo a Saturno, vigesimatertia hora ei deputabitur, et vigesimaquarta Iovi, prima diei sequentis Marti deputabitur.
	Sed hoc nihil ad doctrinam fidei pertinet nec asserere nec improbare.</p>
</div2>
<div2 n="40"><head>Articulus 40</head>
<p><milestone id="arg." unit="section"/><A NAME="70679"/>Quadragesimus articulus est, an in Inferno erit fletus corporalis quantum ad lacrymarum resolutionem.</p>
<p><milestone id="ad arg." unit="section"/><A NAME="70680"/>Puto quod non erit: quia cum fletus ille sit infinitus, et nihil corporibus damnatorum adiiciatur per nutrimentum, sequeretur quod aliquando per fletum corpora resolverentur et consumerentur; quod est contra fidem.</p>
</div2>
<div2 n="41"><head>Articulus 41</head>
<p><milestone id="arg." unit="section"/><A NAME="70681"/>Quadragesimus primus articulus est, an in Inferno erit corporalis vermis.</p>
<p><milestone id="ad arg." unit="section"/><A NAME="70682"/>Hoc Augustinus sub dubio relinquit, XXI de Civ.
	Dei, licet in XX eiusdem dicat hoc probabilius videri, quod ignis referatur ad corpus, vermis tropice ad animam: quod etiam mihi probabilius videtur.</p>
</div2>
<div2 n="42"><head>Articulus 42</head>
<p><milestone id="arg." unit="section"/><A NAME="70683"/>Quadragesimus secundus articulus est, an sciri possit distantia superficiei terrae ab eius centro.</p>
<p><milestone id="ad arg." unit="section"/><A NAME="70684"/>Videtur quod sic, secundum tamen modum demonstrationis astrologicae, non geometricae.
	Haec sunt, pater reverende, quae pro nunc occurrunt, licet plura sint extra theologiae limites requisita.</p>


</div2></div1>
<div1><head>Responsio de 108 articulis ad magistrum Ioannem de Vercellis</head>
<div2 n="1"><head>Quaestio 1</head>
<p><milestone id="q. 1" unit="section"/><A NAME="70685"/>Primo considerandum est, quod ratio cuiuslibet est quam significat nomen eius, sicut ratio lapidis est quam significat nomen eius.
	Nomina autem sunt signa intellectualium conceptionum: unde ratio uniuscuiusque rei significata per nomen, est conceptio intellectus, quam significat nomen.
	Haec autem conceptio intellectus est quidem in intellectu sicut in subiecto, in re autem intellecta sicut in repraesentato: nam conceptiones intellectuum sunt similitudines quaedam rerum intellectarum.
	Si autem conceptio intellectus non assimilaretur rei, falsa esset conceptio de re illa, sicut si intelligeret esse lapidem quod non est lapis.
	Ratio igitur lapidis est quidem in intellectu sicut in subiecto, in lapide autem sicut in eo quod causat veritatem in conceptione intellectus intelligentis lapidem talem esse.
	Cum igitur intellectus rem aliquam comprehendit, una conceptione perfecte illam rem repraesentat; et sic diversas conceptiones contingit esse diversarum rerum.
	Intellectus autem noster Deum comprehendere non potest, nec ipsum in essentia sua videre in statu viae, sed aliqualiter ex rebus creatis ipsum cognoscit.
	Diversae autem perfectiones rerum creatarum, puta sapientia, voluntas, et huiusmodi, repraesentant quidem imperfecte divinam perfectionem: ex hoc enim quod aliqua creatura est sapiens, aliqualiter accedit ad divinam similitudinem; similiter ex hoc quod est potens, et ex hoc quod est volens; ita tamen quod quidquid perfectionis seu nobilitatis competit creaturae, etiam Deo competit, qui est creaturarum causa effectiva aequivoca.
	Sed tamen haec diversa eminentius competunt Deo secundum simplicem essentiam suam.
	Et similiter intellectus noster ex rebus creatis scientiam accipiens per diversas conceptiones assimilatur uni divinae essentiae, licet imperfecte.
	Sic igitur bonitas, sapientia, et potentia, et si quid aliud huiusmodi de Deo dicimus, differunt ratione propter diversas conceptiones intellectus nostri, sed sunt idem re, quia essentia divina est una et eadem, quam intellectus noster diversis conceptionibus repraesentat; sicut etiam diversae res repraesentant essentiam divinam diversis formis.
	Sic igitur sane intelligi potest quod primo ponitur: <hi>quia omnis perfectio est in Deo verissime, cum alia sit sapientiae, alia bonitatis verissima ratio, oportet quod haec in Deo differant ratione; quia vero modo simplici in ipso sunt, sunt idem re</hi>.
	Calumniose autem contra haec obiicitur, quod ipsa differentia sapientiae et bonitatis in Deo sit, et non solum in intellectu creato.
	Non enim haec intellexit scribens, sed quod in Deo, idest cum de Deo dicuntur, differunt ratione, idest secundum diversas conceptiones intellectus nostri, quae unam divinam essentiam repraesentent, licet imperfecte.
	Patet enim iam ex dictis, quod ratio de qua mentio fit, est quidem in intellectu sicut in subiecto, in essentia autem divina sicut in repraesentato.
	Item quod secundo obiicitur, quod ratio bonitatis divinae includit in se sapientiam, quia bonitas divina est sapientia, non valet: quia bonitas divina est divina sapientia ex hoc quod est divina, non ex hoc quod est bonitas; neque ex hoc quod est sapientia, est bonitas.
	Hoc autem pertinet ad rationem bonitatis et sapientiae, scilicet quod competit bonitati inquantum est bonitas, et sapientiae inquantum sapientia.
	Unde patet quod etiam tertium non valet: non enim pertinet ad rationem bonitatis et sapientiae quod huic vel illi convenit inquantum est divina, sed quod competit bonitati inquantum est bonitas, et sapientiae inquantum est sapientia, ut dictum est.</p>
</div2>
<div2 n="2"><head>Quaestio 2</head>
<p><milestone id="q. 2" unit="section"/><A NAME="70686"/>Ex praemissis etiam patet, quod sanum intellectum habere potest quod secundo ponitur, scilicet: <hi>ratio qua differunt divina attributa, partim fundatur super rem, partim super intellectum</hi>.
	Oportet tamen quod aliter et aliter fundetur super utrumque.
	Nam rationes quibus attributa differunt, fundantur in intellectu nostro, quia sunt in eo sicut in subiecto.
	Fundantur autem super rem, quia sunt similitudines quaedam repraesentantes essentiam divinam suo modo: sic enim dicitur ratio lapidis fundari super rem, inquantum conceptio intellectus repraesentat lapidem.
	Quod autem in contrarium obiicitur, scilicet id quod omnino unum est, non est diversitatis fundamentum, patet esse falsum ex praemissis: nam eadem divina essentia a diversis repraesentatur et in intellectu et in natura.
	Sic autem intellexit scribens, rationes diversorum attributorum fundari super essentiam divinam, sicut super repraesentatum per diversas conceptiones intellectus nostri, quas nomina diversa significant.</p>
</div2>
<div2 n="3"><head>Quaestio 3</head>
<p><milestone id="q. 3" unit="section"/><A NAME="70687"/>Ex eisdem etiam patet hoc quod tertio ponitur sanum habere intellectum, scilicet, <hi>diversitas rationis potentiae, sapientiae et bonitatis fundatur in intellectu sicut in subiecto, in Deo sicut in obiecto, quod praestat causam et fulcimentum suae veritati</hi>.
	Ut tamen intelligatur, <hi>quod praestat fulcimentum veritati</hi>, inquantum repraesentatur per unamquamque conceptionem intellectus nostri intelligentis huiusmodi attributa: non autem quantum ad hoc quod ipsa diversitas attributorum repraesentet aliquam diversitatem in Deo, ut in contrarium obiicitur.
	Haec enim diversitas conceptionum seu rationum non provenit ex diversitate Dei, sed ex defectu intellectus nostri, qui rem unam perfecte non potest intelligere nisi per multa, qui intelligit attributa secundum quod perfectio invenitur in rebus creatis.</p>
</div2>
<div2 n="4"><head>Quaestio 4</head>
<p><milestone id="q. 4" unit="section"/><A NAME="70688"/>Quod vero quarto ponitur: <hi>in Deo non est infinitas extensiva, sed intensiva</hi>, non sic est in scripto; ibi enim sic scriptum est: <hi>quod obiicitur de infinita emanatione: respondeo.
	Infinitas extensiva, imperfectionis est, cum recedat ab unitate; infinitas vero intensiva, perfectionis est, cum accedat ad unitatem.
	Prima ergo Deo non convenit, sed secunda</hi>.
	Patet enim quod loquitur de infinitate emanationis.
	Emanatio autem extensionem habere potest secundum numerum, saltem in creaturis: licet Deus habere non possit extensionem secundum quantitatem dimensivam.
	Intensiva autem dicitur infinitas emanationis, etsi non proprie, eo tamen modo loquendi quo dicitur Deus intensus in bonitate, quia est summe bonus.
	Emanatio autem divina non est extensive infinita, quia non est infinitus numerus personarum emanantium, licet emanatio divina sit aeterna, ut obiiciens proponit.</p>
</div2>
<div2 n="5"><head>Quaestio 5</head>
<p><milestone id="q. 5" unit="section"/><A NAME="70689"/>Quod vero quinto ponitur: <hi>in Deo producere personas non est de ratione perfectionis, sed in creaturis esset</hi>, simpliciter intellectum falsum est; nisi addatur quod non est de ratione perfectionis absolutae, vel ad se dictae; et hoc videtur ipse intelligere per ea quae subdit, licet non bene exprimat; subdit enim: <hi>quia dicit tantum quid quod non est ad aliquid</hi> sic producere personam in creatura.</p>
</div2>
<div2 n="6"><head>Quaestio 6</head>
<p><milestone id="q. 6" unit="section"/><A NAME="70690"/>Quod vero sexto ponitur, <hi>relatio in divinis comparata ad essentiam, ratio sola est; comparata ad obiectum cuius est, sic res quaedam est</hi>, sic intelligitur: quia relatio comparata ad essentiam, differt solum ratione ab ea, ab opposita autem relatione differt realiter; unde postea subdit: <hi>ipsa enim relatio, scilicet per comparationem ad essentiam, idem est quod ipsa res, sed differt ratione</hi>; non autem intelligitur quod relatio sit solum ratio, cui non respondeat res aliqua, ut obiiciens calumniatur.</p>
</div2>
<div2 n="7"><head>Quaestio 7</head>
<p><milestone id="q. 7" unit="section"/><A NAME="70691"/>Quod vero septimo ponitur, <hi>lux est qualitas agentis universalis, idest caeli</hi>, intelligitur universalis in genere naturalium agentium, et non simpliciter, ut obiiciens intellexit: lux enim etsi sit in aere, est tamen in eo a corpore caelesti, sicut calor in aqua ab igne.
	Sicut igitur calor est propria qualitas ignis, licet sit in aliis corporibus ab igne, ita lux potest dici propria qualitas caeli, licet sit in aliis corporibus causata a caelo.</p>
</div2>
<div2 n="8"><head>Quaestio 8</head>
<p><milestone id="q. 8" unit="section"/><A NAME="70692"/>Quod vero octavo ponitur, <hi>quia in hoc nomine Deus, tam res quam modus significandi idem est cum persona, ideo potest hoc nomen Deus supponere pro persona</hi>, non sic intelligitur, quod modus significandi sit idem cum persona, ut obiiciens intellexit: sed quod modus significandi in hoc nomine Deus, est idem modo significandi personae quantum ad hoc quod utrumque significat in concreto.</p>
</div2>
<div2 n="9"><head>Quaestio 9</head>
<p><milestone id="q. 9" unit="section"/><A NAME="70693"/>Quod vero nono dicitur, <hi>generatio divina non terminatur ad relationem, sed ad hypostasim quae est subiecta</hi>, verum est si intelligatur de substantia prout significat suppositum, non autem si intelligatur de substantia quae est essentia vel natura.
	Nec valet quod obiicitur in contrarium.
	Relatio in divinis est hypostasis: ergo si terminatur ad hypostasim, terminatur ad relationem; sicut non valet, essentia divina est hypostasis, ergo generatio divina terminatur ad essentiam: sicut enim essentia divina non generatur, ita nec filiatio, sed filius.</p>
</div2>
<div2 n="10"><head>Quaestio 10</head>
<p><milestone id="q. 10" unit="section"/><A NAME="70694"/>Quod vero decimo ponitur, <hi>quamvis haec concedatur sub aliqua improprietate, natura de natura, lux de luce, substantia de substantia, Deus de Deo, non tamen communiter conceditur haec, essentia de essentia</hi>, male dictum est, quantum ad hoc quod dicitur, quod Deus de Deo improprie dicatur.
	Est enim haec propria, Deus de Deo, sicut et haec, Deus genuit Deum, ut obiiciens dicit, et ut ipsemet in quarta distinctione determinat; unde arbitror ex errore scriptoris accidisse.</p>
</div2>
<div2 n="11"><head>Quaestio 11</head>
<p><milestone id="q. 11" unit="section"/><A NAME="70695"/>Quod vero undecimo proponitur, <hi>etsi eadem sit natura in patre et filio et spiritu sancto, non tamen eodem modo se habens</hi>, dubium sensum habet.
	Si enim intelligat modum essentialem, expresse falsum est: puta si diceret, quod melius aut perfectius essentia sit in uno quam in alio; si autem intelligat modum relativum, secundum quod Hugo de sancto Victore, in Lib. de Trin., cuilibet personae attribuit quendam essendi modum, sic verum est quod dicitur: quia licet essentia non referatur ut sit generans vel genita, sicut obiiciens dicit, est tamen essentia per generationem accepta vel communicata.
	Essentia igitur divina est in patre ut non accepta ab alio; in filio ut accepta per generationem; in spiritu sancto ut accepta per processionem.</p>
</div2>
<div2 n="12"><head>Quaestio 12</head>
<p><milestone id="q. 12" unit="section"/><A NAME="70696"/>Quod vero duodecimo ponitur, <hi>productio a natura et a voluntate potest intelligi tripliciter: a natura solum, aut a voluntate solum, aut a natura et voluntate simul: primo modo procedit filius, secundo modo creatura, tertio modo procedit spiritus sanctus</hi>, quantum ad id quod obiiciens contra opponit, non magnam difficultatem habet.
	Sic enim potest dici filius a natura et spiritus sanctus a natura et voluntate procedere, sicut dicitur filius esse natura de natura, sapientia de sapientia, licet pater et filius sint una natura et una sapientia.
	Sed magis videtur esse calumniosa ista distinctio, ex qua videtur relinqui spiritus sanctus quasi medio modo se habens inter filium et creaturam.
	Sicut igitur Deus pater filium non voluntate, sed natura produxit, ita de spiritu sancto sentiendum est: quod enim Deus producit voluntate, creatura est, ut Hilarius probat in Lib. de synodis.
	Dicitur tamen quod spiritus sanctus procedit per modum voluntatis, quia procedit ut amor, sicut et filius procedit per modum intellectus, inquantum procedit ut verbum: sicut tamen verbum procedit naturaliter a Deo dicente, ita et amor similiter a Deo amante.</p>
</div2>
<div2 n="13"><head>Quaestio 13</head>
<p><milestone id="q. 13" unit="section"/><A NAME="70697"/>Quod autem tertio decimo ponitur, <hi>generare non est actus naturae ut communis est, sed ut coniuncta cum proprietate suppositi generantis</hi>, quantum ad id quod obiiciens tangit, non multum videtur calumniabile, quia coniunctio potest referri ad intellectum vel locutionem nostram, ut puta cum dicimus, essentia et paternitas sunt in patre; non autem ad compositionem rei.
	Sed magis posset calumniari ex hoc quod dicitur, generatio est actus naturae in patre, si intelligeretur esse actus naturae, ut generantis; debet enim intelligi esse actus naturae ut quo generans generat: natura enim non generat, sed pater naturaliter generat filium.</p>
</div2>
<div2 n="14"><head>Quaestio 14</head>
<p><milestone id="q. 14" unit="section"/><A NAME="70698"/>Quod vero quarto decimo ponitur, <hi>potentiae enim ex parte operationum, scilicet creationis et generationis quae diversa sunt, et secundum quod prius et posterius se habent, habent distinctionem</hi>, sanum habet intellectum.
	Quamvis enim potentia creandi et generandi sit divina essentia, ut obiiciens tangit: tamen importat respectum quem non importat essentia; et quantum ad hunc respectum distinguitur potentia, licet non distinguatur essentia.
	Similiter etiam licet creationis actio sit Deus et divina essentia, tamen connotat effectum secundum quem distinguitur creatio a generatione, non autem secundum ipsam essentiam actionis, prout est ipsa essentia divina.</p>
</div2>
<div2 n="15"><head>Quaestio 15</head>
<p><milestone id="q. 15" unit="section"/><A NAME="70699"/>Quod autem quinto decimo ponitur, <hi>sicut aeternum prius est temporali, ita aliquid aeternum prius est secundum ordinem ad temporale; unde potentiae ordinatio ad actum aeternum generandi prior est ordine eius ad actum temporalem creandi</hi>, non habet calumniam: quia actus creandi dicitur temporalis quantum ad effectum connotatum, ratione cuius non conceditur quod Deus ab aeterno creet, licet actio eius sit aeterna, quae est divina essentia.
	Aeternum etiam licet non habeat ordinem ad aliquid temporale ut ad finem, habet tamen ordinem ad aliquid temporale, ut principium ad effectum: Deus enim qui est aeternus, est principium et finis omnis creaturae.</p>
</div2>
<div2 n="16"><head>Quaestio 16</head>
<p><milestone id="q. 16" unit="section"/><A NAME="70700"/>Quod vero sexto decimo ponitur, <hi>esse potest dupliciter accipi, simpliciter et absolute, et sic non est Deo proprium: vel cum praecisione, idest nullo addito, et sic est Deo proprium</hi>, calumniatur obiiciens non intelligens quod dicitur.
	Non enim hic accipitur absolute, secundum quod absolutum dicitur quod non dependet ab alio; sed absolute, idest universaliter.
	Similiter, quod dicitur <hi>cum praecisione, idest nullo addito</hi>, non bene intellexit.
	Intellexit enim scribens, quod esse cui nihil additur, sed est esse purum subsistens, est proprium Deo; non autem intellexit quod esse prout sine additione proponitur, sit proprium Deo.</p>
</div2>
<div2 n="17"><head>Quaestio 17</head>
<p><milestone id="q. 17" unit="section"/><A NAME="70701"/>Quod vero septimo decimo ponitur, <hi>veritates rerum comparatae ad subiectum diversae sunt, sed secundum quod comparantur ad intellectum divinum, una est omnium veritas</hi>, verissimum est; tamen illa una veritas non est veritas creata, ut obiiciens intellexit, sed veritas increata.</p>
</div2>
<div2 n="18"><head>Quaestio 18</head>
<p><milestone id="q. 18" unit="section"/><A NAME="70702"/>Quod vero decimo octavo ponitur, <hi>ratio creandi, ut est in creaturis, est invariabilis, et dicitur aeterna a carentia variationis</hi>, non recte impugnat obiiciens.
	Licet enim omnis creatura de non esse in esse producta sit, et pro tanto sit aliquo modo variabilis, tamen et definitiones et propositiones aliquae dicuntur invariabiles propter necessarium ordinem unius termini ad alium; sicut Socrates variabilis est, et similiter cursus eius et motus, et tamen hoc est invariabile: si currit movetur.
	Haec tamen invariabilitas non facit propositionem aeternam nisi secundum quod est in intellectu aeterno, scilicet divino.</p>
</div2>
<div2 n="19"><head>Quaestio 19</head>
<p><milestone id="q. 19" unit="section"/><A NAME="70703"/>Quod autem decimo nono ponitur, <hi>decima compositio est ex corpore heterogeneo et anima vegetabili; undecima ex corpore huiusmodi et anima vegetabili et sensibili, ut animal; duodecima ex his et anima rationali</hi>, improprie dictum est, ut obiiciens tangit, quia dat intelligere per copulam, quod anima rationalis sit aliud a vegetabili et sensibili; sed credo quod retulit copulam ad rationale tantum, non ad substantiam animae.
	Unde melius staret, si diceret, ex his et rationali, sicut dixit supra, ex anima vegetabili et sensibili.</p>
</div2>
<div2 n="20"><head>Quaestio 20</head>
<p><milestone id="q. 20" unit="section"/><A NAME="70704"/>Quod vero vigesimo ponitur, <hi>essentia divina non est ab alio in se, sed in persona filii</hi>, duplicem habet intellectum.
	Si enim intelligatur quod essentia divina in filio existens, sit ab alio, falsum est sicut obiiciens impugnat; si vero intelligatur quod essentia divina est in filio ab alio, idest a patre, verum est: a patre enim est, quod essentia divina sit in filio.</p>
</div2>
<div2 n="21"><head>Quaestio 21</head>
<p><milestone id="q. 21" unit="section"/><A NAME="70705"/>Quod autem vigesimo primo ponitur, <hi>essentia est principium actuum notionalium prout est coniuncta cum proprietatibus personalibus</hi>, non habet calumniam ex hoc quod dicit essentiam esse coniunctam proprietatibus eo modo quo supra expositum est.
	Habere autem calumniam magis videtur ex hoc quod dicitur, <hi>essentia est principium actuum notionalium</hi>: est enim falsum, si intelligatur essentia esse principium huiusmodi actuum ut generans vel spirans; sed si intelligatur esse principium actuum notionalium ut quo, consonat dictis Magistri, in VII dist. primi Lib., ubi dicit, quod potentia generandi est divina essentia; potentia autem generandi est principium generationis ut quo generans generat.</p>
</div2>
<div2 n="22"><head>Quaestio 22</head>
<p><milestone id="q. 22" unit="section"/><A NAME="70706"/>Quod autem vigesimo secundo ponitur, <hi>aliorum attributorum a natura et voluntate, principalitas non est ratione agentis, sed exemplaris tantum; unde respectu rei alterius essentia est, non respectu rei substantialis</hi>, hoc accipere voluit scribens, ex hoc quod philosophus distinguit in II Physic. duo principia agentia; dicens, eorum quae fiunt, alia fiunt a natura, alia a proposito vel voluntate.
	Potentia autem et virtus non distinguuntur ab his duobus, eo quod communiter se habent ad utrumque: est enim potentia et virtus et naturalis, et rationalis, sive voluntaria; similiter etiam intellectus in agendo non distinguitur a voluntate, quia intellectus non movet nisi mediante voluntate; procedit tamen in divinis aliquid per modum intellectus, scilicet verbum, sicut et spiritus sanctus per modum voluntatis, ut amor.</p>
</div2>
<div2 n="23"><head>Quaestio 23</head>
<p><milestone id="q. 23" unit="section"/><A NAME="70707"/>Quod vero vigesimo tertio ponitur, <hi>filius procedit ut verbum, et ars qua potest pater omnia producere; spiritus sanctus ut amor, quo amor vult ea producere</hi>, multiplicem habet intellectum.
	Potest enim intelligi, quod pater filio potest, et spiritu sancto velit; et sic falsum est, ut obiiciens impugnat.
	Potest etiam intelligi, quod pater possit producere filio et velit producere spiritu sancto; et sic verum est: nam pater omnia producit per filium et spiritum sanctum; et quod facit, manifestum est quod potest et vult.
	Potest ergo et vult omnia producere per filium.</p>
</div2>
<div2 n="24"><head>Quaestio 24</head>
<p><milestone id="q. 24" unit="section"/><A NAME="70708"/>Quod autem vigesimo quarto ponitur, <hi>spiritus sanctus procedit ut ratio volendi, creatura ut volitum</hi>, si intelligatur, spiritus sanctus esse ratio volendi ex parte volentis, falsum est, ut obiiciens tangit; quia non est patri ratio volendi quod non est ei ratio essendi.
	Si autem intelligatur ex parte voliti, verum est quod scribitur: finis enim est ratio volendi ea quae sunt ad finem.
	Nullus autem dubitat, spiritum sanctum esse causam productionis creaturarum, sicut patrem et filium.</p>
</div2>
<div2 n="25"><head>Quaestio 25</head>
<p><milestone id="q. 25" unit="section"/><A NAME="70709"/>Quod vero vigesimo quinto ponitur, <hi>spiritus sanctus procedit a patre et filio ut sunt plures agentes, sed tamen ut unum in principio quo agunt</hi>, recte potest intelligi.
	Nec est simile de processu creaturae, et spiritus sancti: quia spiritus sanctus requirit secundum rationem suae processionis in his a quibus procedit, distinctionem; procedit etiam ut nexus duorum: quod de creatura dici non potest.
	Nec oportet quod effectus sit simplicior causa, si spiritus sanctus procedit a pluribus secundum quod sunt plures aliquo modo: quia similitudo effectus ad causam agentem vel dissimilitudo attenditur secundum formam qua agens agit; pater autem et filius spirant potentia spirativa, quae est natura divina, quae est una in utroque.
	Non tamen haec dicuntur pro tanto quod in divinis sit causa et causatum, vel agens et factum; sed hoc modo haec dicuntur secundum quod loquimur de divinis modo humano.
	Nec etiam oportet quod si procedit a pluribus inquantum sunt plures, quod non procedat totaliter ab uno; sed quod non procedat ab uno sine respectu ad alterum.</p>
</div2>
<div2 n="26"><head>Quaestio 26</head>
<p><milestone id="q. 26" unit="section"/><A NAME="70710"/>Quod autem vigesimo sexto ponitur, <hi>quamvis spiritus procedat ab eis ut sunt plures secundum numerum agentium, non tamen secundum formam eos plurificantem</hi>, eandem habet rationem sicut praecedens.</p>
</div2>
<div2 n="27"><head>Quaestio 27</head>
<p><milestone id="q. 27" unit="section"/><A NAME="70711"/>Quod vero vigesimo septimo ponitur, <hi>non sequitur quod sit magis auctor, quia et mediate et immediate</hi>, si absolutum modum intelligit, falsum est.
	Si autem intelligat modum relativum, quantum ad aliquid verum est, et quantum ad aliquid falsum: quia relatio qua filius est principium spiritus sancti, est communis patri et filio.
	Unde quantum ad hanc, idem est modus relativus, sed relatio qua filius est a patre propria est ei.
	Secundum hunc igitur modum potest dici, quod filius alio modo est auctor spiritus sancti quam pater; inquantum filius haec habet ab alio, non autem pater.
	Et similiter potest dici de omnibus quae conveniunt patri et filio, quia omnia filius habet a patre, et pater a nullo.</p>
</div2>
<div2 n="28"><head>Quaestio 28</head>
<p><milestone id="q. 28" unit="section"/><A NAME="70712"/>Quod vero vigesimo octavo ponitur, <hi>Deus generans est nomen essentiale tractum ad personale, sicut potentia coniuncta actui notionali est notionalis</hi>, sanum intellectum habet.
	Nec est simile de essentia et potentia, ut obiicitur, quia essentia non importat aliquam habitudinem principii, sicut potentia: secundum rationem cuius habitudinis dicitur potentia generandi, idest quae est generationis principium.</p>
</div2>
<div2 n="29"><head>Quaestio 29</head>
<p><milestone id="q. 29" unit="section"/><A NAME="70713"/>Quod vigesimo nono ponitur, <hi>spiritus sanctus procedit a duobus, filius ab uno, unde videtur magis procedere</hi>, omnino falsum est; nisi faciat vim in hoc quod dicitur, <hi>videtur</hi>: ut intelligatur, videtur sophisticum, quod non est.</p>
</div2>
<div2 n="30"><head>Quaestio 30</head>
<p><milestone id="q. 30" unit="section"/><A NAME="70714"/>Quod vero trigesimo ponitur, <hi>alia ratio est, quia procedit spiritus sanctus ab uno in alterum, ideo videtur magis habere de ratione processionis</hi>, simpliciter male dicitur, nisi etiam fiat vis in hoc quod dicitur: <hi>videtur</hi>.</p>
</div2>
<div2 n="31"><head>Quaestio 31</head>
<p><milestone id="q. 31" unit="section"/><A NAME="70715"/>Quod autem trigesimo primo dicitur, <hi>uno modo dicitur temporale quod subiacet variationi temporali, et hoc modo illud per quod elevamur supra tempus, non est temporale, sive in tempore: sic vero est gratia</hi>, hoc videtur accipi ex eo quod Augustinus dicit, quod inquantum aliquid aeternum mente sapimus, non in hoc mundo sumus: quod quidem verum est ex parte obiecti in quod elevamur, quod est supra mundum et supra tempus; sed ex parte nostri qui elevamur, cum simus temporales, et in mundo, gratia temporalis est.</p>
</div2>
<div2 n="32"><head>Quaestio 32</head>
<p><milestone id="q. 32" unit="section"/><A NAME="70716"/>Quod vero trigesimo secundo ponitur, <hi>datio aliquando importat communicationem solam, aliquando etiam emanationem, aliquando translationem; primo modo potest dici quaelibet persona dare seipsam, secundo modo una persona aliam, tertio modo quaelibet persona donum creatum</hi>, sane dicitur; non sane autem diceretur, si diceret, quod secundo modo quaelibet persona dat quamcumque aliam, ut obiiciens intellexit.</p>
</div2>
<div2 n="33"><head>Quaestio 33</head>
<p><milestone id="q. 33" unit="section"/><A NAME="70717"/>Quod autem trigesimo tertio ponitur, <hi>sancti novi testamenti magis sunt dispositi ad recipiendam gratiam quam sancti veteris testamenti, propter impedimentum peccati Adae remotum</hi>, sane dicitur: quia etsi circumcisio a peccato originali purgaret in veteri lege, ut obiiciens dicit, non tamen tanta copia gratiae conferebatur sicut in Baptismo, nec erat solutum pretium pro redemptione totius humani generis.</p>
</div2>
<div2 n="34"><head>Quaestio 34</head>
<p><milestone id="q. 34" unit="section"/><A NAME="70718"/>Quod vero trigesimo quarto ponitur, <hi>non aliud est esse animae quam quod dat corpori</hi>, oportet verum esse.
	Si anima enim est forma corporis, forma autem et materia sunt unum secundum esse, quod non esset verum, si aliud esset esse formae, et aliud esset esse quod dat materiae.
	Nec propter hoc sequitur quod anima habeat esse corruptibile sicut corpus, quia illud esse corpus potest amittere, non autem anima: et propter hoc remanet anima habens esse a corpore separata.</p>
</div2>
<div2 n="35"><head>Quaestio 35</head>
<p><milestone id="q. 35" unit="section"/><A NAME="70719"/>Quod vero trigesimo quinto ponitur, <hi>non fiebat missio visibilis in veteri testamento</hi>, quod verum est, sed decipitur obiiciens, quod non distinguit inter apparitiones et missiones: non enim omnis apparitio est missio visibilis, sed solum illa quae fit ad declarandum processum copiosum gratiae in aliquo.</p>
</div2>
<div2 n="36"><head>Quaestio 36</head>
<p><milestone id="q. 36" unit="section"/><A NAME="70720"/>Quod vero trigesimo sexto dicitur, <hi>in fine Ecclesiae non erit tempus propagationis spiritualis ad multiplicationem fidelium</hi>, hoc potest verum esse, si intelligatur quantum ad tempus Antichristi: non quin illo tempore aliqui ad Ecclesiam convertantur, ut Augustinus dicit XX de Civ.
	Dei, sed quia propter tribulationes non multi convertentur.</p>
</div2>
<div2 n="37"><head>Quaestio 37</head>
<p><milestone id="q. 37" unit="section"/><A NAME="70721"/>Quod vero trigesimo septimo ponitur, <hi>omne agere est a forma inhaerente agenti</hi>, si intelligatur inhaerente accidentaliter, ut obiiciens intellexit, falsum est; si intelligatur inhaerente, idest existente in agente quocumque modo, verum est: dicimus enim formam substantialem esse in igne, et deitatem in Deo.</p>
</div2>
<div2 n="38"><head>Quaestio 38</head>
<p><milestone id="q. 38" unit="section"/><A NAME="70722"/>Quod vero trigesimo octavo dicitur, <hi>hoc falsum est, scilicet quod Deus non agit in anima nisi per novum influxum: nam novus influxus potest provenire in anima sed nova dispositione recipientis, sicut nova illuminatio in aere ex nova dispositione aeris</hi>.
	Manifestum est enim, quod Deus in anima agit non solum causando in ea aliquem habitum, puta gratiae vel virtutis, sed etiam inclinando liberum arbitrium ad hoc vel ad illud; quod non proprie dicitur influere, sed magis movere ad actum.</p>
</div2>
<div2 n="39"><head>Quaestio 39</head>
<p><milestone id="q. 39" unit="section"/><A NAME="70723"/>Quod vero trigesimo nono ponitur, <hi>in spiritualibus additio non recedit a simplicitate</hi>, verum est, si intelligatur de additione quae est per modum intentionis, sicut illud quod est melius, dicitur addere in bonitate supra illud quod est minus bonum; non est autem verum, si intelligatur de additione rei ad rem, vel speciei ad speciem: nam intellectus minus est simplex, qui habet plures species intelligibiles.</p>
</div2>
<div2 n="40"><head>Quaestio 40</head>
<p><milestone id="q. 40" unit="section"/><A NAME="70724"/>Quod vero quadragesimo ponitur, <hi>filio convenit dari actu non aptitudine</hi>, credo inconvenienter dici.</p>
</div2>
<div2 n="41"><head>Quaestio 41</head>
<p><milestone id="q. 41" unit="section"/><A NAME="70725"/>Quod vero quadragesimo primo ponitur, <hi>verbum increatum non est ratio proferendi alia verba</hi>, simpliciter falsum est.</p>
</div2>
<div2 n="42"><head>Quaestio 42</head>
<p><milestone id="q. 42" unit="section"/><A NAME="70726"/>Quod vero quadragesimo secundo ponitur, <hi>quamvis idem sit finis utriusque, tamen alter est ordo utriusque ad illum finem, quia spiritus sanctus ordinat ad illum per modum efficientis</hi>, inconvenienter dicitur, si per finem intelligatur illud propter quod est aliud: nam spiritus sanctus non est propter aliquem effectum creatum; si vero finis accipiatur pro termino, sicut punctum dicitur finis lineae, sic potest dici aliquis effectus creatus finis ad quem terminatur operatio personae increatae.</p>
</div2>
<div2 n="43"><head>Quaestio 43</head>
<p><milestone id="q. 43" unit="section"/><A NAME="70727"/>Quod vero quadragesimo tertio ponitur, <hi>quod procedit ab aliquo in aliud sicut in obiectum, non dicitur respectu eius procedere ut donum</hi>, non habet aliquam necessariam rationem.</p>
</div2>
<div2 n="44"><head>Quaestio 44</head>
<p><milestone id="q. 44" unit="section"/><A NAME="70728"/>Quod vero quadragesimo quarto ponitur, <hi>aequale potest accipi dupliciter: ut dicat solam relationem, aut ut cum relatione, importat actum seu motum ad illam; primo modo dicitur pater aequalis filio, secundo filius aequalis patri</hi>, non est calumniabile quantum ad id quod obiiciens tangit.
	Aequalitas enim solam relationem significat, praesupponit tamen unitatem.
	Quantum ad hoc tamen non videtur bene dictum, quod aequale quandoque importat motum ad aequalitatem: huiusmodi enim motum non significat aequale sive aequalitas, sed adaequatio.
	Dato tamen quod huiusmodi motum significaret, non sequitur inconveniens, ex eo quod dicit filium hoc modo esse aequalem patri: nam licet in filio non sit motus ad aequalitatem, accipit tamen a patre unde est ei aequalis: et ipsa acceptio quantum ad hoc idem facit in filio quod motus ad aequalitatem in creatura.</p>
</div2>
<div2 n="45"><head>Quaestio 45</head>
<p><milestone id="q. 45" unit="section"/><A NAME="70729"/>Quod vero quadragesimo quinto dicitur, <hi>filius dicitur aequari patri secundum quod aequari quasi motum dicit ad quantitatem eandem quam consequitur relatio</hi>, sanum habet intellectum: nam licet in filio non sit motus, tamen generatio habet aliquid simile motui quantum ad hoc quod accipere, sicut dicit Basilius, est commune filio et creaturae.</p>
</div2>
<div2 n="46"><head>Quaestio 46</head>
<p><milestone id="q. 46" unit="section"/><A NAME="70730"/>Quod vero quadragesimo sexto dicitur, <hi>una persona non habet esse in seipsa</hi>, falsum est secundum quod dicitur Deus esse in seipso: quod exponitur magis negative quam affirmative, quia scilicet non indiget alio in quo sit, eo modo loquendi quo dicitur pater esse a seipso, quia non ab alio.</p>
</div2>
<div2 n="47"><head>Quaestio 47</head>
<p><milestone id="q. 47" unit="section"/><A NAME="70731"/>Quod vero quadragesimo septimo dicitur, <hi>actus existendi triplex est: quidam omnino potentiae impermixtus, ut esse divinum; alius semper potentiae permixtus, tale est rerum generabilium; tertius modo medio se habens: est enim potentiae permixtus inquantum est ab alio; partim vero non, inquantum est simplex et simul totus completus, et tale est esse Angeli</hi>, sanum potest habere intellectum.
	Non enim scribens intendit excludere ab esse angelico quaslibet potentias, sed potentiam quae esset transmutabilis, quae est in rebus corruptibilibus.</p>
</div2>
<div2 n="48"><head>Quaestio 48</head>
<p><milestone id="q. 48" unit="section"/><A NAME="70732"/>Quod vero quadragesimo octavo ponitur, <hi>posse et agere rerum aeternarum non est totum simul, sed successive: non tamen continue, sed intercise</hi>, verum est de actionibus secundum suam naturam: habent enim actiones successivas; unde Augustinus dicit, quod <hi>Deus movet creaturam spiritualem per tempus</hi>, et per tempus moveri est per actiones moveri; sed actiones Angelorum, secundum quas fruuntur verbo, sunt sine successione, et secundum eas sunt in participatione aeternitatis.
	Posse etiam Angeli dicitur intercisum non quantum ad essentiam potentiae, sed secundum quod posse dividitur contra agere, quia Angelus quandoque potest agere aliquid, quandoque agit.</p>
</div2>
<div2 n="49"><head>Quaestio 49</head>
<p><milestone id="q. 49" unit="section"/><A NAME="70733"/>Quod vero quadragesimo nono ponitur, <hi>materia a Deo distinguitur imperfecta distinctione, quamvis Deus ab ipsa distinguatur distinctione perfecta</hi>, non satis proprie dicitur, licet sustineri possit.
	Proprie autem diceretur, quod materia prima distinguatur a Deo per aliquod imperfectum.</p>
</div2>
<div2 n="50"><head>Quaestio 50</head>
<p><milestone id="q. 50" unit="section"/><A NAME="70734"/>Quod vero quinquagesimo ponitur, <hi>ordo alicuius dicitur dupliciter: vel ut subiecti quod ordinatur, vel ut rationis secundum quam ordo attenditur; primo modo non est in divinis ordo naturae, sed secundo modo</hi>, potest recte et non recte intelligi.
	Ordo enim non est nisi aliquorum distinctorum convenientium in aliquo: quae enim in nullo conveniunt, nullum habent ordinem ad invicem.
	Ratio igitur ordinis potest accipi in divinis personis vel ex parte distinctionis personarum: et sic ratio ordinis non est natura, sed relatio; vel ex parte convenientiae, et sic natura est ratio ordinis: propter hoc enim dicitur ordo naturae in divinis personis, quia natura divina communicatur filio a patre, et ab utroque spiritui sancto.</p>
</div2>
<div2 n="51"><head>Quaestio 51</head>
<p><milestone id="q. 51" unit="section"/><A NAME="70735"/>Quod vero quinquagesimo primo ponitur, <hi>essentia in Deo una est re, sed habet multitudinem attributorum differentium in Deo sola ratione, in seipsis vero re, secundum naturas et rationes proprias</hi>, falsum est, et improprie dictum, secundum quod sonant verba.
	Contradicit enim sibi ipsi, si stricte verba discutiantur.
	Primo enim dicit quod attributa quae habet essentia divina in se, in Deo differunt sola ratione, et quod in seipsis differunt re: idem est enim haberi in essentia divina et esse in Deo.
	Haec autem falsitas contingit non ex malo intellectu scribentis, sed quia nimis truncate scripsit.
	Poterat sic bene dici: essentia divina est una re, cui multa attribuuntur, quae in Deo differunt sola ratione; in rebus autem creatis re, secundum naturas et rationes proprias.</p>
</div2>
<div2 n="52"><head>Quaestio 52</head>
<p><milestone id="q. 52" unit="section"/><A NAME="70736"/>Quod vero quinquagesimo secundo ponitur, <hi>ipsum suppositum divinum a natura generali habet rationem per se subsistendi, a natura speciali habet rationem intelligendi, a forma singulari rationem distinguendi</hi>, male exceptum est.
	Addidit enim exceptor, <hi>divinum</hi>, de suo.
	In scripto autem sic habetur: <hi>ipsum autem suppositum a natura generali</hi> etc. et loquitur de supposito creato; unde parum supra dixerat: animal significat substantiam cum proprietate generali, homo cum proprietate speciali, Paulus cum individuali.
	Si vero intelligeretur de supposito divino, esset simpliciter male dictum, quia in divinis non est genus et species.</p>
</div2>
<div2 n="53"><head>Quaestio 53</head>
<p><milestone id="q. 53" unit="section"/><A NAME="70737"/>Quod vero quinquagesimo tertio ponitur, <hi>hypostasis in intellectu suo claudit et naturas communes, et proprietatem, non ita quod unum horum insit alteri, sed ita quod utrumque sibi</hi>, bene dictum est; sed nimis calumniose ab obiiciente reprehenditur; dicuntur enim proprietates inesse personis, sicut et esse in personis: et similiter essentia divina est in patre, et est pater.
	Per hunc autem modum omnia quae de Deo dicuntur, reprobari possent, cum nihil de Deo verbis nostris proprie dici possit.</p>
</div2>
<div2 n="54"><head>Quaestio 54</head>
<p><milestone id="q. 54" unit="section"/><A NAME="70738"/>Quod vero quinquagesimo quarto ponitur, <hi>Deus pater in eadem specie, scilicet seipso sive essentia sua, se et omnia intelligit, ideo eandem speciem, idest filium, ad se et ad omnia proferenda de se gignit</hi>, improprie dictum est, sicut et si diceretur Deus pater de se gignit sapientiam; esset autem proprie dictum, si diceret, filium de se gignit sapientiam: quia est eadem species proferendi.
	Proferre autem accidit dicere; unde convenientius diceretur: Deus pater gignit de se filium ad se et omnia dicenda: pater enim se et omnia alia dicit verbo suo, quod est filius.
	Obiiciens autem male exponit proferre, idest producere.</p>
</div2>
<div2 n="55"><head>Quaestio 55</head>
<p><milestone id="q. 55" unit="section"/><A NAME="70739"/>Quod vero quinquagesimo quinto ponitur, <hi>filius magis convenit cum patre quam spiritus in exterioribus</hi>, in scripto additur, <hi>idest in habitudine spirativa</hi>, scilicet communi spiratione, hoc acceptum videtur a Richardo de sancto Victore.
	Sed non videtur convenienter dici: quia neque in divinis, dicitur aliquid interius et exterius proprie loquendo, neque filius convenit magis cum patre quam spiritus sanctus, licet in pluribus relationibus cum eo conveniat.</p>
</div2>
<div2 n="56"><head>Quaestio 56</head>
<p><milestone id="q. 56" unit="section"/><A NAME="70740"/>Quod vero quinquagesimo sexto ponitur, <hi>pater et filius non sunt idem principium spiritus sancti</hi>, licet a multis hoc dicatur propter articulum quem habet pronomen inclusum, ratione cuius videtur ad personam pertinere; tamen hoc videtur multum non cogere, quin possit concedi, quod pater et filius sint idem principium, sicut et unum: utimur enim pronominibus communiter et pro essentia et pro persona.</p>
</div2>
<div2 n="57"><head>Quaestio 57</head>
<p><milestone id="q. 57" unit="section"/><A NAME="70741"/>Quod vero quinquagesimo septimo ponitur, <hi>loquendo de specie naturae et de specie cognitionis, dicitur filius species patris, secundum quod nominativus constituitur cum genitivo in ratione causae efficientis, non in ratione causae formalis</hi>, non habet calumniam ex hoc quod obiiciens tangit: non enim sequitur quod filius sit causa efficiens patris, vel e converso; sed constructio est secundum habitudinem talis causae, secundum modum loquendi quo grammatici utuntur.
	Vult autem hoc accipere, quod filius sit species patris ex hoc quod Hilarius dicit: species est in imagine.
	Augustinus autem speciem interpretatur pulchritudinem.
	Et licet Hilarius non dicat quod filius sit species patris, potest tamen hoc modo intelligi, species vel pulchritudo patris, sicut dicitur splendor patris.</p>
</div2>
<div2 n="58"><head>Quaestio 58</head>
<p><milestone id="q. 58" unit="section"/><A NAME="70742"/>Quod vero quinquagesimo octavo ponitur, <hi>aliquid potest significari terminus actionis dupliciter, secundum rem, aliquid secundum rationem: primo modo terminus spirandi amorem respectu patris est filius, secundo modo pater respectu sui ipsius</hi>, nimis obscure dictum est.
	Hic tamen videtur esse sensus.
	Quia enim terminus actionis principaliter distinguitur ab agente ubi est realis distinctio, terminum actionis ab agente, dixit esse terminum secundum rem: et sic est realis distinctio inter patrem et filium; ubi autem non est realis distinctio, dixit esse terminum secundum rationem: sicut in patre cum diligit seipsum, distinguitur amans et amatum ratione tantum.
	Non autem ex hoc sequitur quod pater aliter diligat se, aliter filium, ut obiiciens tangit; sed sequitur, quod se diligat ut eundem, et filium ut alium.</p>
</div2>
<div2 n="59"><head>Quaestio 59</head>
<p><milestone id="q. 59" unit="section"/><A NAME="70743"/>Quod vero quinquagesimo nono ponitur, <hi>loquendo de amore essentiali, spiritus sanctus se diligit seipso, loquendo de amore notionali, non</hi>, credo falsum esse; quia cum amor notionalis nihil aliud sit quam spiritus sanctus, sicut haec est vera: spiritus sanctus se diligit seipso, ita haec est vera: spiritus sanctus diligit se amore notionali; nisi forte dicatur, quod diligere notionaliter sumptum est spirare amorem: et sic diligere nullo modo convenit spiritui sancto.</p>
</div2>
<div2 n="60"><head>Quaestio 60</head>
<p><milestone id="q. 60" unit="section"/><A NAME="70744"/>Quod vero sexagesimo ponitur, <hi>licet spiritus sanctus non diligat se vel alteram personam notionaliter seipso, tamen diligit creaturam et personaliter et essentialiter seipso</hi>, credo simpliciter esse falsum secundum praedicta.</p>
</div2>
<div2 n="61"><head>Quaestio 61</head>
<p><milestone id="q. 61" unit="section"/><A NAME="70745"/>Quod vero sexagesimo primo ponitur, cum dicitur, <hi>omnia in verbo dicit pater, non vocatur verbum dicendi principium, sed terminus</hi>, intelligendum est ex parte dicentis; non enim verbum est principium patri, quod dicatur; sed dicitur a patre ut principium aliorum quae dicuntur per hoc verbum: et sic cessat omnis obiectio.</p>
</div2>
<div2 n="62"><head>Quaestio 62</head>
<p><milestone id="q. 62" unit="section"/><A NAME="70746"/>Quod vero sexagesimo secundo ponitur, <hi>filius respectu alicuius actus paterni non potest esse principium, sed terminus</hi>, eundem habet intellectum: etsi enim sit principium spirandi et creandi, non tamen est principium quo pater spiret vel creet.</p>
</div2>
<div2 n="63"><head>Quaestio 63</head>
<p><milestone id="q. 63" unit="section"/><A NAME="70747"/>Quod vero sexagesimo tertio dicitur, <hi>non potest dici aeternitas de aeternitate</hi>, male dictum est quantum ad duo: primo, quia ea ratione potest dici aeternitas de aeternitate, sicut sapientia de sapientia, vel natura de natura; secundo quia aeternitas non repugnat rationi originis, quia et filius et spiritus sanctus sunt aeterni.</p>
</div2>
<div2 n="64"><head>Quaestio 64</head>
<p><milestone id="q. 64" unit="section"/><A NAME="70748"/>Quod vero sexagesimo quarto ponitur, <hi>persona non distinguitur seipsa, sed sua proprietate</hi>, falsum est: nam personae seipsis et proprietatibus distinguuntur.</p>
</div2>
<div2 n="65"><head>Quaestio 65</head>
<p><milestone id="q. 65" unit="section"/><A NAME="70749"/>Quod vero sexagesimo quinto ponitur, <hi>solus Christus habet perfectionem cognitionis in genere creaturae</hi>, verum est secundum aliquem modum perfectionis; unde non obstat quod beatorum cognitio est perfecta: nam multiplex est modus perfectionis.</p>
</div2>
<div2 n="66"><head>Quaestio 66</head>
<p><milestone id="q. 66" unit="section"/><A NAME="70750"/>Quod vero sexagesimo sexto ponitur, <hi>ideae habent pluralitatem ex parte connotati propter respectuum pluralitatem, et ille respectus aeternus est</hi>, verum est, si respectus ille est intellectus a Deo.
	Deus enim ab aeterno sicut intellexit multitudinem creaturarum, ita intellexit multitudinem respectuum, prout sunt inter ipsum et creaturas: et hoc sufficit ad pluralitatem idearum, quae nihil aliud sunt quam rationes rerum, prout sunt intellectae a Deo; et sic neque oportet essentiam divinam plurificari, neque oportet esse aliquam relationem realem aeternam praeter proprietates personales, ut obiicitur.</p>
</div2>
<div2 n="67"><head>Quaestio 67</head>
<p><milestone id="q. 67" unit="section"/><A NAME="70751"/>Quod vero sexagesimo septimo ponitur, <hi>pluralitas idearum est in Deo secundum rationem, non tamen intellectus humani, vel angelici, sed divini</hi>, patet ex praecedenti quomodo verum est; non tamen sequitur quod aliqua realis distinctio ex ideis sit in Deo, sed quod plura intelligantur ab ipso.</p>
</div2>
<div2 n="68"><head>Quaestio 68</head>
<p><milestone id="q. 68" unit="section"/><A NAME="70752"/>Quod vero sexagesimo octavo ponitur, <hi>vel secundum aliud, in instanti eodem secundum rem est Angelus in utroque termino, tamen multiplicato secundum rationem</hi>, hoc simpliciter falsum est; sed hoc dicit non asserendo, sed opinionem recitando.</p>
</div2>
<div2 n="69"><head>Quaestio 69</head>
<p><milestone id="q. 69" unit="section"/><A NAME="70753"/>Quod vero sexagesimo nono ponitur, <hi>scientia de eo quae est per speciem alienam non est assimilatio cum rebus scitis, sed scientia per speciem propriam</hi>, obscure dictum est, et male ab obiiciente intellectum: non enim loquitur de specie qua Deus sciens scit, sed de specie qua scitum scitur; quae enim habent formam, sciuntur per proprias formas, sicut homo scitur ex hoc quod cognoscitur humanitas eius; quae vero non habent formam, sicut privationes, cognoscuntur per opposita.
	Cognoscere enim caecitatem, est cognoscere defectum visus.</p>
</div2>
<div2 n="70"><head>Quaestio 70</head>
<p><milestone id="q. 70" unit="section"/><A NAME="70754"/>Quod vero septuagesimo ponitur, <hi>malum scitur a Deo per speciem alienam, non per propriam, unde quasi per accidens, non per se</hi>, qualiter intelligendum sit, patet ex immediate praecedenti; tamen quod dicit per accidens non per se, non usquequaque bene dicitur: non enim caecitas per accidens cognoscitur, cum cognoscitur esse privatio visus.</p>
</div2>
<div2 n="71"><head>Quaestio 71</head>
<p><milestone id="q. 71" unit="section"/><A NAME="70755"/>Quod vero septuagesimo primo ponitur, <hi>est actio Dei interior et exterior; exterior cessat cessante obiecto</hi>, si intelligat, quod Deus agat aliqua actione exteriori, quae non sit sua essentia, omnino falsum est; si vero actio Dei dicatur exterior non ratione sui ipsius, sed ratione obiecti, sic sustineri potest.</p>
</div2>
<div2 n="72"><head>Quaestio 72</head>
<p><milestone id="q. 72" unit="section"/><A NAME="70756"/>Quod vero septuagesimo secundo ponitur, <hi>creare obiectum suum ponit in tempore, et ideo actus est temporalis, et subiacens legibus temporalibus, et potest non esse antequam sit</hi>, non est bene dictum de actione, sed de obiecto tantum.</p>
</div2>
<div2 n="73"><head>Quaestio 73</head>
<p><milestone id="q. 73" unit="section"/><A NAME="70757"/>Quod vero septuagesimo tertio ponitur, <hi>quaedam dicuntur subiacere divinae providentiae ut facta, quaedam ut fienda; mala ut iam facta, bona ut fienda</hi>, obscure dictum est, et hunc habet sensum: quia per divinam providentiam ordinatur ut bona fiant, non autem ut mala fiant; sed iam facta ordinantur ad aliquod bonum secundum aeternam Dei providentiam; unde cessat obiectio obiicientis.</p>
</div2>
<div2 n="74"><head>Quaestio 74</head>
<p><milestone id="q. 74" unit="section"/><A NAME="70758"/>Quod vero septuagesimo quarto ponitur, <hi>praedestinatio est causa salutis prima, liberum arbitrium proxima; effectus vero magis sequitur conditionem causae proximae, ut patet in generatione inferiorum ex motu necessario superiorum</hi>, quantum ad aliquid verum est, scilicet quantum ad contingentiam et necessitatem: quia si causa prima est necessaria, et secunda contingens, sequitur effectus contingens; sed non debuit proponi communiter.
	Quod vero obiiciens calumniatur, quod Deus est magis causa proxima quam liberum arbitrium, omnino frivolum est: est enim Deus causa proxima secundum efficaciam actionis, et non secundum ordinem enumerationis causarum.</p>
</div2>
<div2 n="75"><head>Quaestio 75</head>
<p><milestone id="q. 75" unit="section"/><A NAME="70759"/>Quod vero septuagesimo quinto ponitur, <hi>Deus mera voluntate dat gratiam rationabiliter bene usuro, et non dat male usuro</hi>, falsum est, si universaliter intelligatur, ut sit sensus, quod nunquam dat male usuro; si vero particulariter intelligatur, ut scilicet quandoque det male usuro, et quandoque non det, verum est.</p>
</div2>
<div2 n="76"><head>Quaestio 76</head>
<p><milestone id="q. 76" unit="section"/><A NAME="70760"/>Quod vero septuagesimo sexto ponitur, <hi>divina potentia ab actu exteriori nullam recipit multiplicitatem, sed ab actu interiori potest recipere multiplicitatem aliquam: prout enim differunt actus notionales et essentiales interiores, sic differt potentia actui notionali et essentiali coniuncta</hi>, diminute exceptum est.
	Proponitur enim primo, quod divina potentia una tantum est, si in sua radice consideretur, quae est divina essentia; si autem consideretur divina potentia prout coniuncta actibus interioribus essentialibus et notionalibus, sic habet differentiam secundum modum quo dicitur differre in Deo absolutum et relatum, vel essentiale vel notionale.
	Potentia enim generandi ratione actus est notionalis; potentia intelligendi, essentialis; sed potentia creandi et gubernandi vel quicumque alius effectus adiungatur, est essentialis: et sic ex praecedentibus et sequentibus patet intentionem scribentis absque calumnia esse.</p>
</div2>
<div2 n="77"><head>Quaestio 77</head>
<p><milestone id="q. 77" unit="section"/><A NAME="70761"/>Quod vero septuagesimo septimo ponitur, <hi>quantitas virtutis non est idem quod quantitas potentiae, sed universalior, quia quantitas virtutis attenditur sive in essendo, sive in operando, sive in durando, quantitas vero potentiae in operando tantum</hi>, bene diceretur, si adderetur quantitas potentiae activae; alias diminute dictum est.</p>
</div2>
<div2 n="78"><head>Quaestio 78</head>
<p><milestone id="q. 78" unit="section"/><A NAME="70762"/>Quod vero septuagesimo octavo ponitur, <hi>infinitas potentiae tota attenditur penes respectum ad potentialia, infinitas autem essentiae non solum attenditur penes esse hoc et non illud, sed penes esse in hoc et in altero quolibet ente, et etiam in infinitis si essent infinita</hi>, vel male, vel defective dicitur; si enim diceret sic: infinitas potentiae in quantum est potentia, tota attenditur penes respectum ad potentialia, posset sustineri, quia potentia importat respectum ad potentialia.
	Quod autem dicitur de infinitate essentiae, non bene explanatur: non enim infinitas divinae essentiae est ex hoc quod Deus potest esse in infinitis, sed per se infinita est.</p>
</div2>
<div2 n="79"><head>Quaestio 79</head>
<p><milestone id="q. 79" unit="section"/><A NAME="70763"/>Quod vero septuagesimo nono ponitur, <hi>Deus vere est quidquid sibi est, intelligitur de his quae sibi est simpliciter, ut bonus, sapiens, et non de his quae sibi est secundum modum intelligendi, ut finitus, comprehensibilis</hi>, addendum est secundum quendam modum intelligendi: quod enim dicitur, Deus esse sibi finitus vel comprehensibilis, non eodem modo dicitur sicut res aliae dicuntur finitae et comprehensibiles, sed quodam speciali modo, ut intelligatur magis negative dictum quam affirmative: dicitur enim sibi comprehensibiles, quia suum intellectum non excedit; finitus vero, quia non est sibi ignotus vel impertransibilis secundum intellectum; sed bonus et sapiens dicitur affirmative.</p>
</div2>
<div2 n="80"><head>Quaestio 80</head>
<p><milestone id="q. 80" unit="section"/><A NAME="70764"/>Quod vero octuagesimo ponitur, <hi>ille actus, scilicet generatio, de Dei substantia et ideo est ei essentiale esse infinitum; sed productio creaturarum non est ex nihilo, et ideo est illi essentiale esse finitum</hi>, obscure dictum est, quod dicit productionem creaturarum esse ex nihilo: et non sic est intelligendum, quasi ipsa actio productionis sit ex nihilo, sed productum, eo modo loquendi, quod diceretur quod operatio cultelli est ex ferro; similiter quod dicit productionem creaturarum esse aliquod finitum, intelligit ex parte producti, et non ex parte actionis: Deus enim actione infinita producit effectum finitum.</p>
</div2>
<div2 n="81"><head>Quaestio 81</head>
<p><milestone id="q. 81" unit="section"/><A NAME="70765"/>Quod vero octuagesimo primo ponitur, <hi>non est simile de omnipotentia, et de omniscientia; quia posse pertinet ad actionem, scire ad receptionem: in creatura vero non potest esse potentia activa infinita, sed passiva quae potest reduci in actum, secundum quod unitur agenti infinito</hi>, obscure et defective dictum est: nam posse pertinet et ad actionem et ad receptionem.
	Addendum igitur fuit, quod posse potentiae activae ad actionem.
	Item non omne scire pertinet ad receptionem, sed scire intellectus possibilis humani: scire autem intellectus divini non est per receptionem.
	Quod vero dicitur, quod in creatura potest esse potentia passiva infinita, non habet calumniam.
	Ut enim supra iam dictum est, potentia importat respectum ad possibile: unde potentia passiva creaturae dicitur infinita, secundum quod ad infinita se habet: sicut potentia materiae primae se habet ad infinitas formas et figuras, et continuum est divisibile in infinitum; et similiter intellectus possibilis se habet ad infinitas species intelligibiles.
	Nec propter hoc sequitur quod aliquid creatum sit infinitum simpliciter, sed infinitum in potentia tantum.
	Haec autem potentia passiva infinita in rebus naturalibus non reducitur in actum tota simul, sed successive; sed potentia passiva animae Christi ad intelligendum reducitur tota in actum, quia scit omnia scibilia ad quae intellectus humanus est in potentia naturali, quae sunt infinita; et hoc habet ex unione verbi quod est agens infinitum.</p>
</div2>
<div2 n="82"><head>Quaestio 82</head>
<p><milestone id="q. 82" unit="section"/><A NAME="70766"/>Quod vero octuagesimo secundo ponitur, <hi>quod aliquis non possit quidquid aliquando potuit, potest esse dupliciter, aut quia non habet omnes potestates quas aliquando habuit, aut quia factum est impossibile quod aliquando fuit possibile: hoc secundo modo Deus non potest quicquid potuit, quia non est possibile Deo quicquid fuit possibile: quod enim actu praesens est aut praeteritum, perdit rationem possibilis</hi>, hoc omnino calumniam non habet: non enim Deus potest facere id quod est praesens simul cum est non esse, aut id quod praeteritum est non esse praeteritum.
	Ex magna autem ignorantia calumniantis procedit quod contra hoc obiicit quia Deus potest id quod in nihilum cedit idem numero facere, et quod eadem caro numero resurgat, quamvis aliquid eius in nihilum cesserit: quia ut hoc ei sine quaestione concedatur, non propter hoc sequitur quod id quod est praeteritum non sit praeteritum.
	Quamvis enim Deus faceret id quod in nihilum cedit iterum esse, non tamen faceret quod in nihilum non cessisset.</p>
</div2>
<div2 n="83"><head>Quaestio 83</head>
<p><milestone id="q. 83" unit="section"/><A NAME="70767"/>Quod vero octuagesimo tertio ponitur, <hi>quamvis primo malum non praecesserit meritum de condigno, praecessit tamen, de congruo, scilicet non converti ad suum creatorem</hi>, non bene dictum est: nam primum malum est prima culpa; prima autem culpa non est poena, unde nullum meritum habet.
	Si autem intelligit de primo malo poenae, sic oportet quod praecesserit ipsum meritum de condigno.</p>
</div2>
<div2 n="84"><head>Quaestio 84</head>
<p><milestone id="q. 84" unit="section"/><A NAME="70768"/>Quod vero octuagesimo quarto ponitur, <hi>mala esse futura in tempore, fuit verum ab aeterno per accidens, non per se, scilicet per speciem sui oppositi, et quod est bona fieri</hi>, non proprie dictum est: nam licet malum cognoscatur per aliud, hoc tamen non est ei per accidens, sed per se, ut supra dictum est.
	Et licet bono aeterno non opponatur malum proprie loquendo, tamen bonum creatum cui opponitur malum, fuit intellectum ab aeterno; et sic malum fieri potuit per speciem sui oppositi ab aeterno intellecti.
	Nec sequitur plura esse ab aeterno, ut obiiciens dicit; sed sequitur plura esse intellecta ab aeterno: omnia enim temporalia sunt intellecta ab aeterno.</p>
</div2>
<div2 n="85"><head>Quaestio 85</head>
<p><milestone id="q. 85" unit="section"/><A NAME="70769"/>Quod vero octuagesimo quinto ponitur, <hi>licet mala futura esse sit verum ab aeterno veritate aeterna, non tamen fuit veritas aeterna, quia non est verum per se, sed per accidens</hi>, male dicitur: omne enim verum et ab aeterno, inquantum est verum, est veritas aeterna, licet res cui competit esse scitam vere ab aeterno non sit aeterna ut divina veritas.</p>
</div2>
<div2 n="86"><head>Quaestio 86</head>
<p><milestone id="q. 86" unit="section"/><A NAME="70770"/>Quod vero octuagesimo sexto ponitur, <hi>innocentem interfici non est secundum se malum</hi>, hoc falsum est, si intelligatur interfici ab homine, prout verba sonant; sed interfici a Deo, qui occidit et vivere facit omnes qui vivunt et moriuntur tam innocentes quam nocentes, iustum est; nisi forte dicatur, quod innocentes non occiduntur a Deo, quia mors est poena peccati originalis, sicut obiiciens tangit: unde nulla instantia est de parvulis Sodomorum.</p>
</div2>
<div2 n="87"><head>Quaestio 87</head>
<p><milestone id="q. 87" unit="section"/><A NAME="70771"/>Quod vero octuagesimo septimo ponitur, <hi>ad conformitatem voluntatis divinae in actu non tenetur quis nisi habita caritate</hi>, falsum est: quia quilibet tenetur habere rectum cor; quod non potest esse nisi sit Deo conforme.</p>
</div2>
<div2 n="88"><head>Quaestio 88</head>
<p><milestone id="q. 88" unit="section"/><A NAME="70772"/>Quod vero octuagesimo octavo ponitur, <hi>qui actu cogitat articulos, tenetur credere</hi>,</p>
</div2>
<div2 n="89"><head>Quaestio 89</head>
<p><milestone id="q. 89" unit="section"/><A NAME="70773"/>et quod octuagesimo nono ponitur, <hi>qui actu cogitat divinam bonitatem, tenetur diligere</hi>, falsum est, si universaliter intelligatur: non enim peccat quicumque cogitans articulos fidei non movetur actu fidei, et quicumque cogitans Dei bonitatem non movetur actu caritatis, quia aliquando speculative tantum potest aliquis considerare, ut in disputationibus accidit; et tamen non movetur aliquo actu voluntatis ad id quod speculatur.</p>
</div2>
<div2 n="90"><head>Quaestio 90</head>
<p><milestone id="q. 90" unit="section"/><A NAME="70774"/>Quod nonagesimo ponitur, <hi>voluntatem nostram conformare voluntati divinae non tenemur in eo quod ignotum est</hi>, universaliter verum est in his quae ignorare possumus absque peccato; unde cessat calumnia obiicientis.</p>
</div2>
<div2 n="91"><head>Quaestio 91</head>
<p><milestone id="q. 91" unit="section"/><A NAME="70775"/>Quod vero nonagesimo primo ponitur, <hi>modus productionis alicuius ex aliquo triplex est: de sua natura, aut de aliena, aut de nulla</hi>, improprie dicitur: quia productio alicuius de nulla natura, non est productio alicuius de aliquo; nisi aliquid accipiatur valde communiter, secundum quod etiam nihil dicitur aliquid, et non ens dicitur ens, ut philosophus dicit.</p>
</div2>
<div2 n="92"><head>Quaestio 92</head>
<p><milestone id="q. 92" unit="section"/><A NAME="70776"/>Quod vero nonagesimo secundo ponitur, <hi>mutatio accipitur stricte et proprie, quae habet duo extrema, a quorum uno tendit in alterum manente eodem subiecto, et sic accipitur mutatio naturaliter</hi>, bene dictum est, si per extrema intelligat terminos, et per hoc quod dicitur naturaliter intelligatur, idest in scientia naturali: hoc enim quod hic dicitur, commune est tam mutationi naturali quam violentae.
	Nec est instantia quam ponit obiiciens, quod in generatione et corruptione non sunt duo extrema, sed termini generationis et corruptionis sunt privatio et forma, non autem duae formae.</p>
</div2>
<div2 n="93"><head>Quaestio 93</head>
<p><milestone id="q. 93" unit="section"/><A NAME="70777"/>Quod vero nonagesimo tertio ponitur, <hi>in relationibus quae sunt secundum intellectum non est inconveniens abire in infinitum</hi>, omnino verum est secundum potentiam; sed secundum actum non contingit esse relationes infinitas in intellectu nostro: possum enim intelligere relationem ad subiectum, et relationem ipsius relationis, et sic in infinitum.</p>
</div2>
<div2 n="94"><head>Quaestio 94</head>
<p><milestone id="q. 94" unit="section"/><A NAME="70778"/>Quod vero nonagesimo quarto dicitur, <hi>fieri est passio, cum habeat materia suum subiectum; sed creatio relatio tantum est, et non passio</hi>, verum est, si fieri et passio accipiantur sicut in scientia naturali: passio enim est alicuius subiecti patientis, et fieri naturale ex subiecto; creatio autem alio modo dicitur fieri et passio.</p>
</div2>
<div2 n="95"><head>Quaestio 95</head>
<p><milestone id="q. 95" unit="section"/><A NAME="70779"/>Quod vero nonagesimo quinto ponitur, <hi>creatio passio in creatura est, et est accidens eius, et posterius ea naturaliter secundum rem</hi>, verum est, quod creatio secundum rem nihil ponit in creato nisi relationem tantum, a quo habet esse, quae est quoddam accidens: et haec quidem relatio quantum ad aliud esse quod habet in subiecto, accidens quoddam est et posterius subiecto; sed inquantum est terminus actionis divinae creantis habet quandam rationem prioritatis.</p>
</div2>
<div2 n="96"><head>Quaestio 96</head>
<p><milestone id="q. 96" unit="section"/><A NAME="70780"/>Quod vero nonagesimo sexto ponitur, <hi>per generationem non possunt fieri nisi quae habent ante se simile suae speciei</hi>, non est verum in qualibet generatione, sed solum in generatione univoca.</p>
</div2>
<div2 n="97"><head>Quaestio 97</head>
<p><milestone id="q. 97" unit="section"/><A NAME="70781"/>Quod vero nonagesimo septimo ponitur, <hi>opinio Moysi fuit quod mundus non esset aeternus</hi>, non satis reverenter dictum est, nisi forte dicatur per comparationem ad opiniones aliorum: ut si diceretur, opinio Aristotelis talis fuit, sed opinio Moysi talis, ad designandum excellentiam huius super alios.</p>
</div2>
<div2 n="98"><head>Quaestio 98</head>
<p><milestone id="q. 98" unit="section"/><A NAME="70782"/>Quod vero nonagesimo octavo ponitur, <hi>sol qui est agens improportionatus effectum communem in inferioribus facit</hi>, non est verum si simpliciter accipiatur, sed solum secundum nos: sicut dicitur quod terra per comparationem ad primum caelum obtinet locum coniuncti, et non habet proportionem ad ipsum, scilicet secundum aspectum nostrum.</p>
</div2>
<div2 n="99"><head>Quaestio 99</head>
<p><milestone id="q. 99" unit="section"/><A NAME="70783"/>Quod vero nonagesimo nono ponitur, <hi>creatura consequitur bonitatem creatoris non in seipsa, sed in participativa similitudine</hi>, verum est: loquitur enim de creatura quantum ad esse, non quantum ad operationem, qua creatura rationalis fruitur ipso Deo; et sic cessat obiectio.</p>
</div2>
<div2 n="100"><head>Quaestio 100</head>
<p><milestone id="q. 100" unit="section"/><A NAME="70784"/>Quod vero centesimo ponitur, <hi>res dicuntur creaturae in principio temporis quod mensurat primi mobilis motum, non sicut in mensurante creationem, sed sicut in adiacente</hi>, verum est si intelligatur, sicut in adiacente, idest simul existente; non autem si intelligatur, sicut in adiacente, idest inhaerente accidentaliter.</p>
</div2>
<div2 n="101"><head>Quaestio 101</head>
<p><milestone id="q. 101" unit="section"/><A NAME="70785"/>Quod vero centesimo primo ponitur, <hi>infinitum actu nihil praeter Deum esse potest, sed infinitum actu pro aliqua conditione infinitatis potest esse.
	Illud autem infinitum actu est secundum quid, et non simpliciter</hi>, quia a parte post, non a parte ante.
	Hoc dictum est quia si habet successionem, tunc non est totum in actu; si non habet successionem, tunc non est infinitum, sed quoddam simpliciter indefectibile.</p>
</div2>
<div2 n="102"><head>Quaestio 102</head>
<p><milestone id="q. 102" unit="section"/><A NAME="70786"/>Quod vero centesimo secundo ponitur, <hi>in aevo secundum se non est fuisse neque futurum esse</hi>, verum est; sed aevum non mensurat operationes Angeli quae sunt successivae, sed solum esse ipsius quod est uniforme; et sic cessat obiectio de Deo, qui non novit fuisse nec futurum esse, neque secundum esse, neque secundum operationem, et de confirmatione vel culpa Angeli quae pertinent ad operationes.</p>
</div2>
<div2 n="103"><head>Quaestio 103</head>
<p><milestone id="q. 103" unit="section"/><A NAME="70787"/>Quod vero centesimo tertio ponitur, <hi>nihil ens unum potest esse in diversis, sed aliquod unum ens in potentia</hi>, sic intelligendum est: nihil ens actu creatum potest esse in diversis naturaliter; non enim haec est falsa: caecus non potest videre, licet Deus miraculose posset ei dare visum; et sic cessant obiectiones.
	Materia autem prima una existens in se considerata non per unitatem formae, sed per carentiam omnis formae est in potentia ad hoc quod sit in diversis, licet secundum quod est in diversis non sit una, sed multiplex.</p>
</div2>
<div2 n="104"><head>Quaestio 104</head>
<p><milestone id="q. 104" unit="section"/><A NAME="70788"/>Quod vero centesimo quarto ponitur, <hi>materia secundum essentiam una est multiplicata in singulis</hi>, improprie dictum est; proprie autem diceretur, materia secundum essentiam una, est multiplicata in singulis, vel magis in singula.</p>
</div2>
<div2 n="105"><head>Quaestio 105</head>
<p><milestone id="q. 105" unit="section"/><A NAME="70789"/>Quod vero centesimo quinto ponitur, <hi>infinitum simplex potest agere multa, finitum simplex nonnisi unum</hi>, verum est si bene intelligatur, ut scilicet accipiatur unum in genere vel specie, secundum quod exigit virtus simplex; ut si diceretur, quod auditus non potest cognoscere nisi unum, scilicet sonum.</p>
</div2>
<div2 n="106"><head>Quaestio 106</head>
<p><milestone id="q. 106" unit="section"/><A NAME="70790"/>Quod vero centesimo sexto ponitur, <hi>quamvis in creatione animae nova materia secundum esse creetur; tamen per essentiam materiae praeexistenti unitur et coniungitur, sicut punctus puncto</hi>, nec bene nec intelligibiliter dicitur.</p>
</div2>
<div2 n="107"><head>Quaestio 107</head>
<p><milestone id="q. 107" unit="section"/><A NAME="70791"/>Quod vero centesimo septimo ponitur, <hi>duplex est potentia: quaedam determinata quae agit per modum naturae; quaedam indeterminata, quae agit per modum voluntatis; penes primum accipitur triplex potentia imaginis; penes secundum libertas arbitrii</hi>, non bene dictum est: quia quae ad liberum arbitrium pertinent, etiam ad voluntatem pertinent quae est pars imaginis.</p>
</div2>
<div2 n="108"><head>Quaestio 108</head>
<p><milestone id="q. 108" unit="section"/><A NAME="70792"/>Quod vero centesimo octavo ponitur, <hi>animae individuantur per individuationem et materias corporum, quamvis ab eis separatae retineant individuationem, sicut cera in impressione sigilli</hi>, potest et bene et male intelligi: si enim intelligatur quod animae individuentur per corpora, quasi corpora sint causa totalis individuationis animarum, falsum est; si vero intelligatur esse aliqualiter corpora causa individuationis animarum, verum est: unumquodque enim secundum quod habet esse, habet unitatem et individuationem.
	Sicut igitur corpus non est tota causa animae, sed anima secundum suam rationem aliquem ordinem ad corpus habet, cum de ratione animae sit, quod sit unibilis corpori, ita corpus non est tota causa individuationis huius animae; sed de ratione huius animae est quod sit unibilis huic corpori, et haec remanet in anima etiam corpore destructo.</p>


</div2></div1>
<div1><head>Responsio de 6 articulis ad lectorem Bisuntinum</head>
<div2 id="pro."><head>Prooemium</head>
<A NAME="70793"/><p>Carissimo sibi in Christo fratri Gerardo Bisuntino ordinis fratrum praedicatorum, frater Thomas de Aquino eiusdem ordinis confraterna dilectione salutem.
	Percepi litteras vestras quosdam articulos continentes, super quibus vobis per me responderi petebatis.
	Et licet in pluribus essem occupatus, tamen ne vestrae caritatis petitioni deessem, quam cito facultas se obtulit, vobis rescribere curavi.</p>
</div2>
<div2 n="1"><head>Quaestio 1</head>
<p><milestone id="arg." unit="section"/><A NAME="70794"/>Prima ergo quaestio fuit, an stella quae magis apparuit, haberet figuram crucis.</p>
</div2>
<div2 n="2"><head>Quaestio 2</head>
<p><milestone id="arg." unit="section"/><A NAME="70795"/>Secunda, an haberet figuram hominis.</p>
</div2>
<div2 n="3"><head>Quaestio 3</head>
<p><milestone id="arg." unit="section"/><A NAME="70796"/>Tertia an haberet figuram crucifixi.</p>
<p><milestone id="ad arg." unit="section"/><A NAME="70797"/>His simul respondeo, quod Chrysostomus (auctor operis imperfecti) quaedam similia narrat super Matth., non quasi asserendo, sed potius quasi ab aliis dictum recitando.
	Et quia pro certo non habetur, non reputo hoc esse praedicandum; praesertim quia non videtur probabile quod sacri doctores, ut Augustinus, Leo Papa, Gregorius et alii in suis sermonibus tacuissent, si aliquod robur auctoritatis haberet.
	Non enim decet praedicatorem veritatis ad fabulas ignotas divertere.
	Si autem ab aliquo sit praedicatum, non arbitror esse necessarium quod revocetur, nisi forte ex hoc populo scandalum sit exortum; et tunc non deberet ut erroneum reprobari, sed ut incertum exponi.</p>
</div2>
<div2 n="4"><head>Quaestio 4</head>
<p><milestone id="arg." unit="section"/><A NAME="70798"/>Quarta quaestio, an parvulae manus pueri Iesu nati creaverint stellas.</p>
<p><milestone id="ad arg." unit="section"/><A NAME="70799"/>Ad quod respondeo, quod locutio haec non est propria.
	Nam parvulae manus sunt manus humanitatis, quarum non est creare.
	Sed quia unus et idem Christus est in divina et humana natura perfectus, potest huiusmodi locutio sane exponi, ut dicatur: manus parvulae istius pueri creaverunt stellas; idest, iste puer habens manus parvulas, creavit stellas.
	Tali enim modo loquendi ad quandam unionis expressionem aliquando doctores utuntur, sicut in quibusdam cantatur Ecclesiis: <hi>manus quae nos plasmaverunt, clavis confixae sunt</hi>.
	Non tamen haec sunt extendenda, vel praedicanda populo.
	Sed tamen si praedicatum sit, non arbitror revocandum; nisi super hoc error aut scandalum oriatur, in quo casu oporteret sanae locutionis sensum exponi.
	Non sunt autem in talibus, quantum fieri potest, simplicium animi sollicitandi.</p>
</div2>
<div2 n="5"><head>Quaestio 5</head>
<p><milestone id="arg." unit="section"/><A NAME="70800"/>Quinta quaestio est, an ex quo Simeon dixit beatae virgini, <hi>tuam ipsius animam pertransibit gladius</hi>, quolibet die naturali usque ad resurrectionem Christi septies illud recoleret pia virgo cum dolore vehementi.</p>
<p><milestone id="ad arg." unit="section"/><A NAME="70801"/>Ad hoc etiam respondeo, quod istud eadem facilitate contemnitur qua dicitur, cum nullius auctoritatis robore fulciatur.
	Nec aestimo huiusmodi frivola esse praedicanda, ubi tanta suppetit copia praedicandi ea quae sunt certissimae veritatis.
	Neque tamen oportet quod revocetur, si praedicatum fuerit, nisi ex hoc scandalum fuisset exortum.</p>
</div2>
<div2 n="6"><head>Quaestio 6</head>
<p><milestone id="arg." unit="section"/><A NAME="70802"/>Sexta quaestio est, an circumstantias peccati trahentes in alterum genus, non notabiliter aggravantes, teneatur homo confiteri etiam innotescendo personam cum qua peccaverit.</p>
<p><milestone id="ad arg." unit="section"/><A NAME="70803"/>Ad hoc respondendum videtur, quod omnino debet has homo confiteri: non enim homo confitetur peccatum suum nisi speciem confiteatur peccati, quae cognosci non potest nisi per circumstantias trahentes in aliud genus, ex quibus peccatum specificatur.
	Circumstantias vero non aggravantes, quae in aliud genus peccati non trahunt, non tenetur homo confiteri, sicut nec peccata venialia; licet sit laudabile quod homo ea confiteatur.
	Eadem enim ratio videtur esse de huiusmodi circumstantiis, et de venialibus peccatis.
	Circumstantiae autem dicuntur in aliud genus trahere quae specialem repugnantiam important ad aliquod praeceptorum divinae legis; sicut furtum simplex repugnat huic praecepto, <hi>non furtum facies</hi>; si autem furtum in loco sacro committatur, habet iam repugnantiam ad aliud praeceptum, quod est de veneratione sacrorum, et sic additur nova species peccati: unde consequens est quod addat aliam repugnantiam ad legem Dei; et ideo novam deformitatem peccati mortalis habebit, quod ex necessitate confiteri tenebitur.
	Sic igitur huiusmodi circumstantias aggravantes, quae non trahunt in aliud genus peccati, non credo quod aliquis teneatur confiteri.
	De expressione autem personae cum qua aliquis peccavit, videtur mihi quod non sit in confessione facienda, quando potest vitari.
	Primo quidem, quia prodere crimen alterius et laedere famam est peccatum; quod maxime vitandum est in confessione, per quam quis quaerit praeterita peccata delere.
	Secundo, quia a domino, Matth.
	XVIII, est forma denuntiandi peccatum proximi descripta, contra quam agere non licet.
	Tertio, quia in confessione est credendum peccatori confitenti et pro se et contra se; sed contra alium nullo modo est ei credendum; alioquin daretur multis occasio fictae confessionis et fraudulentae infamationis.
	Et ideo si potest speciem peccati confiteri non innotescendo personam cum qua peccavit, peccat eam exprimendo, nisi forte salvato correctionis ordine, quem dominus statuit.
	Si vero speciem peccati exprimere non possit nisi exprimendo personam cum qua peccavit, puta si cum sorore concubuit, necesse est ut exprimendo peccati speciem, exprimat personam.
	Sed si fieri potest, debet quaerere talem confessorem, qui personam sororis penitus non cognoscat.
	Quod autem dixi, circumstantias aggravantes quae non trahunt in aliud genus peccati, non esse de necessitate confitendas, non est referendum ad numerum, quem aliquis confiteri tenetur, si potest: quia iam non est unum peccatum, sed multa.
	Haec sunt, frater carissime, quae ad praesens mihi occurrunt quaestionibus a vobis propositis respondenda: pro quo mihi, si placet, orationum suffragia impendatis.</p>

</div2></div1>
<div1><head>Epistola ad Bernardum abbatem Casinensem</head>

<p><milestone id="Ad Bernardum" unit="section"/><A NAME="70804"/>Reverendo in Christo patri, domino Bernardo, Dei gratia venerabili abbati Casinensi, frater Thomas de Aquino, suus devotus filius, se semper et ubique ad obedientiam promptum.
	Optaveram, pater venerande, quod convocatis fratribus, qui ex verbis illustris doctoris Gregorii scandalum patiuntur, satis facerem viva voce; sed hoc prolixitas divini officii et ieiunii prolongatio impedivit, et forte fructuosum erit, ut quod Scripturae mandatur, non solum praesentibus prodesse valeat, sed futuris.
	Nec absque divina dispensatione hoc gestum credo, ut me proficiscentem in Galliam vestrae litterae comprehenderant Aquini; ubi sanctissimi patris nostri Benedicti beatus Maurus, eius discipulus, ab eo transmissus in Galliam, recipere meruit litteras et sacra exenia tanti patris.
	Ut autem dubitantibus plenius satisfiat, inserenda sunt praesentibus verba beati Gregorii, quae ignorantibus dubitationem ingerunt et errorem: <hi>sciendum</hi>, inquit, <hi>quod benignitas Dei peccatoribus spatium poenitentiae largitur; sed quia accepta tempora non ad fructum poenitentiae, ad usum vero iniquitatis convertunt, quod a divina misericordia mereri poterant, amittunt; quamvis omnipotens Deus illud tempus uniuscuiusque praesciat, quo vita eius terminatur, nec alio in tempore quisquam mori potuit, nisi ipso quo moritur.
	Nam si Ezechiae anni additi ad vitam quindecim memorantur, tempus vitae crevit ab illo tempore, quo mori ipse merebatur: nam divina dispositio eius tempus tunc praescivit, quo hunc postmodum ex praesenti vita subtraxit</hi>.
	In quibus verbis satis lucide doctor lucifluus duplicem uniuscuiusque hominis considerationem habendam determinat: unam quidem secundum se, aliam vero secundum quod ad divinam praescientiam comparatur.
	Secundum se quidem homo consideratus, in his, scilicet, quae circa eum accidunt, necessitati non subiacet; sed possibile est aliqua circa ipsum contingere, quae nullatenus sortiuntur effectum, quod expresse praemittit de peccatoribus, dicens: <hi>quia accepta tempora non ad fructum poenitentiae, ad usum vero iniquitatis convertunt, quod a divina misericordia mereri poterant, non ex necessitate amittunt</hi>.
	Unde ea quae contra hominem accidunt, non ex necessitate eveniunt; eadem enim ratio est de morte, et de quibuscumque aliis quae homo agit aut patitur; omnia enim divinae providentiae supponuntur.
	Si vero consideretur homo divinae providentiae comparatus, ea quae agit vel patitur, quandam necessitatem incurrunt, non quidem absolutam, ut omnino, secundum se considerata, non possint, ut dictum est, aliter evenire, sed conditionalem, quia scilicet haec conditionalis est necessaria: si Deus aliquid praescit, hoc erit.
	Non enim possunt ista duo simul stare, aliquid esse a Deo praescitum, et illud non esse; quia sic Dei praescientia falleretur.
	Est autem omnino impossibile, ut falsitatem veritas patiatur; et hoc significant verba sequentia beati Gregorii, quum subdit: <hi>quamvis omnipotens Deus illud tempus uniuscuiusque ad mortem praesciat, quo vita eius terminatur, nec alio in tempore quisquam mori potuit, nisi ipso quo moritur</hi>, scilicet quo a Deo praescitus est mori.
	Non enim possunt ista duo simul esse, quod Deus praesciat aliquem mori quodam tempore, et ipse alio tempore moriatur; alioquin Dei scientia falleretur.
	Secundum se autem consideratus homo, potuit alio tempore mori.
	Quis enim dubitat eum potuisse prius transfigi gladio, igne comburi, aut praecipitio aut laqueo vitam finire? Hanc et distinctionem sapiunt eius verba sequentia; subdit enim: <hi>nam si Ezechiae anni ad vitam quindecim memorantur, tempus vitae crevit ab illo tempore, quo mori ipse merebatur</hi>.
	Stultum autem est dicere, quod aliquis mereatur id quod impossibile est evenire.
	Ipse ergo, secundum se consideratus, poterat tempore illo mori; sed divinae scientiae comparatus, non poterant haec simul esse: ut ipse uno tempore moreretur, et alio tempore Deus praesciret moriturum, et (...) doctoris exprimunt, quasi oculata fide dubitantium animis ingeramus, considerare oportet differentiam divinae cognitionis et humanae.
	Quia enim homo subiacet mutationi et tempori, in quo prius et posterius locum habent, successive cognoscit res, quasdam prius et quasdam posterius: et inde est quod praeterita memoramur, videmus praesentia, et prognosticamur futura.
	Sed Deus sicut liber est ab omni motu, secundum illud Malachiae: <hi>ego dominus et non mutor</hi>; ita omnem temporis successionem excedit; nec in eo inveniuntur praeteritum et futurum; sed praesentialiter omnia futura et praeterita ei adsunt; sicut ipse Moysi famulo suo dicit: <hi>ego sum qui sum</hi>.
	Eo ergo modo ab aeterno praescivit hunc tali tempore moriturum, ut modo nostro loquimur; cum tamen eius modo dicendum esset, videt eum mori, quomodo ego video Petrum sedere, dum sedet.
	Manifestum est autem, quod ex hoc, quod video aliquem sedere, nulla ingeritur ei necessitas sessionis.
	Impossibile est haec duo simul esse vera, quod videam aliquem sedentem, et ipse (...) non sedeat; et similiter non est possibile quod Deus praesciat aliquid esse futurum, et illud non sit; nec tamen propter hoc futura ex necessitate eveniunt.
	Haec sunt, pater charissime, quae, vestrae iussioni obediens, ad errantium reductionem scripsi; quae si eis non sufficiunt dicta, rescribere vobis obediens non desinam.
	Valeat paternitas vestra diu.
	Frater Raynaldus commendat se vobis.</p>

</div1>
</body></text>
</TEI> 